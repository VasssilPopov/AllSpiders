{"url": "http://www.cross.bg/notr-gori-sgradata-1601869.html", "text": "/КРОСС/ Говорител на катедралата \"Нотр Дам\" в Париж заяви в понеделник, че цялата дървена вътрешност на сградата гори и най-вероятно тя ще бъде унищожена изцяло, предава Bloomberg, цитирана от Агенция \"Фокус\". Според цитата на американската агенция, Андре Фино е заявил: „Всичко гори, нищо няма да остане след пожара“. В момента пожарникарите се опитват да спасят предметите на изкуството и други ценности, които се намират в катедралата. Покривът на катедралата \"Нотр Дам\" в Париж се срина напълно, съобщава кореспондент на РИА Новости от мястото на събитието. По-рано очевидци съобщиха, че кулата на прочутата катедрала е паднала, а телевизионният канал BFM съобщи, че носещата конструкция на сградата е обхваната от пламъци. Движението по остров Сите е спряно, а към мястото се стичат нови и нови автомобили на противопожарните служби. Според информация на AFP, пожарът може да е свързан с протичащата в Нотр Дам реконструкция.", "date": "2019.04.15", "title": "Говорител на \"Нотр Дам\": Цялата катедрала гори, най-вероятно ще бъде унищожена изцяло "}
{"url": "http://www.cross.bg/barselona-manchestur-yunaiited-1601853.html", "text": "/КРОСС/ Полузащитникът на Манчестър Юнайтед Неманя Матич и крилото Алексис Санчес попаднаха в групата на тима, която отпътува за Барселона за утрешния реванш от четвъртфиналите на Шампионската лига.“Червените дяволи” имат тежката задача да заличат дефицит от 0:1 на “Ноу Камп”, но мениджърът на тим Оле Гунар Солскяр получи добри новини в последния момент преди отпътуването на отбора. Алексис, който 47 гола в 141 мача за каталунците, не е играл за Юнайтед от 2 март, когато получи контузия в коляното по време на успеха над Саутхемптън с 3:2. Матич пък пропусна последните две седмици с мускулна контузия. Двамата вече са възстановени от своите травми и попадат в сметките на Солскяр за ключовия мач. Италианският краен бранител Матео Дармиан, който почти не е играл от началото на сезона, също се качи на самолета за Барселона, но централният защитник Ерик Баи и централният халф Андер Ерера останаха в Манчестър с контузии. Титулярният ляв бек Люк Шоу също отпътува със съотборниците си, въпреки че е наказан и няма да вземе участие в двубоя.Групата на Манчестър Юнайтед за гостуването на Барселона: Де Хеа, Ромеро, Грант, Джоунс, Смолинг, Линдельоф, Рохо, Дармиан, Дало, Йънг, Матич, Фред, Мактомини, Перейра, Погба, Лингард, Мата, Марсиал, Санчес, Рашфорд, Лукаку.Барселона приема Манчестър Юнайтед във вторник от 22:00 часа българско време предаде БГНЕС.", "date": "2019.04.15", "title": "Санчес и Матич се качиха на самолета за Барселона"}
{"url": "http://www.cross.bg/katedralata-parizh-hrama-1601859.html", "text": "/КРОСС/ Пожар е избухнал в катедралата Нотр Дам в Париж, което е наложило евакуацията на хората оттам, предаде Франс прес. Според източник от парижката противопожарна служба пожарът е свързан вероятно с работите по обновление на сградата.Пламъците са се разразили около 16,50 ч. по Гринуич.Според в. \"Фигаро\" пожарът е възникнал на скеле, издигнато от едната страна на катедралата. Огънят е избухнал в покривната част на храма, над чиито две кули сега се издига гъст дим.Според очевидци огромните пламъци \"разяждат\" част от покрива на сградата. Сериозността на бедствието все още не е оценена от съответните служби. В Туитър кметицата на Париж Ан Идалго определи пожара като \"ужасен\".Катедралата е един от туристическите обекти, които са най-посещавани във Франция и в Европа. Около 13 милиона туристи посещават всяка година храма.Обновлението на катедралата започна миналия юли, допълва в. \"Фигаро\". Според предстоятелството на храма за обновлението му са нужни 150 милиона евро. Държавата деблокира 2,5 милиона евро за обновяване на кулата с форма на островърха стрела. Тя се издига на 93 метра и е изградена от 500 тона дърво и 200 тона олово.Миналата седмица 16 статуи, разположени около тази кула-стрела, бяха свалени зрелищно с помощта на огромен кран, за да бъдат поверени на ателиета, в които да бъдат реставрирани.По време на тази операция 100-метровият кран в продължение на 10 часа сваляше една по една 16-те медни статуи, ицобращяващи 12 апостоли и 4 евангелисти.\n\t\t\t\t\t", "date": "2019.04.15", "title": "Пожар избухна в прочутата катедрала Нотр Дам в Париж (ВИДЕО)"}
{"url": "http://www.cross.bg/deemvpi-zaplata-netna-1601852.html", "text": "/КРОСС/ Eдин oт вceĸи дeceт paбoтeщи в Pyмъния, или пoчти 580 xил. дyши, ca пoлyчили пo нaд €1 000 нeтнa зaплaтa ĸъм дeĸeмвpи 2018 г. Toвa пoĸaзвaт дaнни нa coциaлнoтo миниcтepcтвo, цитиpaни oт Zіаrul Fіnаnсіаr. Бpoят им ce e yдвoил зa пocлeднитe пeт гoдини.Дaннитe пoĸpивaт 5,11 милиoнa дoгoвopa и нe вĸлючвaт тeзи, ĸoитo paбoтят нa пoвeчe oт eдин дoгoвop.Cpeднaтa нeтнa зaплaтa ce e пoвишилa c 68 пpoцeнтa oт дeĸeмвpи 2013 дo дeĸeмвpи 2018 г., пoĸaзвa cтaтиcтиĸaтa. Чacт oт pъcтa ce дължи нa oтĸpивaнeтo нa нoви виcoĸoĸвaлифициpaни paбoтни мecтa.Heпpeĸъcнaтo pacтящият бpoй нa ІТ cпeциaлиcтитe cъщo дoпpинacя зa pъcтa. Инвecтициитe в пpoизвoдcтвoтo, ocнoвнo oт aвтoмoбилнaтa индycтpия, ceгa ca двoйнo пo-мaлĸo oт инвecтициитe в цeнтpoвe зa oбcлyжвaнe, финaнcoви и ІТ ycлyги. ", "date": "2019.04.15", "title": "Всеки десети румънец получава над €1 000 заплата"}
{"url": "http://www.cross.bg/sozopol-reiizi-otgovornost-1601856.html", "text": "/КРОСС/Разбира сe. Няма строителство , особено по Черноморското крайбрежие, което да се реализира без съгласието и контрола от страна на органите на местно самоуправление. От тази гледна точка отговорността на кметовете е много голяма. И ще дам пример за това, че у нас се ликвидира не само селското стопанство и икономиката на страната, но продължава да се посяга и на найценния ни капитал - прекрасната ни природа. В някои райони олигарси и кметове на общини се разпореждат с природните дадености като със своя собственост и ги унищожават, така както варварските орди не са го правили по нашите земи. Емблематичен пример за такъв кмет е този на Созопол Панайот Рейзи, който трябва да носи най-голяма отговорност, в т.ч. и наказателна за безумното строителство в непосредствена близост до резервата „Алепу“ и като цяло на територията на община Созопол, в т.ч. опита за застрояване на къмпинг „Градина“, унищожаването на дюни в „Каваците“, мистерията около застроения т.н. „замък“ в Равадиново, както и самоуправството на фирма от ОАЕ в района на Аркутино. И какво ли не ощe. За да му бъде потърсена подобаваща отговорност ние сeзирахме гл.прокурор – писмото до него е от 8 февруари т.г. Прокуратурата повдигна обвинение срещу кмета Панайот Рейзи за неправомерно разходване на средства в размер над 2 мил. лева. За съжаление, беше взета най-леката мярка за неотклонение - подписка, което предизвика огромно недоумение, защото при обвинение за получени 70 хил.евро кметицата на Младост Иванчева беше закопчана близо 8 месеца, а нахалника от Созопол се разкарва като бей из София и търси съдействие за бягство от наказателна отговорност. По всичко личи, че възмездието настигна кмета, защото Специализирания съд го отстрани от длъжност за неправомерно разходване на общински и други обществени средства, извършено в съучастие с други две лица – гл.счетоводител на общината Златка Мусева и някой си Венцислав – т.е. налице е обосновано предположение за ОПР-организирана престъпна група На другия ден Панайот Рейзи напусна ГЕРБ. В момента в партията на Цецо Апартаментчето мъката е огромна. Основните ни опоненти не могат да преживеят , че ги напусна „високо морален човек“, който наред с всичко друго, много обича гъби сърнела, а от животните – сърнички и глигани.Тези легенди подвърждават арогантността и цинизма в поведението на този самозабравил се феодал. За да не бъда голословен ще си послужа с пример: През една ноемврийска нощ на 2009 г., най-страстния гъбар на републиката Кмета на Созопол Панайот Рейзи в пълно бойно снаражение заедно с още 4 души тръгват на разходка в гората на ловно стопанство „Ропотамо“ да берат гъби манатарки. В района има вълци. Кметът Рейзи много се страхува от тях и за това тръгва да бере гъби в пълно бойно снаражение – уред за нощно наблюдение и ловна пушка. В един момент към тях се приближава бременна сърничка. Кмета се стряска. От уплаха сърничката му се привижда като вълк. Стреля и убиват животното. Разбирайки какво е сторил, мята сърната в джипа с цел да и се окаже първа помощ в Созопол. Изстрелът задейства горската охрана , която започва рутинна проверка. Така горските служители попадат на кмета Рейзи . По този начин възпрепятстват този високо морален човек да спаси животинчето. Ето това представлява тази блага личност, за когото се твърди, че към 2000 г. пак на излет за гъби и отново по грешка прострелва глиган. За него се носят и легенди, че разполага с апартаменти, чиито брой и той самия не знае.Наподобява ми на целувката на нашия боксьор Кубрат Пулев и репортерката Дженифър Рафало, известна много повече като Джени Суши. Само, че целувката е с политическата мумия СДС, чиито символ отдавна не е лъвче, а преминал през центрофуга проскубан котарак. В цялата тази трагикомедия, на пещерния антикомунист АлЙорданов е отредена ролята на многострадална Геновева. Той вероятно ще бъде преференциално изхвърлен от избираемите места. Това е краткия коментар за политическата авантюра на ГЕРБ и трите букви.Всички битки са значими, в т.ч. и ангажимента ни да не допуснем изграждане на регионално депо за ТБО /твърди битови отпадъци/ в непосредствена близост до Джерман. От моя гледна точка най-ожесточена беше битката за Меричлери на територията на община Димитровград с фирмата на розовоузестия олигарх, подсъдимия със запорирано имущество Иво Прокопиев. Става въпрос за фирма „Каолин“ в периода 2010 - 2013 г. Припомням, че по това време този розовобузест красавец имаше четирима свои министри в първото правителство на ГЕРБ – на финансите Дянков, на икономиката Трайчо Трайков, който в този период се оказва, че е акционер в „Каолин“; на МРРБ недоразумението Плевнелиев и на МОСВ Караджова. Въпреки огромния натиск върху мен и моя екип, въпреки бездействието на прокуратурата в Димитровград и клеветническата кампания на близки до него медии, спечелихме тази битка и прогонихме прокопиевци от Меричлери. Друг е въпроса, че при незаконния добив на варовик на кариера „Великан“, те унищожиха над 100 дка частни лозови насаждения и дадоха своя принос за  замърсяване на местния водоизточник за питейна вода с арсен от минералния извор. За съжаление в тази битка дадохме и 2 жертви – председателя на инициативния комитет Танко Русев и един от членовете на същия комитет Петко Стайков. Озлобен, розовобузестия заведе дело срещу мен с иск за 720 хил. лева. Спечелих делото, а той беше осъден да плати разходите по делото.Разбира сe. Няма строителство , особено по Черноморското крайбрежие, което да се реализира без съгласието и контрола от страна на органите на местно самоуправление. От тази гледна точка отговорността на кметовете е много голяма. И ще дам примери. В битката с Прокопиев огромна помощ ни оказа кмета на Димитровград в този период Стефан Димитров. На другия полюс е кмета на Созопол Рейзи, който трябва да носи най-голяма отговорност, в т.ч. и наказателна за безумното строителство в непосредствена близост до резервата „Алепу“ и като цяло на територията на община Созопол. За да му бъде потърсена подобаваща отговорност ние сeзирахме гл.прокурор – писмото до него е от 8 февруари т.г.", "date": "2019.04.15", "title": "Емил Георгиев: Отговорност за природата носят кметовете на общините"}
{"url": "http://www.cross.bg/-pompe--1601855.html", "text": "Във връзка с отбелязването на Световния ден на болестта на Помпе - 15 Април, Българската асоциация по невромускулни заболявания /БАНМЗ/, съвместно с Българското дружество по невромускулни заболявания /БДНМЗ/ организират „Дни на отворените врати\". Пациенти с неуточнени диагнози, засягащи мускулите ще имат възможността да направят безплатен тест при специалисти, от 15 април до края на месеца в София, Варна, Бургас, Сливен, Стара Загора, Шумен, Търговище, Плевен, Оряхово, Русе, Благоевград.Болестта на Помпе е изключително рядко генетично заболяване. По данни, събирани от различни изследвателски институти, може да се направи изводът, че в световен мащаб заболелите са между 5 000 и 10 000 души. Диагностицирането на заболяването е трудно, тъй като  много признаци и симптоми на болестта на Помпе не са уникални само за нея и може лесно да бъдат объркани с тези на по-често срещани заболявания. Освен това болестта на Помпе може да засегне много части на тялото, като различните хора често биват засегнати по различен начин.Първите симптоми може да се проявят в различна възраст.Най-честата проява на болестта е мускулна слабост, която се задълбочава с времето, затова при подобен симптом трябва да се потърси консултация с невролог. Болестта на Помпе представлява нарушаване на химическите процеси, които протичат в тялото на заболелия, заради не достатъчното производство на ензима кисела алфа-глюкозидаза (GAA).GAA помага за разграждането на гликогена в тялото. Когато ензимът не е достатъчен, гликогенът не може да се разгражда нормално и се натрупва в клетките на организма, особено в мускулите. Частта от клетката, в която се натрупва и съхранява гликогенът, се нарича  лизозома. Неразграденият гликоген изтича от лизозомите и уврежда мускулните клетки. С течение на времето това води до увреждане на мускулите и те престават да функционират нормално. Ходенето се забавя и затруднява. Ако пък гликогенът се натрупа в мускулите, които помагат за работата на белите дробове, тогава човек започва да диша по-трудно. Всички тези неприятни симптоми се задълбочават с времето и заболелият човек все по-трудно управлява тялото си.За да се постави диагнозата, са необходими консултации с различни лекари и провеждане на разнообразни изследвания. Окончателната диагноза може да се постави с помощта на лесен кръвен тест. Чрез него се установява дефицит на ензима GAA, като количества под определени нива обикновено потвърждава диагнозата болест на Помпе. Съществува терапия, която повлиява симптомите и забавя развитието на заболяването, затова от първостепенна важност е навременното диагностициране на това метаболитно нарушение.Пациенти със симптоми, които насочват към болест на Помпе, могат да бъдат прегледани в следните здравни заведения след предварително записване по телефон:Благоевград :МБАЛ Пулс АД, ул.\"Славянска\" 62, Д-р Ваня Златкова, тел.  0887 983 304Стара Загора :• МБАЛ Тракия- Детска клиника, Ул. Дунав 1, Д-Р Гергана Сарайлиева, тел. 0887 559 284Бургас :• УМБАЛ  Бургас, Ж.к. Зорница Бургас, Д-р Димитър Бошев, тел. 0887 003 511• ДКЦ1 Бургас, Ж.к. Зорница Бургас, Д-р Калина Ишкиева, тел. 0888 624 443Варна :• УМБАЛ СВ.Марина,  Бул. Христо Смирненски 1, Проф. Ара Капрелян, тел. 0888 745 562• ДКЦ СВ.Марина, Бул. Христо Смирненски 1, Д-р Яна Кокарешкова,  тел. 0888 745 998• МЦ Хелиос , Ул. Илинден 1, Д-р Лора Бакърджиева, тел. 0887 279 493• ДКЦ 4, Бул. Цар Освободител 100, Д-р Георги Щилянов, тел. 0888 861 010Оряхово :• Неврологичен кабинет, ул.\"Арх.Цолов\"98, Д-р Албена Антимова, тел.  0889 805 563Плевен :• Индивидуална практика, бул.\"Георги Кочев\"61, Д-р Албена Антимова, тел.  0889 805 563• УМБАЛ\"Д-р Георги Странски\" Клиника по неврология, бул.\"Георги Кочев\"8А, Доц. Мая Дановска, тел. 0887 381 827Русе :• ТДКЦ (Транспортна болница), ул.\"Славянска\"2А  ет.1  каб.4, Д-р Емилия Дамянова, тел.  0886 100 252• Индивидуална практика, ул.\"Драгоман\"2 вх.1, Д-р Иван Лисичков, тел.  0887 875 383Сливен :• МБАЛ Хаджи Димитър, Ул. Димитър Пехливанов Добрович, Д-р Таня Борисова, тел. 0898 408 820• МБАЛ Д-р Иван Селимински, Ул. Христо Ботев 1, Д-р Ирина Райнова, тел. 0892 077 993София :• МБАЛНП \"Свети Наум\" Клиника по невродегенеративни и периферно нервни заболявания, Доц. Десислава Богданова, тел. 0888 549 616• Индивидуална практика, Ж.к.Младост 1 бл.28 вх.2 ет.1 ап.19, Д-р Габриела Чалова, тел.  0888 471 606• ВМА, ул.\"Св.Георги Софийски\"3, Д-р Христина Димитрова, тел. 0888 931 140• УМБАЛ\"Александровска\", Неврологична клиника, Ул. Св. Георги Софийски 1,тел.02/923 06 70 - само на 17 априлТърговище :• МЦ ВИП, Ул. Преслав 14, Д-р Валентин Добрев, тел.  0898 681 330Шумен :• Индивидуална Практика, Бул Симеон Велики 59 ет 1 ап.1, Д-р Маруся Кунева, тел. 0888 824 670", "date": "2019.04.15", "title": "Безплатно тестване за болест на Помпе в цялата страна до края на април"}
{"url": "http://www.cross.bg/xunt-vreht-obedinenoto-1601854.html", "text": "/КРОСС/ Бpитaнcĸият миниcтъp нa външнитe paбoти Джepeми Xънт в пoнeдeлниĸ щe ce oпитa дa ycпoĸoи япoнcĸaтa aвтoмoбилнa ĸoмпaния Тоуоtа, чe пpaвитeлcтвoтo ce фoĸycиpa въpxy избягвaнeтo нa излизaнe oт Eвpoпeйcĸия cъюз бeз cдeлĸи и гapaнтиpaнe нa бeзмитнa тъpгoвия мeждy Beлиĸoбpитaния и EC.Xънт щe ce cpeщнe c япoнcĸия пpeмиep Шиндзo Aбe и пpeдcтaвитeлитe нa ĸoмпaниятa пo вpeмe нa пoceщeниe в Япoния, ĸoeтo щe мy дaдe възмoжнocт дa oбяcни пocлeднитe paзвития ooĸoлo Вrехіt.\"Oбeдинeнoтo ĸpaлcтвo винaги e билo глoбaлнa cилa, oтвopeнa ĸъм пaзapa. Toвa нe мoжe дa ce пpoмeни cлeд Вrехіt. Oчaĸвaм c нeтъpпeниe oтнoшeниятa ни c Япoния дa cтaнaт oщe пo-близĸи в гoдинитe, cлeд ĸaтo нaпycнeм EC,\" ĸaзвa Xънт в изявлeниe пpeди cpeщaтa, цитиpaн oт Rеutеrѕ.B изявлeниeтo ce ĸaзвa, чe тoй щe oбcъди нacĸopo oбявeнитe oт Тоуоtа плaнoвe зa изгpaждaнe нa нoвa ĸoлa cъc Cyзyĸи във Beлиĸoбpитaния и щe ги yвepи, чe пpaвитeлcтвoтo нa Oбeдинeнoтo ĸpaлcтвo ce фoĸycиpa въpxy избягвaнeтo нa Вrехіt бeз cдeлĸa и дoгoвapянe нa cдeлĸa, ĸoятo щe гapaнтиpa бeзpиcĸoвa тъpгoвия мeждy cтpaнитe oт EC и Oбeдинeнoтo ĸpaлcтвo \".Xънт cъщo щe ce cpeщнe c тeлeĸoмyниĸaциoннaтa ĸoмпaния NТТ DоСоМо. ", "date": "2019.04.15", "title": "Бpитaнcĸи миниcтъp yбeждaвa Тоуоtа, чe нямa дa имa Вrехіt бeз cдeлĸa"}
{"url": "http://www.cross.bg/tona-plamutzi-notr-1601867.html", "text": "/КРОСС/ Кулата с форма на стрела на парижката катедрала \"Нотр Дам\" рухна под напора на пламъците, съобщи в. \"Фигаро\".До този трагичен инцидент се стигна, след като цялото скеле, което я обграждаше заради реставрацията, беше обхванато с пламъци.Те се прехвърлиха и по цялата горна част на храма.Това стана на фона на усилията на пожарникарите и столичните власти да овладеят огнената стихия.Кулата, която се извисява на 93 метра, се състои от 500 тона дървесина и 250 тона олово.", "date": "2019.04.15", "title": "Кулата-стрела на Нотр Дам рухна, обхваната от пламъци"}
{"url": "http://www.cross.bg/vsichki-borisov-ochite-1601868.html", "text": "/КРОСС/ \"Мислите ми са с всички французи и с целия католически свят. Един от символите на Европа - катедралата „Нотр Дам“, гори\" това написа министър-председателят Бойко Борисов в профила си в социалната мрежа Фейсбук по повод пожара в катедралата Нотр Дам в Париж. „Ужасно е да гледаш как 8 века история изчезват пред очите ти. Кураж на всички парижки пожарникари, които тази вечер полагат всички усилия да съхранят това богатство“, пише още премиерът Бойко Борисов.", "date": "2019.04.15", "title": "Борисов: Ужасно е да гледаш как 8 века история изчезват пред очите ти"}
{"url": "http://www.cross.bg/bulgariya-godini-sreda-1601857.html", "text": "/КРОСС/ – Вече 27 години ние, представителите на „Екогласност”, защитаваме всеотдайно каузата по опазване на околната среда. Без да сме абстрактни еколози считаме, че от съществено значение е балансът между околната среда и динамиката на икономическия живот и затова в центъра на природата поставяме човека .В тази връзка следим с интерес казуса с “Комплекс Калиакра”. Проблемът с тази защитена зона от екологичната мрежа „Натура 2000”, а и не само там, е заложен преди десетина години от преторианската екологична гвардия на Иво Прокопиев , именувала себе си „зелени”. Предводител на тази гвардия е Тома Белев, бивш директор на Природен парк „Витоша“, сега нелегитимен председател на сдружение „Асоциация на парковете в България” – нещо, за което няколко съдебни състава вече се произнесоха. Към този кръг от взаимно свързани лица е редно да се добави неговата съпруга Весела Кавръкова, представител на Световния фонд за дивата природа за България (WWF). Към тях принадлежи Андрей Ковачев, председател на сдружение „За земята”, заедно със своята съпруга Катерина Раковска, също представител на Световния фонд за дивата природа, както и Петко Цветков от фондация „Биоразнообразие”, Петко Ковачев, член на коалиция „За да остане природа в България”и още няколко лица по шуро-баджанашка линия. Te се занимават с опазване на околната среда единствено за лична изгода чрез жалби и доноси срещу страната ни в Брюксел. Заради подобен донос е задействана и процедурата на Европейския съд за налагане на санкция на България за казуса „Калиакра” . След което от кръжеца “зелените”, обединени като осем НПО под гръмкото име “За да остане природа в България”, регистрирани почти всички на един и същи адрес – бул. Евлоги и Христо Георгиеви 93 ,ет.1 ап.1, започнаха да обработват и скандализират населението от района. Същественият въпрос е защо се нажежиха страстите около този случай. Според мен съвсем съзнателно, защото „зелените” изпълняват нечия „мокра” поръчка. От друга страна чрез изнудване на властта в стил „крадецът вика „Дръжте крадеца”. Що се отнася до реакцията на местните хора, мога да кажа, че са в правата си да защитават своя поминък, и не трябва да се поддават на страха, насаждан от екологичните рекетьори.– Протекцията идваше от президенството. Един от ръководните фактори на екипа беше Симеон Марин – син на тогавашният вицепрезидент Ангел Марин. На тези “зелени ангели на демокрацията”, самообявили се за единствената екологична общност в България им беше предоставено и помещение в сградата на МОСВ. След което започнаха в условия на пълна анонимност и без обсъждане да разпределят територията на страната в европейската екологична мрежа „Натура 2000” единствено по свое усмотрение. При това границите се определяха не на терен, а се чертаеха директно върху картата на България и без обсъждане с живущите в дадените региони. Стигна се дотам, че в мрежата се включиха 35 % от цялата територия на страната, което е рекорд за ЕС. Имаше и парадокси. при които в „Натура 2000” беше включен гробищният парк на Варна, летището на Балчик и какви ли не още чудати места. Стана традиция и плановете за управление на защитените територии да се разработват, обсъждат и приемат в шуро-баджанашкото обкръжение със съдействието на представители на МОСВ. Така порочният кръг се затваряше в продължение на години, а местното население се поставяше пред свършен факт. След което започваха манипулациите чрез издигане на благовидни послания от рода на „Бъдеще за нашите деца” или „Да спасим природата”. Но мините на недоволството започнаха да избухват една след друга. Така стана с Калиакра. Също се случва и с построяването на магистрала „Струма” в района на Кресненското дефиле.– Вина носят всички министри на околната среда до сега. Безспорен факт е, че Тома Белев и компания поне до скоро бяха галените чеда на Министерството на околната среда и водите (МОСВ). Те колеха и бесеха във Висшия експертен екологичен съвет към МОСВ по правила, написани от самите тях и даващи възможност да се утвърждават само техни проекти, някои от чудати по-чудати, за да не кажа идиотски. Как да се изразя по друг предположа. Възможно е да са били изнудвани или да са съблазнявани с финикийски знаци. Факт е обаче, че след толкова години се намери един министър на околната среда в лицето на Нено Димов, който реши да ги постави на място. Това не се понрави на бандата екологични рекетьори и те изреваха на умряло. Поискаха дори оставката на министър Димов, с което доказаха, че изпълняват и политическите поръчки на розовобузестия олигарх Прокопиев и проекта „ Да България”. Вие да сте чули те да са поискали оставката на друг министър? Аз не съм и това е много показателно.– Изходът е само един – всички представители на коалиция „За да остане природа в България” да бъдат извадени незабавно от Висшия експертен екологичен съвет към МОСВ, защото се компрометираха напълно. С години те безчинстваха и тероризираха бизнеса. Доказателство за това са над хилядата документи по съдебни производства, иницирани от тези екологични рекетьори. Заради тяхното поведение думата „еколог” се приема вече като мръсна дума. Крайно време е и прокуратурата да се задейства. Трябва да има възмездие и тези типове да си платят за злодеянията си. Трябва, защото с години се смятаха за недосегаеми и мислеха, че всичко е пито-платен, но не е платено.– Както споменах, „зелените” получават огромно финансиране по различни проекти. Коалицията се финансира и от швейцарски програми „Зелени закони” и „Прозрачни планини”. Като активна фракция на „умните и красиви” протестъри, те имат соросоидна и прокопиева благословия. По тези причина са често канени в две национални телевизии. На тяхно разположение са и медиите за фалшиви новини на Прокопиев и още два, три сайта.– Приключи с пълна победа за мен, с което се доказа, че в българския съд има и достойни съдии. Бях оправдан от Върховния касационен съд по всичките обвинения. Припомням, че Прокопиев и изпълнителният директор на тяхната фирма за добив на варовик от района на Меричлери Димитър Ангелов заведоха срещу мен поредица от съдебни дела, защото съм изнесъл истината за огромните нарушения на прокопиевци. Стигна се до там, че персоната с розови бузки подаде иск за обида в размер на няколко стотин хиляди лева. Сега олигархчето ще трябва да заплаща разходите по делата. С други думи, може би съм първият, който е поставил Прокопиев на колене. Ред е на прокуратурата и специализираните органи.– Автомагистрала „Струма“ е не само един от най-големите инфраструктурни и стратегически проекти в България, но е и от най-сложните от инженерно-техническа гледна точка, особено при преодоляване на дефилето между Крупник и Кресна. Като член на Комитета за наблюдение строителството на магистралата съм запознат в детайли с всички представени проекти за построяване на магистралата в този участък. Съобразявайки се със заключенията, направени от редица учени и утвърдени специалисти в областта на строителството, геологията, сеизмологията и екологията от БАН и Камарата на строителите в България, както и становищата на експерти от Международната асоциация по инжинерна геология, категорично подкрепяме варианта за преминаване през дефилето с две скоростни платна – едното върху сегашното трасе чрез система от малки тунели и виадукти в посока на Гърция и второто платно от Гърция към София. изнесено в източната част извън дефилето. От екологична и икономическа гледна точка това е най-добрият вариант. За съжаление, вероятно защитавайки интересите на швейцарски фирми, т.н. „зелените” в лицето на Андрей и Петко Ковачеви дават мило и драго да провалят строежа на лот 3.2. във варианта, предложен от специалистите. След „Калиакра” отново с доноси са се прицелили в Кресненското дефиле. Населението от региона трябва да е наясно, че ако се подаде на тяхната прицелили в Кресненското дефиле. Населението от региона трябва да е наясно, че ако се подаде на тяхната демагогия, България ще загуби финансиране от ЕК в размер на близо 1.3 милиарда лева. Тези средства ще се насочат към друга държава, а в региона ще се отглеждат само крастави жаби, смокове и пеперуди „Червен аполон”. За да не се случи всичко това, отново призовавам прокуратурата да потърси сметка на бандата екологични рекетьори, която от години върлува из страната. Време е вече да се сложи край на този фарс. изт: trud.bg, авт.  Румен Боянов", "date": "2019.04.15", "title": "Емил Георгиев: Прокуратурата да се заеме с бандата екорекетьори"}
{"url": "http://www.cross.bg/osvobodiha-lyutvi-mestan-ot-aresta-1601843.html", "text": "/КРОСС/ Лютви Местан е освободен от ареста, потвърдиха от регионалния пресцентър на МВР в Кърджали.Той бе задържан вчера за 24 часа след пътен инцидент на главен път към ГКПП \"Маказа\", при който почина шестмесечно бебе и пострадаха още трима души.По-късно през деня се очаква прокуратурата да излезе с информация по случая.Сутринта Местан поднесе съболезнования на семейството на загиналото бебе през Фейсбук профила си.", "date": "2019.04.15", "title": "Освободиха Лютви Местан от ареста"}
{"url": "http://www.cross.bg/gyueshevo-proekt-severna-1601846.html", "text": "/КРОСС/ Отвориха ценовите оферти за проект „Техническа помощ за подготовка на проект „Модернизация на железопътната линия София - Перник - Радомир - Гюешево - граница със Северна Македония“, съобщават от „Железопътна инфраструктура\". Предложена цена от  четиримата участници е около 152 000 лева  /без ДДС/. Проектът се реализирана с финансовата подкрепа на ЕС чрез предприсъединителната програма ИСПА.  ЖП линията София-Гюешево е изградена още през 1910 год., а през 1942 год. е прокарана и 2 километра жплиния от Гюешево до границата  под Деве баир. Прокопан е и 550 м. тунел на наша територия, казаха жп специалисти.", "date": "2019.04.15", "title": "Отвориха офертите за модернизацията на жп линията до Северна Македония"}
{"url": "http://www.cross.bg/vavrinka-dimitrov-kontinen-1601847.html", "text": "/КРОСС/ Григор Димитров и Стан Вавринка отпаднаха на двойки на Мастърс 1000 турнира в Монте Карло.Те отстъпиха на шестите в схемата Хенри Континен (Финландия) и Джон Пиърс (Австралия с 6:7(6), 3:6 след 78 минути игра.Това беше първи мач заедно на българина и швейцареца след съвместното им участие през 2017-а в Индиън Уелс.Димитров и Вавринка губеха с пробив с 1:3 гейма, но успяха да върнат веднага брейка. Стигна се до тайбрек. В него българинът и швейцарецът поведоха с 3:0 точки с минипробив, но опитните им съперници изравниха при 3:3. Григор и Стан стигнаха до сетбол при 6:5, но при него швейцарецът изкара воле в аут. След  това бившите №1 в света Континен и Пиърс реализираха точката за спечелване на частта след нова грешка на Вавринка.Следващия сет започна с разменени пробиви. Финландецът и австралиецът направиха нов брейк за 3:2. В следващия гейм Димитров и Вавринка имаха шанс да го върнат, но не успяха. При 5:3 Континен и Пиърс стигнаха до два мачбола и реализираха още първия.В друг мач на двойки Новак Джокович и брат му Марко загубиха с 1:6, 3:6 от колумбийците Кабай и Фара.", "date": "2019.04.15", "title": "Димитров и Вавринка отпаднаха на двойки"}
{"url": "http://www.cross.bg/godini-zatvor-leva-1601842.html", "text": "/КРОСС/ Спецсъдът призна Десислава Иванчева за виновна, че поискала подкуп от строителния предприемач Александър Ваклин и я осъди на 20 години затвор, 10 хиляди лева глоба и лишаване от право да заема държавна длъжност.Заместничката й Биляна Петрова беше призната за виновна, че е улеснила Иванчева да взема подкупа и получи 15 години затвор и 15 000 лева глоба.Третият подсъдим по делото Петко Дюгелеров получи 12 години затвор и 12 000 лева глоба за това, че уговорил срещата и участвал в уговарянето на подкупа. Той беше лишен и от право 12 години да заема ръководна длъжност.Присъдата може да бъде обжалвана.", "date": "2019.04.15", "title": "Иванчева беше осъдена на 20 години затвор"}
{"url": "http://www.cross.bg/zapovedta-spirane-razmer-1601848.html", "text": "/КРОСС/ Днес от началника на ДНСК е издадена заповед на основание чл.224 от Закона за устройство на територията за цялостно спиране на строеж „Златен век“, извършван от „Артекс инженеринг“ АД.Днес заповедта е връчена на участниците в строителния процес и подлежи на обжалване по реда на чл. 215 от ЗУТ пред Административен съд гр. София, в 14-дневен срок от съобщаването ѝ.Съгласно чл. 217, ал. 1, т. 2 от ЗУТ, жалбите и протестите пред съда не спират изпълнението на заповедта.За установените нарушения на разпоредбите на ЗУТ, довели до спиране на изпълнението на строежа са образувани 8 административнонаказателни производства, като предвиденият в ЗУТ размер на санкциите е в общ размер около 200 000 лева.", "date": "2019.04.15", "title": "Връчена е заповедта за спиране на строежа „Златен век“ в столицата"}
{"url": "http://www.cross.bg/pargov-suvet-blamirane-1601844.html", "text": "/КРОСС/ \"Не приемам квалификацията бламиране, защото се е случвало не един и два пъти на Градския съвет да не се предложи едно или друго решение или политика, действия от страна на Изпълнителното бюро на Градския съвет, аз не съм го приемал като бламиране, а по-скоро като доработване и търсене на друг подход, който очевидно не съм съобразил\", каза пред БНР председателят на Софийската организация на БСП Калоян Паргов по повод промените в листатата на БСП, които се случиха на вчерашния Национален съвет.\"Вчера в една демократична процедура, каквато е имало и преди това, беше подредена за първи път листата за Европейски парламент с тази процедура, която очевидно трябваше да се случи по този начин, предвид многото претенции на различни кандидати, от различни страни, за участие в листата\", каза още той в интервю за предаването “12+3“ и добави:\"Това е най-демократичното - чрез един таен избор да се подреди една листа\".Според Паргов е много важно този вот да покаже, че \"това е волята на Националния орган, който има представителство от всички партийни организации в цялата страна\". \"Изборният резултат не зависи единствено и само от председателя на партията и от председателите на партията по места“, така Калоян Паргов коментира изказването на Корнелия Нинова, че не носи отговорност затова, което ще се случи на изборите.", "date": "2019.04.15", "title": "Калоян Паргов: Не приемам квалификацията бламиране на лидера на БСП"}
{"url": "http://www.cross.bg/ychastva-reshenieto-postavya-1601845.html", "text": "/КРОСС/ Върховният административен съд отказа да се произнесе по жалбата, подадена от БСП, за името „Коалиция за България“ и оставя правото ѝ да участва в европейските избори на 26 май. Това обяви зам.-председателят на АБВ Владимир Маринов:\"В началото на предизвиканата \"сага\" минахме през решението на Централната избирателна комисия, което беше съобразено с изискванията на Изборния кодекс. Въпреки това се намериха организации, които обжалваха това решение във Върховния административен съд и днес ВАС оставя без разглеждане жалбата и потвърждава регистрацията на \"Коалиция за България\", като остава правото ѝ да участва в изборите. Ако и решението на ВАС не е достатъчно, ние честно казано, нямаме други мотиви с какво да докажем правотата си\".Според лидера на АБВ Румен Петков включването на президентския съветник Иво Христов в евролистата на БСП означава, че държавният глава Румен Радев показва ангажимент към тази партия: \"Това поставя под въпрос способността му да се бори, да работи за единството на нацията и за постигането на общонационални приоритети и интереси. Така че от тук нататък тези съмнения ще бъдат, според мен, грубо използвани от опонентите и не без основание. Аз си мисля, че с този акт хора, които не обичат ГЕРБ, ще отидат да гласуват за тях\".\"Липсата на политически диалог и свеждането на процесите в БСП в сблъсъка между два клана – този на Корнелия Нинова и този на Сергей Станишев, всъщност показват една политическа безпътица и политическо безбъдие, което в много голяма степен поставя въпроса за лявото. По същество госпожа Нинова беше бламирана, от една страна, от друга страна, председателят на ПЕС завоюва петата позиция\", коментира още лидерът на АБВ.", "date": "2019.04.15", "title": "ВАС позволи на \"Коалиция за България\" да участва в евроизборите"}
{"url": "http://www.cross.bg/varda-festivala-anies-1601850.html", "text": "/КРОСС/ Френската режисьорка Аниес Варда е на официалния постер за 72-рото издание на филмовия фестивал в Кан.Автор на афиша е известния графичен дизайнер Филип Савоа – Филифокс.Аниес Варда e сред най-изявените творци от т.нар. Нова вълна – направление във френското кино от края на 50-те и 60-те години на 20 век. Режисьорката почина на 29 март тази година на 90-годишна възраст.Сред най-известните ѝ филми са „Клео от пет до седем“, номиниран за „Златна палма“ на Фестивала в Кан, „Щастие“, получил специалната награда на журито на Берлинския международен кинофестивал и „Скитницата“, награден със „Златен лъв“ на Фестивала във Венеция. Сред многото ѝ отличия са и тези за цялостна кариера: Златен Леопард от Локарно, Златна палма от Кан и Оскар.", "date": "2019.04.15", "title": "Официалният плакат на Фестивала в Кан е в почит на  Аниес Варда"}
{"url": "http://www.cross.bg/britanskoto-pravitelstvo-produlzhava-podgotovkata-za-brekzit-bez-sdelka-1601849.html", "text": "/КРОСС/ Британският премиер Тереза Мей каза, че правителството ще продължи да прави планове за възможно излизане от ЕС без сделка, предаде Ройтерс.Мей заяви това във вътрешноведомствен документ, каза пред журналисти неин говорител. Тя не смята да свиква предсрочни избори като начин за преодоляване на патовата ситуация в парламента, добави той. По думите му преговорите с опозицията за Брекзит ще продължат и ще се концентрират върху конкретни въпроси.", "date": "2019.04.15", "title": "Британското правителство продължава подготовката за Брекзит без сделка"}
{"url": "http://www.cross.bg/pesen-pygachova-alla-1601851.html", "text": "/КРОСС/ Руснаците избраха популярната и в България песен „Милиони червени рози” за най-известната в репертоара на Алла Пугачова. Това съобщи РИА Новости, във връзка с резултатите от проучване на изследователския сайт Research@mail.ru.Втората най-популярна песен е „Призови ме при себе си.“ Следващи в списъка са композиции като “Този свят не е измислен от нас”, “Любов, като сън” и “Айсберг”. Сред помнещите се песни на Пугачова анкетираните споменават и хитът „Арлекино“, с който певицата се представи на българският конкурс за популярна песен „Мелодия на годината през миналото столетие.", "date": "2019.04.15", "title": "Руснаците решиха: Най-харесваната песен на Алла Пугачова е …"}
{"url": "http://www.cross.bg/pompe-patzientite-enzim-1601840.html", "text": "/КРОСС/ На 15 април се отбелязва Световния ден на болестта на Помпе. По този повод разговаряме с Доц. Теодора Чамова, невролог в Неврологичната клиника на УМБАЛ“Александровска“.Болестта на Помпе е рядко генетично заболяване, при което в организма липсва или е дефицитен един ензим (кисела алфа-глюкозидаза), необходим за разграждането на гликогена до глюкоза. Най-тежко са засегнати скелетните мускули на крайниците и тялото, сърцето и дихателните мускули. В зависимост от мутациите и техния ефект спрямо количеството и функцията на ензима заболяването може да започне от раждането до 6-то десетилетие от живота. Честотата силно варира в различните държави, като средната е около 1/40 000 човека.В България броят на диагностицираните с болест на Помпе са 8, като при двама няма клинични прояви, те са диагностицирани пресимптоматично, поради наличие на болен брат или сестра в семейството. Базирайки се на епидемиологичните проучвания в други страни, предполагаме, че болните в България трябва да са повече и все още има неидентифицирани случаи. За тази цел в страната от април 2012 г. се провежда скринингова програма за търсене на болни с Помпе сред хора с мускулна слабост, повишена креатин киназа в серума и/или дихателна слабост.При инфантилните форми с начало в първата 1 г. от живота децата са са с намален тонус (синдром на вялото бебе), изостават в моторното си развитие, имат сърдечно засягане (уголемено сърце), развиват дихателна недостатъчност. При късните форми пациентите развиват прогресираща мускулна слабост със затруднено изкачване на стълби, изправяне от клекнало или легнало положение. Впоследствие са засягат ръцете със затруднено носене на по-тежки придмети или отвеждане на ръцете над хоризонталната линия. Тези прояви могат да се следват или предшестват от дихателна слабост и задух.При клинично съмнение за заболяването от суха капка кръв се изследва активността на ензима кисела алфа-глюкозидаза. Ако тя е намалена впоследствие се провежда генетично изследване за мутации в гена, който кодира този ензим. Тестът е бърз, лесен за изпълнение и с висока специфичност.Най-често пациентите с мускулна слабост се насочват към невролози или ревматолози, които търсят точната причина- генетична или придобита. В такива случаи задължително следва да се изследва един ензим, който се намира в мускулите, нарича се креатин фосфо киназа и се повишава при мускулно увреждане. След това пациентите се насочват за провеждане на електромиография- изследване, което се провежда от невролози.Лечението при невромускулните заболявания е комплексно и следва да се провежда от мултидисциплинарен екип от специалисти. От една страна се прилага т.нар ензим заместителна терапия, която дава възможност в организма чрез венозни инфузии на всеки две седмици да се внася липсващия ензим. Това лечение е достъпно и у нас. Задължително при пациентите се провежда и системна рехабилитация, проследяват се дихателните и сърдечните им функции и при необходимост се прилагат и допълнителни симптоматични средства.", "date": "2019.04.15", "title": "Изключително важно е ранното диагностициране на пациентите с болест на Помпе"}
{"url": "http://www.cross.bg/sumnitelen-bagazh-zatvori-metrostantziya-evropeiiski-suyuz-1601836.html", "text": "/КРОСС/ Метростанция \"Европейски съюз\" е затворена, съобщи Нова телевизия, позовавайки се на БГНЕС.Причината е забравена раница на метростанцията между пейките, уточняват от \"Метрополитен\".На място има полиция, пожарна и линейка.Входът е заграден с полицейски ленти и надпис \"Метростанцията е затворена поради технически проблем\".", "date": "2019.04.15", "title": "Съмнителен багаж затвори метростанция \"Европейски съюз\""}
{"url": "http://www.cross.bg/petkov-rymen-evropa-1601831.html", "text": "/КРОСС/ Това, което лидерът на \"Коалиция за България\" Румен Петков наблюдава в БСП, е политическа безпътица и беззъбие. И като цяло поставя въпроса за лявото.По време на брифинг в централата на АБВ той заяви, че повече от месец, месец и половина в БСП не се говори за лява политика. От АБВ са на мнение, че с този акт хора, които не обичат ГЕРБ, ще отидат да гласуват за тях.\"Коалиция за България\" са автентичната и лявата политическа формация и ние ще защитаваме левите интереси в Европа\", сигурен е Петков. Той изтъкна, че в ръководството на БСП се води битка за имена и персони, но не и за политики. Според Петков въпросът при БСП е как едните да унищожат другите.При ГЕРБ битката за листата е същата като при тази на БСП и за съжаление политически дебат за бъдещето на Европа и европейска България не се води, изрази съжаление Петков и допълни, че от това ще страда и Европа, и нашата страна.Отиват си едни евродепутати, които са с много спорен принос за българския национален интерес, коментира Петков. Той разкритикува и присъствието на Иво Христов в листата на БСП като недобро решение на президента Румен Радев.По време на пресконференцията Румен Петков представи и марката \"10 години Г.Е.Р.Б\" - Грабим Европа, Рушим България. Сред картинките, които допълват марката, са апартаментите, Белене, суджука, обещаните милиарди за F-16, бистришките тигри в спортния живот и несъстоятелите се тръбoпроводи. На Румен Петков обаче липсват оградата и паспортите.", "date": "2019.04.15", "title": "Румен Петков: Повече от месец в БСП не се говори за лява политика"}
{"url": "http://www.cross.bg/lebedovo-ezero-tzeli-1601837.html", "text": "/КРОСС/ Една страхотна новина за всички фенове на приказните сюжети и пищните сценични продукции: Руски държавен балет на лед „Санкт Петербург“ този ноември ще предложи богата програма на ценителите в цели шест български града, при това с цели две представления – „Лешникотрошачката“ и „Лебедово езеро“.Програмата на Балета е както следва:20.11 „Лебедово езеро“, 17:30 и 20:00 ч21.11 „Лешникотрошачката“, 17:30 и 20:00 ч23.11 „Лебедово езеро“, 16:30 и 19:00 ч24.11 Лешникотрошачката, 16:30 и 19:00 ч.26.11 „Лебедово езеро“, 17:30 и 20:00 ч28.11 „Лебедово езеро“, 19:00 ч30.11 „Лебедово езеро“, 16:30 и 19:00 2.12 „Лешникотрошачката“, 20:00 ч 3.12 „Лебедово езеро“, 20:00 ч Цените на билетите са мeжду 45 и 65 лв от Eventim и локалните каси в градовете.По традиция, за най-малките почитатели ще има специални цени на билетите 12 лв. от всички ценови категории.Първите 200 най-бързи фена ще могат да се възползват от отстъпка 10% в цената във всеки град.Онлайн билети: https://bit.ly/2UgMfgGПо правило, няма поява на руската театрална формация на олимпийските шампиони по фигурно пързаляне у нас, която да не е отбелязала напълно разпродадени спектакли във всички точки у нас, в които са поставяни.През декември 2018 г. постановката „Лебедово езеро“ реализира своеобразен рекорд – цели три изцяло запълнени салона в зала 1 на НДК.През 2017 г. създаденият от уважавания хореограф Константин Боярски Държавен балет на лед „Санкт Петербург“ отбеляза своя 50-годишен юбилей със серия от представления в целия свят, между които и България.", "date": "2019.04.15", "title": "Любимият балет на лед „Санкт Петербург“ на гастрол с две представления в България"}
{"url": "http://www.cross.bg/madona-albym-noviya-1601838.html", "text": "/КРОСС/ Мадона се превърна в загадъчна преобразяваща се жена „Madame X“. С ново видео, което разпространи на страницата си в Instagram, кралицата на поп музиката загатна за появата на нейния нов албум.Това ще е първият албум на суперзвездата от 2015 г., когато издаде „Rebel Heart“. Все още не е ясна датата на излизането на новия ѝ музикален проект.Мадона описва Madame X като таен агент. Тя пътува по света и непрекъснато сменя самоличността си – превъплъщава се в танцьорка, професор, икономка, затворничка, майка, учителка, монахиня, светица, развратница, както и „шпионка в къщата на любовта“.В началото на месеца Мадона показа евентуалната корица на новия албум – червена буква X на черен фон. Тя обяви още през октомври миналата година, че завършва 14-ия си студиен опус.Очаква се да изпълни песен от него на предстоящия конкурс на „Евровизия“ в Израел. Мадона обеща на феновете си и турне. Първият албум на Мадона излезе през 1983 г.", "date": "2019.04.15", "title": "Мадона загадъчна като „Madame X“"}
{"url": "http://www.cross.bg/trump-prizova-boing-da-preimenyva-problemniya-si-samolet-1601839.html", "text": "/КРОСС/ Президентът на САЩ Доналд Тръмп посъветва компанията \"Боинг\" да поправи проблемните си самолети \"737 МАКС\" и да започне да ги предлага на пазара под друго търговско название, след като две летателни машини от този тип катастрофираха, предаде Ройтерс.\"Изхождайки от това, което зная за създаването на търговски марки, може би нищо (но пък станах президент!), ако бях на мястото на \"Боинг\", щях да ПОПРАВЯ \"Боинг 737 МАКС\", да добавя няколко страхотни екстри и да РЕБРАНДИРАМ самолета с ново име. Нито един продукт не е пострадвал колкото този. Но пак, какво ли знам аз?\", написа Тръмп в \"Туитър\".", "date": "2019.04.15", "title": "Тръмп призова \"Боинг\" да преименува проблемния си самолет"}
{"url": "http://www.cross.bg/mart-rabota-dyshi-1601835.html", "text": "/КРОСС/ През март равнището на регистрираната безработица спадна до 5.9%. Това показват данните от административната статистика на Агенцията по заетостта.Сравнението с февруари показва намаление с 0.3%, докато на годишна база се отчита спад от 0.9%През март броят на регистрираните безработни в бюрата по труда намалява до 194 603 души, като снижението спрямо февруари е с 5,1%. Спрямо март 2018 г. те са с 26 977 души по-малко.Новорегистрираните безработни лица през месеца са 21 645. От тях 1 382 не са били нито заети, нито учащи и не са търсили работа. От началото на годината работа са намерили 4 272 души, регистрирани в бюрата по труда.През март общо 499 души от групите на заетите, учащите и пенсионерите са регистрирани като търсещи работа.23 754 безработни са постъпили на работа през миналия месец, като 81.5% от тях са устроени в реалната икономика.На субсидирани работни места през месеца са устроени 4 398 лица: 2 580 - по програми и мерки за обучение и заетост и 1 818 - по схеми на Оперативна програма \"Развитие на човешките ресурси\".Заявените работни места на първичния пазар на труда през март са 23 287, като 89.3% от тях са в частния сектор. Най-голям дял свободни работни места са заявени в хотелиерството и ресторантьорството (31.1%), преработващата промишленост (20.0%), търговията, ремонта на автомобили и мотоциклети (11.4%), селското, горското и рибното стопанство (8.0%); административните и спомагателните дейности (5.5%), строителството (4.3%) и други.Най-търсените групи професии през месеца са: персонал в сферата на персоналните услуги (бармани, сервитьори, готвачи, камериери и др.); продавачи; работници по събиране на отпадъци и сродни на тях; оператори на стационарни машини и съоръжения; водачи на МПС и подвижни съоръжения; помощен административен персонал по обслужване на клиенти; работници в добивната и преработващата промишленост, строителството и транспорта; помощници при приготвяне на храни; квалифицирани работници по производството на храни, облекло, дървени изделия и сродни; работници в селско, горско и рибно стопанство и други.", "date": "2019.04.15", "title": "Близо 24 000 безработни са започнали работа през март"}
{"url": "http://www.cross.bg/evropa-avstriya-holandiya-1601841.html", "text": "/КРОСС/ Детските пюрета, които се предлагат в България са по-скъпи от редица европейски държави. Най-евтино се продават храните за най-малките в Италия. Следват странита Холандия и Австрия.  У нас цените са с до 35% по-високи в сравнение с най-евтините в Европейския съюз (ЕС), съобщава \"Монитор\".Захранващите храни, произвеждани в Германия, се продават с най-голяма надценка – у нас буркан с пюре от моркови се продава за 2,55 лева за разфасовка от 125 грама, докато в Италия и Холандия на цена около 1,80 лева.По-големият проблем се оказва не по-високите цени у нас, а  разликите в съдържанието на предлаганите хранителни продукти, и то не само детски.Проучванията отчитат, че най-големи разлики има в шоколада, като в Източна Европа той е с 30% по-малко. И ако за Русия е оправдано да се предлага десерт с по-ниско съдържание на какао, защото е извън Европейския съюз и се влияе от местното законодателство, то в рамките на Съюза би трябвало потребителите да са равни. На етикетите на известна марка шоколад, славеща се с алпийското мляко, ясно се вижда, че потребителите от Австрия, Италия и Холандия консумират сладкото с минимум 30 на сто какао, докато ние и руснаците се храним с какаова маса.Прави впечатление също, че различното съдържание не води до по-ниски цени у нас - едва с няколко стотинки по-малко, за разлика от развитите Холандия, Италия и Австрия. Разлика има и в напитките - тези в Западна Европа са със захар, а в Източна - с фруктозо-глюкозен сироп.\"Доказано е, че той е десет пъти по-вреден и води до появата на заболявания като диабет. Разлика има и при детските храни - една и съща марка пюрета е с много повече витамини в Западна Европа, у нас са с консерванти. Проблем има и той е свързан със здравето на европейските граждани\", коментира евродепутатът Емил Радев.Съдържанието на плодовете в напитките, които консумираме, също се различава.Проблем има при почти всички стоки - не само хранителни, но и стоки за дома, почистващи препарати, козметика и др. Интересното е, че допреди няколко години Европейската комисия категорично отричаше въобще да има двоен стандарт при храните и напитките, а производителите се оправдаваха с различните вкусови предпочитания на населението в различните страни.На последното пленарно заседание на Европейския парламент (ЕП) за този мандат предстои депутатите да гласуват в пленарна зала споразумението за засилено и по-добро прилагане на законодателството за защита на потребителите, което се занимава и с проблема с двойните стандарти на продуктите. \"В този смисъл за нас в Европейския парламент и за мен лично е изключителна победа фактът, че ЕК най-накрая призна, че наистина съществува двоен стандарт между продаваните стоки в различните части на Европа\", коментира още Радев.Страните от Вишеградската четворка (Полша, Унгария, Чехия и Словакия) бяха първите, които повдигнаха темата и те бяха последвани от България и Румъния, но тук не става дума само за гражданите на Източна Европа, а за хората в цяла Европа, коментира проблема омбудсманът на Република България Мая Манолова.На въпрос дали страната ни и другите източно-европейски държави, които също повдигат въпроса, имат достатъчно разбиране и подкрепа в Брюксел, Манолова, припомни, че е било необходимо доста време да убедим институциите на национално и европейско ниво, но и в крайна сметка успяхме и получихме подкрепа.\"Промените в европейското законодателство бяха обявени от София и сега, година по-късно, ще бъдат гласувани. Факт е, че когато една кампания бъде подкрепена от колкото се може повече посоки - дали от държави или институции, или и от двете, когато една кауза е справедлива и цели да защити гражданите, нещата се случват\", каза още омбудсманът.Манолова припомни още, че ръководената от нея институция е започнала кампанията срещу двойните стандарти при храните в ЕС преди 3 години. Това стана, след като бяхме сезирани от майки, че детските храни са с различно качество в различните европейски страни. \"Бяхме първите, които ясно и категорично заявихме позиция и ни трябваше доста време, за да убедим и останалите институции. Първо, че такъв проблем съществува, и второ, че той може да бъде решен. Те бяха изключително скептични и дори имаше проучвания, които \"доказваха\", че двоен стандарт при храните няма\".Новите разпоредби, които ни касаят пряко, уточняват, че предлагането на пазара на продукт, претендиращ, че е еднакъв със същия продукт в други държави членки, когато в действителност тези стоки значително се различават по съставки или характеристики, ще представлява заблуждаваща търговска практика. В този смисъл ще бъде и наказуемо от закона и търговците повече няма да могат да заблуждават потребителите.На практика това ще означава, че ако стока от една марка в Австрия или Германия например се различава от същата стока на същата марка в България или Румъния, и тези разлики не се дължат на изисквания на националното законодателство, то съответният продукт не може да бъде продаван като идентичен. Търговците ще бъдат задължени да предоставят и ясна информация за всеки един продукт, както и за неговото съдържание и съставки, така че потребителите да бъдат добре информирани.", "date": "2019.04.15", "title": " Детските храни у нас - по-скъпи от Холандия и Австрия  "}
{"url": "http://www.cross.bg/opaovi-dageo-izpolzva-1601833.html", "text": "/КРОСС/ Бpитaнcĸият пpoизвoдитeл нa пpeмиyм ĸлac aлĸoxoлни нaпитĸи Dіаgео зaяви, чe cпиpa дa yпoтpeбявa плacтмaca в мyлтиoпaĸoвĸитe нa cвoятa иpлaндcĸa мapĸa Guіnnеѕѕ.Koмпaниятa изпoлзвa плacтмaca пpи oпaĸoвaнe нa пpoмoциoнaлни ĸoмплeĸти, ĸoгaтo тpябвa дa oбeдини няĸoлĸo cвoи пpoдyĸтa в eднa цялa oпaĸoвĸa. Πлacтмacoвитe eлeмeнти в oпaĸoвĸитe нa Наrр Rосkѕhоrе и Ѕmіthwісk cъщo щe бъдaт пpeмaxнaти ĸaтo чacт oт инициaтивaтa нa Dіаgео зa 16 милиoнa пayндa, пишe ВВС.Πpoмянaтa щe въвeдe няĸoлĸo видa oпaĸoвĸи oт 100 пpoцeнтa peциĸлиpyeм или биopaзгpaдим ĸapтoн. Oчaĸвa ca нoвитe oпaĸoвĸи дa ce пoявят нa пaзapa oт aвгycт тaзи гoдинa.Bce пoвeчe ĸoмпaнии ce пpиcъeдинявaт ĸъм идeятa дa бъдaт зeлeни. Саrlѕbеrg зaпoчнa дa изпoлзвa лeпилo вмecтo нaйлoнoви oпaĸoвĸи, пpи ĸoмплeĸтyвaнeтo нa няĸoлĸo пpoдyĸтa. Tepeзa Meй пpeдлoжи дa ce въвeдe зaбpaнa зa изпoлзвaнeтo нa вcичĸи плacтмacoви oтпaдъци, ĸoитo имaт aлтepнaтивa, дo 2042 гoдинa.Nеѕtlе cъщo пpeĸpaти yпoтpeбaтa нa плacтмacoви cлaмĸи и зaпoчнa дa изпoлзвa xapтиeни.Зaвoдът нa Dіаgео в Ceвepнa Иpлaндия щe бъдe пъpвият oбeĸт oт ĸoмпaниятa, ĸoйтo щe зaпoчнe дa пpoизвeждa нoвитe oпaĸoвĸи. Πpoизвoдитeлят нa aлĸoxoл инвecтиpa 8 милиoнa пayндa във фaбpиĸaтa в изтoчeн Бeлфacт зa нoвaтa идeя.Oпaĸoвĸитe щe бъдaт изнacяни зa мнoгo cтpaни пo cвeтa, няĸoи oт ĸoитo CAЩ, Kaнaдa, Южнa Kopeя и Eвpoпa.Oт Dіаgео ĸaзвaт, чe плacтмacaтa в тexнитe oпaĸoвĸи e пoд 5 пpoцeнтa, нo пpoмeнитe щe нaмaлят oтпaдъĸa oт тяx c 400 тoнa гoдишнo.\"Упpaвлeниeтo нa въздeйcтвиeтo ни въpxy oĸoлнoтo cpeдa e вaжнo зa плaнeтaтa и финaнcoвaтa ycтoйчивocт нa нaшия бизнec. Beчe имaмe eднa oт нaй-ycтoйчивитe пивoвapни в cвeтa, a oтcĸopo щe имaмe и нaй-ycтoйчивитe oпaĸoвĸи. Toвa ca дoбpи нoвини зa плaнeтaтa и зa нaшия бизнec\", ĸaзвa Oливъp Лyмc, диpeĸтop нa Dіаgео в Иpлaндия. ", "date": "2019.04.15", "title": "Πpoизвoдитeлят нa Guіnnеѕѕ cпиpa дa изпoлзвa плacтмaca в oпaĸoвĸитe"}
{"url": "http://www.cross.bg/mestan-aresta-katastrofata-1601834.html", "text": "/КРОСС/ \"Покрусен съм! Изразявам най-дълбоките си съболезнования към близките.\"Това се появи на Фейсбук страницата на лидера на партия ДОСТ Лютви Местан в понеделник сутринта, когато той бе в ареста след катастрофата в неделя следобед, при която загина 6-месечно бебе.Към момента не е ясно кой е написал поста на неговата страница.Коментарите отдолу са доста доста осъдителни. В един от тях пише:\"\"Припомняме, Лютви Местан бе задържан след тежка катастрофа на пътя към КПП \"Маказа\".Пътният инцидент стана около 13.30 часа в неделя, 14 април на разклона за село Загорско. В катастрофата загина 6-месечно бебе. 9-годишно дете и 28-годишната му майка бяха ранени.Предполага се, че колата на Местан е излязла на главния път, отнемайки предимството на автомобила, в който са пътували пострадалите. Според свидетели Местан е спазил знак \"Стоп\", но пътният участък е с лоша видимост, но често там се кара с превишена скорост.В неделя Местан беше откаран в ареста в Кърджали. Направената му проба за алкохол е отрицателна.", "date": "2019.04.15", "title": "Местан се извинява за катастрофата от ареста"}
{"url": "http://www.cross.bg/kazanluk-kraii-prelez-1601826.html", "text": "/КРОСС/ Влак помете кола на жп прелез край Казанлък в понеделник. Инцидентът станал на междугарието Сахране - Дунавци. Няма пострадали хора.Катастрофата обърка графика на движение на влаковете. На гарата в Казанлък пътници чакаха с часове да бъдат извозени с автобуси. От Национална компания \"Железопътна инфраструктура\" съобщават, че прелезът е имал автоматична работеща сигнализация.", "date": "2019.04.15", "title": "Влак помете кола на жп прелез край Казанлък"}
{"url": "http://www.cross.bg/bulgariya-sofiya-kaufland-1601825.html", "text": "/КРОСС/ Полумаратонът на София тази година ще бъде първото мащабно състезание по шосейно, градско бягане в страната, което ограничава използването на пластмаса за еднократна употреба.Събитието, което ще се проведе на 12 май (неделя) в столицата, ще замени пластмасовите консумативи за еднократна употреба с устойчиви алтернативи. Мярката е израз на съвместните усилия и призив на организаторите на събитието – Спортен клуб \"Бегач\", Kaufland България и Представителството на Европейската комисия в България, за опазване на околната среда и намаляване разхищението на природни ресурси.Сред мерките, които се предприемат, са замяна на пластмасовите бутилки за еднократна употреба с рециклируеми картонени чашки, алуминиеви фласки за многократна употреба, разполагане на водни станции в експо зоната и по трасето на полумаратона, използване на дървени прибори и картонена посуда в кетъринг зоната и други.Устойчивите практики ще бъдат приложени не само по време на самото състезание, но и като част от всички съпътстващи събития, каквито са експото и паста партито в деня преди състезанието, както и безплатните тренировки на 14 април и 5 май (10-11 ч. на паркинга на хипермаркет \"Kaufland\" до \"Пирогов\".Официален партньор на „Kaufland София Полумаратон“ е Екопак България, която ще има грижата да превърне целия рециклируем отпадък от събитието в ценни суровини.В експо зоната, както и на всяка станция по трасето, ще има разположени контейнери за събиране на отпадъци от опаковки.С общите си усилия организаторите на “Kaufland София Полумаратон“ искат да покажат, че всички ние сме отговорни за опазването на околната среда, както и че всеки може да даде своя принос и личен пример, включително и чрез подобно мащабно събитие каквото е полумаратонът.Каузата на състезанието е поредна стъпка в последователната политика на съорганизатора Kaufland България за намаляване използването на пластмаса с минимум 20% до 2025 г. Намаляването на пластмасовия отпадък в България е изключително важна тема, на която трябва да се обърне специално внимание и поради факта, че страната ни се подрежда на предпоследно място в Европа по дял на рециклирания отпадък от опаковки на глава от населението (данни на \"Евростат\").Освен мерки за опазване на природата, “Kaufland София Полумаратон“ тази година предлага и ново, изключително атрактивно трасе. Състезателите ще стартират, преминавайки под специална арка, разположена на Орлов мост, и ще финишират, влизайки в стадион \"Васил Левски\" през маратонския му вход.Трасето на полумаратона (21,1 км) ще преминава по бул. \"Цариградско шосе\" и бул. \"Брюксел\", достигайки до летище София, а последният километър ще бъде в \"Борисова градина\".По-късите дистанции, каквито са 5 и 10 км, ще обхващат части от трасето на полумаратона.В зоната на финала – стадион \"Васил Левски\", ще се проведат и безплатни лекоатлетически игри и предизвикателства за деца. Те, заедно със специално състезание за ученици, са част от инициативата “RUN4EU\", която се организира от \"Бегач\" в партньорство с Представителството на Европейската комисия в България и Бюрото на Европейския парламент в България.Състезанията за ученици са на дистанции от 600 метра до 21,1 км и щафета по цялото трасе на полумаратона.Всички състезания и игри, част от \"RUN4EU\", се провеждат в рамките на полумаратона и са безплатни за учениците, като за участие в тях е необходимо предварително записване от родител или учител.Регистрацията за \"Kaufland София Полумаратон\" и \"RUN4EU\" продължава при засилен интерес, като до момента са се записали няколкостотин души, сред които и 250 великобританци.За \"Kaufland София Полумаратон\" таксите до края на месец април са промоционални – 9 лв. за 5 км, 39 лв. за 10 км и 49 лв. за полумаратон (21,1 км).За всички ученици, участващи в \"RUN4EU\", както и за хората над 60-годишна възраст, участието е безплатно и се изисква единствено регистрация на уебсайта.Записването е на уебсайта https://sofiahalfmarathon.com/.Столичният полумаратон и състезанието за ученици се организират от Спортен клуб\"Бегач\", Kaufland България и Представителството на Европейската комисия в България в партньорство със Столична община, Бюрото на Европейския парламент в България и клуб \"Приорити Спорт\".", "date": "2019.04.15", "title": "“Kaufland София Полумаратон“ без пластмаса за еднократна употреба"}
{"url": "http://www.cross.bg/seriyata-huawei-crystal-1601827.html", "text": "/КРОСС/ Huawei продължава да надгражда дизайна на своите смартфони и своята знакова преливаща цветова гама и с най-новите си модели от P30 серията.Резултатът е богат избор от нови цветове с нов тип нежно каскадно преливане.Една от големите цели на Huawei е винаги да развива естетиката на своите устройства, като със смартфоните от P серията издига премиум дизайна до нови висоти.Най-новите модели P30 са проектирани с идеята за дизайн, вдъхновен от естествената красота на природни феномени и различните фази на деня.Breathing Crystal отразява колорита на безкрайните кристални езера, а цветовете Black и Aurora са вдъхновени от непрогледната нощ и красотата на Северното сияние.Визуално серията P30 е естествено продължение на миналогодишната серия P20, която черпи вдъхновение от взаимодействието между хората и природата.Представете си радостта от това да се разхождаш до кристално езеро по пладне и красотата на чистото светло синьо небе, което се отразява във водата.Тази хармония трудно може да се опише с думи, но може да бъдат изразена чрез цвят, блясък, нюанси на светлината. По този начин дизайнерите на P серията са вдъхновяват от заобикалящия ни свят за създаването на един истински впечатляващ дизайн.Превръщането в реалност на цветовата схема Breathing Crystal в P30 серията обаче не е бърз лесен процес.Идеята се ражда още през 2015-a, но дизайнерите, работещипо P серията, решават, че все още не разполагат с нужните технологии, за да я изпълнят по начина, по който си я представят. Днес, благодарение на развитието на технологията за струен микропечат и стотици базирани на нея експерименти, Breathing Crystal вече може да бъде реализиран.Слоеве, произведени по тази технология, наподобяваща мастиленоструен принтер с размер на капката от порядъка на 1 микрон, са разположени между стъклото и вакумното покритие. Те са изключително фини и прозрачни, и безпрецедентният начин, по който се заиграват със светлината, не се компрометира дори от усиленото за здравина стъклено покрите на гърба.Така цветните корпуси на серията P30 оформят свой собствен технологично-дизайнерски клас, в който са възможни немислими доскоро постижения, като вграждането на 9 слоя с микропечат.Новият процес е доказателство, че Huawei не пести усилия за създаването на перфектна хармония между модерната технология и естетиката.Производството на тези панели, базирани на струен микропечат, изисква специална високотехнологичнапроизводствена линия. В нея строгият контрол върху средата е ососбено важен; отстраняването на прах трябва да бъде на нивото на операционна зала, защото наличието на прахови частици може да се отрази на цветовите градиенти, разработени за Breathing Crystal.Интересно е, че дори при инвестиции от десетки милиони долари, процесът изисква толкова висока прецизност, че първоначално успешните панели са били едва 10% от произведените. Развитието и настройването на технологията и самият производствен процес продължават до месец преди глобалната премиера на серията P30, когато вече се постига ниво на качественипанели от над 90%.Серията P30 представя и обновена версия на любимия Twilight градиент от P20.Новият цвят Aurora, вдъхновен от Северното сияние, балансира тъмните тонове и пренарежда цветовете, характерни за този природен феномен, като им вдъхва още повече живот с новата технология на печат, която позволява на светлината да се пречупва и да ги променя по фантастични и същевременно отразяващи реалността начини.През 2018 г. популярността на мобилни телефони с цветове, подобни на Twilight, доказа, че P20 откри нова тенденция в мобилния дизайн. Въпреки че на пазара впоследствие се появиха и други подобни продукти, P20 остава стандарт за качество и иновативност без конкуренция.Естетическата философия за Р сериятаОще от представянето на P9, P серията на Huawei има за цел да интегрира величието на природата в своите дизайнерски решения.Дизайнерите ѝ вярват, че природата наистина ни насочва към вярната посока и ни вдъхновява. Независимо от това къде сме, красотата на заобикалящият свят е това, което докосва душите ни.Подобно на амбициите на Huawei в науката и технологиите, свързани с мобилна фотография, дизайнерите на P серията достигат нови естетически измерения като търсят хармония между красотата на физическия свят и мислите и емоциите, уникални за всеки един от нас.Архитектът Франк Лойд Райт казва: „Изкуството е откритие и развитие на елементарни принципи на природата в красиви форми, подходящи за човешка употреба.\"Естетическият дисплей на P серията има за цел да носи красота в живота и да вдъхновява.Huawei P30 и Huawei P30 Pro са налични в търговската мрежа в България. Всички, закупили флагманите до 26-и април, 2019 г. ще могат да се регистрират в Huawei HiCare за услугата Premium Service, която включва 90-дневна застраховка за еднократна и напълно безплатна подмяна на повреден заден панел или дисплей, врезултат на изпускане или случайно притискане на телефона.Цената на Huawei P30 в България е 1349 лева. P30 Pro с 6 GB RAM памет и 128 GB вътрешна памет ще струва1749 лева, а P30 Pro с 8 GB RAM и 256 GB вътрешна памет - 1949 лева. ", "date": "2019.04.15", "title": "Huawei продължава да надгражда дизайна на своите смартфони"}
{"url": "http://www.cross.bg/tyrtziya-zhelyazkov-repyblika-1601832.html", "text": "/КРОСС/ Министърът на транспорта, информационните технологии и съобщенията Росен Желязков проведе среща днес с посланика на Република Турция у нас д-р Хасан Улусой. Срещата е по покана на министър Желязков и е във връзка със създалата се ситуация по забавяне на преминаването на леки и тежкотоварни автомобили на турско-българската граница.Посланик Улусой информира министър Росен Желязков, че считано от 11 април 2019 г., на граничните контролно-пропускателни пунктове в Турция, в това число и тези с Република България, функционира интегрирана система за управление и събиране на такси и глоби, свързани с използването на пътната инфраструктура на турската държава (тол система). От 11 април 2019 г. неплатени тол такси и глоби за електронно констатирани пътни нарушения се установяват и събират на излизане от Република Турция. Информация относно нововъведената система е дадена от генералното ни консулство в Одрин и разпространена от Министерството на външните работи.Турският посланик уведоми още, че размерът на незаплатени тол такси и/или наложени глоби може да се оспорва по съответния ред, но съгласно турското законодателство първо е необходимо да се заплати определеният размер, след което същият подлежи на обжалване. Хасан Улусой категорично отрече пътни превозни средства да са задържани преднамерено и заяви, че само и единствено незаплащането на определените глоби и такси не позволява преминаване на границата. В близките дни турската държава ще предостави подробна информация за реда за налагане и обжалване на таксите и глобите.Министърът на транспорта, информационните технологии и съобщенията Росен Желязков подчерта, че отношенията между България и Турция се развиват на добросъседска основа и ще продължим интензивното сътрудничество в областта на двустранните и многостранните транспортни операции. Желязков заяви, че е важно действията на турската гранична администрация да бъдат разбрани правилно като нашето очакване е правоприлагането да бъде обективно, еднакво за всички и да не създава допълнителни административни затруднения. Посланикът Хасан Улусой увери, че нововъдената система за заплащане важи за всички – както за турски, така и за международните превозвачи, опериращи на територията на Република Турция.", "date": "2019.04.15", "title": "Министър Росен Желязков се срещна с посланика на Турция в България"}
{"url": "http://www.cross.bg/grad-sred-ylitzi-1601824.html", "text": "/КРОСС/ Като цяло игнорирано от пътешествениците заради близкото до него Милано, Бергамо е \"най-добрият град на хълм\" в Ломбардия, твърди Джанет Грифитс, а неговата Piazza Vecchia е \"една от най-красивите\" в Италия.Журналистът Шон Уилямс също е фен на градчето: \"Това е очарователен ограден град с красиви малки извиващи се улички, където можете да си вземете сладолед, и е перфектна отправна точка, от която да изследвате природата на Ломбардия и италианските езера. Градът и околната област са невероятно романтични и направо са създадени за кратка пролетна почивка.\" Засенчена от по-лъскавите си събратя Билбао и Сан Себастиан, Витория-Гастейс е забравената перла в короната на страната на баските, твърди Тим Пози.Той допълва: \"От ранна утрин до полунощ, атмосферата по централните площади и претъпканите с барове странични улички е невероятно празнична. Усещането е познато, средиземноморско - за хора, които се разхождат, клюкарстват, държат в ръка чаши с вино, докато старите хора играят на карти, а децата се забавляват по стъпалата на достопочтени църкви.\"Има респектиращи дворци от XV и XVI век и красиви къщи от Бел Епок с тесни фасади, на които да се възхитите, пинчос, които да похапвате, и художествени галерии и музеи, които да разгледате, като най-важна е катедралата \"Санта Мария\" от XIII век.За да усетите как е изглеждал Алгарве преди масовия туризъм, посетете Тавира, казва Хелън Пикълс.\"Разположен край река Гилао, той излъчва автентичен португалски чар,\" допълва тя. \"Големите хотели са малко на брой, но църквите са много, водите изобилстват от рибарски лодки, и всички имат време за разходки. Можете да видите слоеве от историята, от финикийски разкопки през идекорирани с ислямски мотиви портали до ренесансови и барокови орнаменти. От всичко обаче най-много впечатляват цветовете: заслепяващо бели стени, блестящи плочки азулехо, яркочервени керемиди.\"Изкачвах се по калдъръмените улици до кулите на руините на замъка и гледах надолунад вълните към триъгълните покриви, остриетата на дантелено-бели капаци на комини, и елегантните куполи и кули на 22-те църкви в града. Реката се влива в лагуната Риа Формоза, богат природен резерват, край който има дълга 13 км ивица от златен пясък.\"Ryanair добавиха относително слабоизвестния хърватски град Осиек към картата си с маршрути миналата година. Ейдриън Бридж го описва като \"град с малобройно население (114 000 души), живописно разположен на река Драва. Сред представляващите интерес места са укрепеният център (Tvrda), датиращ от XVIII век, великолепната нео-готическа църква на св. Петър и св. Павел, и величествената Europska Avenija, по която можете да видите някои отлични примери за архитектурата от Ар Нуво, популярна в тази част на света в края на XIX век.\"Туристите могат да обмислят и дневни пътешествия на север към безупречно запазеното традиционно селце Каранац; на запад до фермата за жребци Дяково, в която се отглеждат световноизвестните коне от породата липицанер; или на юг до Вуковар, градът на Дунав, който се превърна в символ на югославските войни.Иначе, за да усетите хърватския бряг на Далмация без тълпи, насочете се на север към ограденото пристанище Задар.С големите си турски бани, плетеница от калдъръмени улици и изпълнени с атмосфера пазари за храни, Скопие е много различен източноевропейски град, твърди Сара Еванс. Градът е миналогодишна Европейска столица на културата, но все още остава слабоизвестен сред туристите. Той е разположен в спокойна местност край река и е бивш дом на Стиг Ларшон, автор на \"Милениум\".Су Ким от Telegraph Travel пише: \"Това е отлична отправна точка за обиколки на открито - от каране на каяк из архипелага Кваркен, до пътувания със снегомобил и кучешки шейни през зимата.\" Другите забележителности включват лагерите на сами, най-северния местен народ на Европа, парк със скулптури на открито, и развиваща се висша кухня. Непретенциозните полети до Венеция често кацат в Тревизо, разположено на около 30 км разстояние. Има обаче сериозна причина да отложите продължаването нататък, счита Лий Лангли.Той допълва: \"Центърът на Тревизо е малък заграден град със средновековни порти, тесни, калдъръмени улички с аркади от розово-червени тухли и камъни, които се извиват като пресъхнали водни русла – и някои от тях наистина някога са били такива. Малки канали преминават през градини с размера на носна кърпичка, плъзгат се под къщите, и се появяват на ъглите на улиците. Бликащи воденични вади, някои от тях с черни водни колела, които някога наистина са се използвали, сега се въртят бавно, изграейки чисто декоративна роля.\"Клеър Олфри препоръчва да се насладите на величието на грузинската столица.Тя пише: \"В наши дни неговите красиви постройки в стил Ар нуво и елегантни, традиционни къщи с балкони са нещо, което някои хора биха нарекли износен шик: ако някой град има нужда от сериозно почистване и пребоядисване, Тбилиси определено е такъв. Но вече изникват нови хотели и молове и върви процес на джентрификация в по-историческите квартали. Гледайки категорично към Европа, Тбилиси изглежда като град, който най-после идва на себе си. С други думи, доберете се дотам, преди да са го направили всички останали.\"Певицата Кейти Мелуа също е негов почитател - в крайна сметка той е неин дом от детинство. \"Той е наситен с история – старият град, с виещите се негови улици, е особено очарователен,\" коментира тя. \"Това е град, който е встрани от утъпканите пътеки. Не са толкова много туристите, които са били там, което го прави още по-достоен за посещение.\"\"Дълго считан за едно от най-добрите места за живеене във Франция, столицата на западна Лоара се е развил от провинциално градче до оживен голям град,\" разказва Кати Арнолд. Никъде това не личи по-добре от Ил дьо Нант, дълъг 5 км остров сред Лоара, който е превърнат от докове в градско място за забавления.\"Някои сгради са нови, като драматичната Съдебна палата; много от тях са исторически, включително складове, превърнати в кафенета и студиа за художници,\" допълва тя. \"Има и паркове и градини – и някои от най-странните арт-инсталации, които съм виждала.\" \"Нант също така е известен и със своето \"art de vivre\", като е дом на един от най-добрите симфонични оркестри във Франция и опера, чиито постановки се случват в Theatre Graslin.\"Друга недостатъчно популярна алтернатива във Франция е Ннаси, на около 90 минути път с влак от Париж. Този малък град на бреговете на езерото Констанс е най-прочут със зрелищния си летен музикален фестивал - включващ огромна \"плаваща\" сцена. Брегенц обаче си заслужава да бъде посетен по всяко време, казва Кати Арнолд, заради \"средновековните си улици за разходки, кафенета за отдих, и планината Пфандер за впечатляващи гледки\". Друг град, заобиколен от драматична природа, Сион е засенчен от два скалисти високи връха, отгоре на които стоят два замъка, и огромната височина на Бернските Алпи.Ейдриан Удфорд от Telegraph Travel допълва: \"Дори и с население само 30 000 души, Сион все още живее като столица, разполагайки с елегантно кметство, евтини музеи и средновековни църкви и кафе-култура, която може да засрами Средиземноморието.\"\"Отидете в Сеговия за поразителни гледки на римска архитектура,\" съветва Мери Биърд.\"Огромния акведукт, изграден в края на I век, върху поредица от двуетажни арки, високи почти 30 метра, все още е в центъра на съвременния град, като доминира централния площад. Няма много други римски неща, които да видите, но Сеговия е включен в списъка с историческо и културно наследство на ЮНЕСКО, не само заради акведукта, но и заради средновековната си архитектура - от двореца и катедралата до манастирите и таверните.\"\"Ако някой град може да бъде описан като очарователен, това е Гимараеш,\" казва Тим Пози за португалската бивша столица. \"Пешеходният му център е плетеница от извиващи се калдъръмени улици с простряно над тях пране, разкрасени от малки барове и симпатични кафенета. Тези улички водят до красиви площади, които приятно изненадват с всякакви не-квадратни форми, а малките, особени магазинчета са истинско откритие.\"Летището Любек край Хамбург основно се използва от пътници, пътуващи до големия германски град. Като се има предвид, че самият град Любек е много по-близо - и е включен в списъка с природно и историческо наследство на ЮНЕСКО, понякога описван като “Венеция на Балтика”, това е донякъде изненадващо.\"Макар и малък – той е на остров, заобиколен от реката Траве – той е с богата история, възвишаващи се църкви, мащабни средновековни сгради и спокойни площади,\" казва Адам Кенън.Ник Харисън го описва като \"спяща красавица, доминирала северноевропейската търговия през Средните векове, устояла на обсада от Хитлер през 1932 и родно място на трима нобелисти.\"Обикновено засенчен от Краков, може би защото името му е труднопроизносимо (\"Всъщност е звучи по-скоро като \"вротсуаф\"), но това може да се промени догодина, когато градът ще е Европейска столица на културата (наравно със Сан Себастиан в Испания). Той изобилства от красиви сгради и културни забележителности, от \"Остров Тумски\" - \"Катедралния остров\" - до \"Ринек\", древния му пазарен площад, с изглед към прекрасната сграда на кметството, строена през XIV в.Ето какво разказва за Пловдив Робърт Нърдън, бивш жител на града, който убеждава повечето си познати да го посетят:\"Пловдивчаните се самоопределят като \"айляци\", хора, живеещи спокойно,\" казва той. \"Има спокойна увереност в тях, докато бродят по дългата близо два километра пешеходна главна улица, където почти всеки магазин продава неща за украса на женските форми – не че красивите пловдивчанки имат нужда от особена помощ.\"Най-интересен е Старият град, който е разположен върху три хълма. Има тракийски и гръцки развалини наравно с римските такива - и те на свой ред са разположени до 400 наскоро възстановени възрожденски къщи с дървена конструкция, строени през XIX в. от зараждащата се класа на български търговци, които в крайна сметка участват в борбата срещу турците.\" Италианското пристанище Триест прелива от живот, има интересна история и служи за вероятно най-доброто място за кафе в страната, по думите на Хелън Пикълс.\"За да откриете тайната на щастливия живот, насочете се към Триест, италианското пристанище, разположено до границата със Словения,\" допълва тя. \"Жителите на Триест се радват на живота със страст, която е осезаема и заразна, ако съдим по разговорите вечер пред чашка апетирит. При дори и само лек намек за слънце, триестци поемат към съседното морско крайбрежие Баркола - дори и през ноември, и въпреки че там има повече бетон, отколкото условия за морски туризъм.\"Безспорният дух на Триест несъмнено се дължи от това, че той е граничен град, в различни моменти контролиран или окупиран от римляните, Хабсбургите, режимана Мусолини, германците и съюзническите сили, за да бъде върнат накрая на Италия през 1954. Последицата от това е възхитителна смесица от архитектурни и етнически влияния. В рамките на 15 минути попаднах на сръбска православна, гръцка православна и хелветска евангелистка църкви, а синагогата в града е сред най-големите в Европа.\"Вторият по големина град в Дания е като цяло игнориран в полза на Копенхаген. Което е незаслужено, коментира Ник Харисън.\"Той намира перфектния баланс между история и иновации,\" пише той. \"От върха на 95-метровата камбанария на красивата църква от XII век Domkirke мога да видя шпица на Богородичната църква от XV век, под която са останките от най-старата каменна църква в Скандинавия. Но като част от същия изглед не мога да пропусна и яркия покрив с цветовете на дъгата на музея за съвременно изкуство ARoS.\" Футболните фенове може да са чували за този град и преди - там се намира един от най-поразителните стадиони в света, издълбан в гигантска скала. Там ще откриете и най-старата португалска катедрала, богата история от римски времена, оживени кафенета и кухня, която е сред най-добрите в страната. На по-малко от 150 км от Будапеща, Егер присъства в доста малко туристически маршрути. Той е град на тесни, изобилстващи от кафенета улици, с най-красивата барокова църква в Унгария и забележително 14-странно минаре, от което се открива прекрасна гледка. Героят на Егер е Добо, войник от XVI век, чийто саркофаг бива посещаван от поклонници със същата тържественост, с която е удостоен мавзолеят на Ленин на Червения площад. Столицата на Словения - Любляна, не е сред най-посещаваните от туристи, но дори още по-малко от тях стигат до Марибор, който беше Европейска столица на културата през 2012. Ноември обаче може и да не е сред най-добрите моменти да го посетите.\"Твърди се, че има само един месец в годината, когато не би трябвало да посещавате Марибор,\" казва Антъни Гарднър. \"В средата на зимата там има ски от световна класа; през пролетта там е карнавалът Kurent, където изобилстват странни митологични фигури, и който се случва в близкия Птуй; през лятото кварталът край реката е превзет от музиканти и улични изпълнители; през есента околните винопроизводители празнуват реколтата. Ноември се счита за твърде мрачен, за да си заслужава да идвате.\"Може би просто изчакайте до следващия месец... ", "date": "2019.04.15", "title": "Европейски градове, които никога не сте си помисляли да посетите"}
{"url": "http://www.cross.bg/prodanov-bulgariya-hristo-1601830.html", "text": "/КРОСС/ „БСП показа, че е единствената демократична партия в България. След 10 часа заседание, в което се обсъждаха имената на кандидатите по отделно – от партийната листа и гражданската квота, се стигна до решение на Националния съвет за финалния вариант на листата“.Това заяви зам.-председателят на ПГ на „БСП за България“ Христо Проданов в сутрешния блок на БСТВ.Той подчерта, че в други партии всичко се спуска предварително подготвено и се гласува под строй. „При нас не е така. Избираме ценности, политики, личности“, допълни той. Според него трябва да се смени моделът на управление на България и да се спрат кражбите. „За това се изисква смяна на самия Борисов, защото той е начело на този модел. Ще направим всичко възможно, дори в европейските избори, да дадем началото на процеса на демонтиране на шайката, както те самите се наричат“, коментира Проданов. Той е на мнение, че октоподът е обхванал цялата страна и като пример посочи „Апартаментгейт“ - освен държавната власт, започнаха да излизат и общински кметове.„В първоначалния вариант на листата, който беше предложен от ИБ на БСП, не фигурираше името на Сергей Станишев, но пленумът реши друго. Бяха предложени и други имена, които бяха включени в листата. В нея има много достойни личности, добре подготвени“, каза още Христо Проданов. Той подчерта, че има преференции и всеки може да избере за кого да даде своя вот.„Има демокрация и сме длъжни да зачитаме мнението на всеки един. ГЕРБ и ДПС искаха да отменят тези преференции. Борбата ни беше всеки да има правото да избере своя кандидат“, категоричен е народният представител. По неговите думи, подкрепяйки листата на БСП, това ще бъде първата стъпка към отстраняване на ГЕРБ от властта. ", "date": "2019.04.15", "title": "Христо Проданов: БСП показа, че е единствената демократична партия в България"}
{"url": "http://www.cross.bg/star-wars-rise-1601828.html", "text": "/КРОСС/ Този декември ще станем свидетели на заключителната глава на най-вълнуващата сага в историята на киното - Star Wars: The Rise Of Skywalker. Година след събитията в Междузвездни войни: Последните джедаи, Рей, Фин, По и последните остатъци от Съпротивата влизат в пореден сблъсък със силите на Първия ред и се изправят пред лицето на най-голямото зло.Епичната битка ще се води както в безкрайните простори на далечната галактика, така и дълбоко в душите на познатите ни герои. Всеки от тях трябва да надмогне своите вътрешни демони. А краят ще бъде белязан от възхода на Скайуокър.Първият трейлър на Star Wars: The Rise Of Skywalker беше показан на фенската конвенция Star Wars Celebration в Чикаго от самия Дж. Дж. Ейбрамс и някои от главните актьори в поредицата.Видеото показва Рей в неравностойна схватка с тай файтър (TIE Fighter). Гласът на Люк Скайуокър ни разкрива, че Рей най-накрая е завършила обучението си и въпреки че сега в нея живеят хиляда поколения джедаи, тя ще трябва да влезе в предстоящата битка сама. Още един герой е готов за сражение и това е Кайло Рен. Виждаме, че той е възстановил шлема си и се хвърля в бой начело на Първия ред по-решителен от всякога.Трейлърът предлага и изключително емоционални за всички фенове на Междузвездни войни кадри с вече покойната Кари Фишър. Нейната принцеса Лея оживява на екран благодарение на неизползвани материали от Междузвездни войни: Силата се пробужда. Вълнуващо е да видим и Ландо Калризиан в изпълнение на Били Дий Уилямс, който се завръща на борда наХилядолетния сокол редом до Чубака. А новото попълнение в редиците на дроидите – малкият и изключително симпатичен ДиО мигновено се превърна във всеобщ любимец и успя да засенчи дори BB-8.Една от най-големите изненади, които поднася трейлърът за феновете, е загатнатото завръщане на злия император Палпатин. Именно с неговия зловещ смях завършва първият трейлър от Star Wars: The Rise of Skywalker, на чийто фон и под бурните аплодисменти на сцената на Конвенцията в Чикаго се качи и актьорът, който изпълнява ролята на Императора в предишни филми Иън Макдърмид.Под каква форма ще се завърне Палпатин. Кой ще се окаже победител в голямата битка между доброто и злото? Как ще се развият съдбите на всички герои? Какъв ще бъде възходът на Скайуокър? Отговорът на всички въпроси ще научим този декември само в кината.Режисьор на Star Wars: The Rise Of Skywalker е Дж. Дж. Ейбрамс, който се завръща към поредицата след феноменалния успех на Междузвездни войни: Силата се пробужда.Ейбрамс е и съсценарист на филма заедно с носителя на „Оскар“ Крис Терио (Арго).Композитор е Джон Уилямс, написал музиката за всяка една част от сагата Междузвездни войни от Нова надежда (1977) насам. В ролите са познати от предишните епизоди Дейзи Ридли, Адам Драйвър, Джон Бойега, Оскар Айзък, Лупита Нионг‘о, Донал Глийсън, Кели Мари Тран, Йонас Суотамо, Били Лоурд и ветераните Марк Хамил, Антъни Даниелс и Кари Фишър.Към тях се присъединяват новите попълнения Наоми Аки, Ричард Е. Гранд и Кели Ръсел. Eпичният край на емблематичната сага Star Wars: The Rise Of Skywalker е на 20 декември 2019 г. на 3D, IMAX 3D и 4DX, в дублирана и субтитрирана версия.\n\t\t\t\t\t", "date": "2019.04.15", "title": "Първият трейлър на „Star Wars: The Rise Of Skywalker“ "}
{"url": "http://www.cross.bg/festival-filmov-vulna-1601829.html", "text": "/КРОСС/ Шестото издание на Международния студентски филмов фестивал „Нова вълна“ - инициатива на департамент „Кино, реклама и шоубизнес“ на  Нов български университет, ще се проведе с медийното партньорство на Българската национална телевизия между 17 и 20 април 2019 г. в столичното филмотечно кино „Одеон“.Тази година измежду 4000 филма бяха селектирани 73 ленти от 18 държави от Балканския и Черноморския регион, както и от гостуващи страни от Европейския съюз.В журито на “Нова вълна” са режисьорът Станислав Дончев – председател, преподавателката по „Политически науки“ - д-р Ирена Тодорова, актрисата Параскева Джукелова, режисьорът Николай Илиев и операторът Мартин Чичов. Директор на фестивала е проф. Людмил Христов.Основната цел на Международния студентски филмов фестивал „Нова вълна“ е да развива и популяризира студентското късометражно кино, както и да подкрепя и насърчава млади творци по време на тяхното образование и след него. Чрез този проект департамент „Кино, реклама и шоубизнес” се стреми да създаде трайни партньорства и добри условия за бъдещи професионални контакти между студентите, изучаващи киноспециалности във висши учебни заведения на Балканския полуостров и в региона на Черно море. „Нова вълна” продължава традицията на Студентския филмов фестивал на НБУ, но вече като международен. Той дава възможност на студентите да сравнят своето практическо развитие с това на колеги от съседни държави.В рамките на тазгодишното издание със специален уъркшоп ще гостува и етнографът, докуменатлист и куратор на етнографския музей в Белград Саша Сречкович. Автор на етнографски документални филми, Сречкович публикува серия от трудове на различни теми като приложна антропология, музеен мениджмънт, визуална антропология и етнографско кино, занаяти, нематериално културно наследство. Има награди от Гьоте институт - Германия, фондация Artslink, САЩ. Основател и президент на Сръбския национален комитет за нематериално културно наследство.", "date": "2019.04.15", "title": "Започва 6-ото издание на Международния студентски филмов фестивал „Нова  вълна“"}
{"url": "http://www.cross.bg/kostenyrka-predi-samo-1601822.html", "text": "/КРОСС/ Единствената костенурка от изключително редкия вид Шанхайска мекочерупчеста костенурка се е споминала в зоопарка на Сучжоу в Китай, предаде Асошиейтед прес.След кончината на женската в света остават само три екземпляра от този вид - един мъжки, обитаващ същия зоопарк, и две костенурки с неизвестен пол, които живеят във Виетнам.Малко преди да се спомине, костенурката е подложена на пореден опит за изкуствено осеменяване. Направените преди процедурата тестове са показали, че тя е в добро здраве. Инсеминацията е протекла гладко, но на следващия ден животното се е споминало. Специалистите са взели проби от яйчниковата тъкан за бъдещи изследвания.Управата на зоологическата градина, както и местни и чуждестранни експерти, разследват причините за смъртта на костенурката, за която се смята, че е била над 90-годишна.", "date": "2019.04.15", "title": "Почина една от най-редките костенурки в света, остават само три от вида й"}
{"url": "http://www.cross.bg/kolbasi-meso-nitrati-1601823.html", "text": "/КРОСС/ Основателни ли са притесненията? Има ли „здравословни“ месни продукти?Как се увеличава рискът в зависимост от количествата? На всички тези въпроси ще се опитаме да отговорим в настоящата статия. Червеното и птичето месо са отличен източник на протеин, витамини от В-групата, желязо и цинк. За съжаление, когато бъдат преработени във вид на колбаси, те наистина могат да увеличат риска от рак. И по-специално – от рак на дебелото черво. Една от водещите организации за изследване на рака в САЩ – American Institute for Cancer Research, е установила че дори 15 грама колбаси на ден (еквивалентът на парче шунка) повишават риска от колоректален рак с 4%. А повечето хора не се задоволяват с подобни количества. По-типичният сценарий, при който ядем 50 грама преработено месо дневно, се свързва с цели 18% увеличен риск.За сравнение, непреработеното червено месо все още не е доказан причинител на рак.Някои изследвания откриват връзка с рак на дебелото черво при дневна консумация, надвишаваща 100 грама. Затова и стандартната препоръка на здравните власти по света е за „ограничаване“ на червеното месо и „избягване“ на колбасите. Откъслечни данни сочат, че приемът на преработени меса се свързва и с рак на стомаха. Наскорошно проучване пък открива, че жените, които ядат най-много колбаси, са повишен риск от рак на гърдата.Когато говорим за „преработени“ меса, имаме предвид всякакъв вид месо – свинско, пилешко, говеждо, агнешко и др., което е било осолено, опушено, консервирано, изсушено, ферментирало.Всички тези видове обработка се прилагат с няколко основни цели: - постигане на по-добър вкус;- запазване и подобряване на вида;- по-добра микробиологична безопасност;- по-дълга трайността на продукта. В категорията попадат все любими храни като кренвирши, шунка, бекон, пастърма, салам, луканка, суджук, сушеница и др. колбаси, както и някои месни консерви.Повечето от тези изделия са с висока концентрация на сол и наситени мазнини, въпреки че все по-често попадаме и на диетични варианти.Консервирането им се постига с помощта на натриев нитрит, който придава на продуктите апетитен розово-червеникав цвят и специфичен вкус. Към него понякога се добавя и млечна киселина, играеща ролята на регулатор на киселинността. В миналото са се използвали най-вече нитрати под формата на селитра. Нитратите и нитритите играят незаменима роля в месопреработвателната индустрия и хранителната безопасност, тъй като те предотвратяват развитието и растежа на – бактерията, причинител на ботулизъм.Но в комбинация с останалите съставки в месата, в това число сол и желязо, те могат да доведат до формирането на канцерогенни съединения в човешкото тяло.Знаете, че в зеленчуците също има нитрати, но науката не открива връзка между високия прием на зеленчуци и рак. Дори напротив.За разлика от месото, растенията са богати на хранителни влакнини и фитохимикали, които могат да имат предпазващ ефект.  Вероятно вече сте попадали на колбаси, чиито етикети носят послания за „натуралност“, „чистота“, „био“, „еко“ и т.н.Тази тактика може да остави потребителя с впечатлението, че продуктите са произведени без нитрити и нитрати. Особено ако на тях изрично пише, че са „без изкуствени консерванти“. Съветваме ви да зачетете в дребния шрифт на гърба им, където най-вероятно ще откриете привидно невинни съставки като ароматизант или сок от целина или цвекло.А това са едни от най-концентрираните източници на нитрати в природата. Без тях и „без изкуствени консерванти“ продуктът не би бил безопасен за човешка консумация. Въпреки здравословния си ореол, тези колбаси внасят в човешкия организъм абсолютно същото съединение, което попада в тялото ви от колбаси, на които пише нитратна сол или Е251.Няма гаранция, че ядейки „натурален“, „чист“ или „био“ продукт, вие се храните по-здравословно и намалявате своя риск.За нас колбасите са от най-великите кулинарни изобретения.И вярваме, че има разумни начини, по които те могат да останат в менюто ни.„По-малки порции“ и „по-рядка консумация“ сигурно ви звучат като огромна жертва, но ние предпочитаме да гледаме на тях като на възможност да се храним с по-качествени колбаси, с повече удоволствие.Ако на всяка цена държите да минимизирате риска си, просто избягвайте тези продукти. Независимо от обещанията, които ви дават опаковките им. ", "date": "2019.04.15", "title": "Толкова ли са вредни колбасите?"}
{"url": "http://www.cross.bg/aleksandur-tochki-bulgariya-1601817.html", "text": "/КРОСС/ Най-добрият български тенисист Григор Димитров е вече под №28 в ранглистата на ATP. Той не участва в турнири през изминалата седмица и запази актива си от 1,300 точки.Димитър Кузманов е ракета №2 на България. Той е с 86 точки и е №324. Александър Лазов има 13 точки и е на 476-та позиция. С 6 места зад него е Александър Лазаров с 12 точки, спечелени през февруари на Sofia Open.Начело е Новак Джокович (Сърбия) с 11,070. Втори е Рафаел Надал (Испания), а трети Александър Зверев (Германия).Ранглиста на ATP на двойки:1. (1) Майк Брайън (САЩ) 9920 точки2. (2) Джак Сок (САЩ) 6675 точки3. (3) Никола Маю (Франция) 6200 точки4. (4) Лукаш Кубот (Полша) 6070 точки5. (5) Пиер-Юг Ербер (Франция) 5950 точки6. (6) Марсело Мело (Бразилия) 5800 точки7. (7) Никола Мектич (Хърватия) 5280 точки8. (8) Джейми Мъри (Великобритания) 5265 точки9. (9) Бруно Соареш (Бразилия) 5230 точки10. (10) Мате Павич (Хърватия) 5170 точки-------------------345. (347) Григор Димитров (България) 90 точки438. (440) Димитър Кузманов (България) 47 точки443. (446) Александър Донски (България) 45 точки450. (451) Александър Лазаров (България) 45 точки", "date": "2019.04.15", "title": "Григор Димитров се изкачи с едно място и е №28 в света"}
{"url": "http://www.cross.bg/trimata-ivancheva-luzhi-1601814.html", "text": "/КРОСС/ Присъдите по делото „Иванчева” ще бъдат произнесени днес, реши Спецсъдът.Специализираната прокуратура поиска по 20 години лишаване от свобода за всеки от тримата подсъдими по делото - Десислава Иванчева, заместничката ѝ Биляна Петрова и Петко Дюлгеров. И тримата са обвинени за получаване на подкуп.Това е средното наказание за престъпление, за което са обвинени. Според прокуратурата има смекчаващи вината обстоятелства и те са здравословното състояние на тримата, както и чистото им съдебно минало. Освен това обвинението иска забрана за Иванчева и Петрова да заемат обществени длъжности и глоба по 20 000 лв.Навлизане вчера в съдебната сграда Иванчева и Петроваказаха, че се надяват да чуят справедливо съдебно решение, защото обвиненията срещу тях са основани на лъжи. И двете заявиха, че ще заведат дело лично срещу Иван Гешев, защото точно той е разпространявал тези лъжи.", "date": "2019.04.15", "title": "Произнасят присъдите по делото „Иванчева”"}
{"url": "http://www.cross.bg/deloto-vuzdyh-otnoshenie-1601820.html", "text": "/КРОСС/ Софийският градски съд не даде ход на делото срещу мръсния въздух в София. То е заведено от \"Група за чист въздух\" срещу Столичната община.Причина за отлагането на делото за 20 май от 11:30 ч. стана процесуална пречка и нередовно призовани свидетели.„Ход не беше даден, защото се оказа, че има процедурни недостатъци. Двама от физическите лица, които са се присъединили към гражданското дело, бяха нередовно призовани. По-важното е, че делото беше прекратено по отношение на едно от физическите лица, което е искало да участва, но заради неподписана молба, съдът прекрати делото за Анелия Пеева. Тя има възможност да обжалва решението на съда, но преди това то трябва да влезе в сила“, обясни адвокатът на ищците Александър Коджабашев.Той подчерта, че е важно съдът да се произнесе и по отношение на твърдението на защитата, че всеки присъединил се към делото има статут на участник, а не е страна по делото и не би следвало тяхното неявяване да пречи на хода на делото.", "date": "2019.04.15", "title": "Съдът не даде ход на делото за мръсния въздух в София"}
{"url": "http://www.cross.bg/pregovori-frantziya-komisiya-1601819.html", "text": "/КРОСС/ Страните от Европейския съюз дадоха окончателно разрешение за започване на търговски преговори със САЩ след месеци на забавяне поради съпротива от страна на Франция.Мнозинството от правителствата на ЕС гласуваха в подкрепа на мандатите за преговори, предложени от Европейската комисия, като Франция гласува против, а Белгия се въздържа..На 11 април Европейската комисия получи първоначално разрешение от представителите на държавите-членки за започване на преговори, целящи да подобрят търговските отношения между САЩ и ЕС.Докато други държави-членки подкрепиха мандатите, Франция се противопостави. Париж искаше да изключи земеделието от преговорите и да обсъди разпоредбите за изменението на климата.Тарифната война между САЩ и Европейския съюз избухна миналата година, когато американският президент Доналд Тръмп наложи по-високи мита върху вноса на стомана и алуминий. Европа отговори с контратарифи върху редица американски стоки.", "date": "2019.04.15", "title": "ЕС даде зелена светлина на търговските преговори със САЩ"}
{"url": "http://www.cross.bg/arabadzhiev-prevozvachi-posochi-1601816.html", "text": "/КРОСС/ На българо-турската граница положението не е много по-различно от това, което беше вчера. Това заяви изпълнителният директор на Съюза на международните превозвачи Йордан Арабаджиев пред БНР. Той посочи, че все още има тирове, които престояват на граничния пункт, но се очаква проблемът да се реши през следващите дни.Припомняме, вчера стана ясно, че стотици български камиони са блокирани на ГКПП \"Капъкуле\". До ситуацията се стигна, след като преди дни турските власти въведоха допълнителен контрол и не пускат нито един шофьор да продължи, ако има неплатени пътни глоби или такси за територията на Турция.От Министерството на външните работи съобщиха, че Генералното консулство в Одрин е готово да съдейства при оплаквания във връзка с новата система за плащания на ГКПП в южната ни съседка.Очаквахме след въвеждането на тази нова система да бъдем информирани по-рано и всеки наш превозвач да провери на сайта какви глоби има и респективно да бъдат подготвени водачите, обясни Арабаджиев. Това обаче така и не случило. Той посочи и проблем с интегрирането на системата.\"Налице са много случаи, при които в сайта фигурира сума - да речем от 50 или 100 лири, а когато шофьорът отиде да плати глобата, му се казват съвсем други цифри - 2000-3000 лири. В крайна сметка, за да премине един шофьор, трябва да плати глобата\", посочи Арабаджиев.От генералното консулство на България в Одрин съобщиха, че до момента не са получавали оплаквания от български превозвачи, но са готови да съдействат при необходимост.Арабаджиев подчерта, че турските превозвачи също осъзнават проблема и са на мнение, че проблемът е в интегрирането на самата система - понеже пътните такси се събират от други органи, а сега са прехвърлени към Министерство на търговията и митниците.Той призова родните превозвачи да запазят всички документи при подобни случаи, за да може след това да се подаде обжалване.Арабаджиев увери, че ще се настоява за решение на проблема както от министъра на транспорта, така и от министъра на икономиката.Считаме, че и по дипломатически път трябва да се сезират турските митници, завърши той.", "date": "2019.04.15", "title": "Проблемът с блокираните български тирове на турската граница продължава"}
{"url": "http://www.cross.bg/agentziyata-vpisvaniyata-poddruzhka-1601815.html", "text": "/КРОСС/ От Агенцията по вписванията избират фирма за поддръжка на информационните системи. На 03 май 2019 г. изтича договорът на Агенцията по вписванията с Лирекс Бг за поддръжка на системите на институцията, уточниха от Агенцията.Досегашният договор включва поддръжка на системно, комуникационно и програмно осигуряване на системите за управление на базата данни на Агенцията по вписванията.От Агенцията по вписванията ще открият процедура по Закона за обществени поръчки (ЗОП) с предмет: \"Абонаментна поддръжка на системно, комуникационно и СУБД (система за управление на база данни) програмно осигуряване с наблюдение и управление на информационната и комуникационната инфраструктура (ИКИ) на Агенцията по вписванията\".Досегашният договор с \"Лирекс\" е сключен през 2018 г. за период от 12 месеца. Той е на стойност 98 640 лв. без ДДС и включва поддръжка на системно, комуникационно и програмно осигуряване на системите за управление на базата данни на Агенцията по вписванията.Както в предходните години, така и тази, поръчката ще бъде възложена по реда на чл. 20, ал. 6 от ЗОП или чрез директно възлагане в област отбрана и сигурност.Според техническата спецификация, изпълнителят \"трябва да извърши висококвалифицирани дейности за постигане на ниски нива на информационни рискове, да ги поддържа регулярно, а освен това трябва да бъде гарантирана поверителността, цялостността и наличността на трансферираната, обработваната и съхранявана информация в информационно-комуникационната инфраструктура на Агенцията\".От Агенцията по вписванията предупреждават, че всички участници в процедурата трябва да притежават актуално удостоверение за сигурност, издадено от Държавната агенция \"Национална сигурност\" (ДАНС).За първи път от десет години насам, Агенцията по вписванията поставя условие пред фирмите да разполагат с екип от общо 12 висококвалифицирани експерти с различни технологични компетентности, които ще бъдат ангажирани с поддръжката на системите и които да реагират в случай на инциденти, свързани със сигурността.Двама от тях трябва да бъдат на разположение на място. До момента Агенцията е имала изисквания за общо 4 специалисти, които да обслужват поддръжката и не е поставяла условието да има експерти, на място в институцията. Прогнозната стойност на поръчката за една година е до 429 500 лв. без ДДС. Предвижда се договорът да се сключи за срок от две години.\"Стратегическа цел в управлението на Агенцията е гарантирането на сигурността на базите данни. Горчивият опит на институцията показа, че е необходима по-сериозна инвестиция както на средства, така и във висококвалифицирани експерти, които да следят в детайли процесите\", каза Габриела Козарева - изпълнителен директор на Агенцията по вписванията.Предстои Агенцията по вписванията да изпрати покани за участие в конкурса до компании, отговарящи на нормативните изисквания за изпълнение на дейности в област отбрана и сигурност.Изборът на изпълнител трябва да стане до края на април от Агенцията по вписванията. Изборът ще бъде сред фирмите, изпратили оферти. Компаниите, чиито технически предложения отговарят на изискванията, ще бъдат класирани по критерия \"най-ниска цена\".Припомняме, Търговският регистър се срина на 10 август миналата година. От Агенцията по вписванията обявиха, че причините са технически, а регистърът трябваше да бъде пуснат още на същия ден. Това обаче не се случи.На 17 август се състоя среща между премиера Бойко Борисов и министъра на правосъдието Цецка Цачева. Тогава Борисов изказа недоволството си от ръководството на Агенцията по вписванията заради срива. Той обаче заяви, че смяна на ръководството и уволнения няма да има, докато кризата не се овладее.Въпреки това тогавашният директор на Агенцията по вписванията Зорница Даскалова подаде оставка още същия ден.Прокуратурата, ДАНС и МВР бяха сезирани по случая.На 17 август беше възстановено подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX), поддържана от Държавната агенция \"Електронно управление\".Регистърът започна да функционира напълно чак на 27 август.Заради сериозния срив се взе решение да бъде създадено и единно хранилище на електронните данни.", "date": "2019.04.15", "title": "Агенцията по вписванията си търси нова фирма за поддръжка на системите"}
{"url": "http://www.cross.bg/myasto-strelba-muzhe-1601812.html", "text": "/КРОСС/ Христо Христов се класира на 11-о място на Европейското първенство по вдигане на тежести в Батуми, Грузия.17-годишният варненец изхвърли 172 кг., а в изтласкването постигна 204 кг., с което събра 376 кг в двубоя.За съжаление контузия в рамото му попречи да се представи още по-добре.Друг Спортен талант на „Еврофутбол“ – Иван Банчев, се класира на 58-мо място на европейското Гран при за мъже и жени по стрелба с лък на открито, което се проведе от 9-ти до 13-ти април в Букурещ, Румъния.Във ветровитото и дъждовно време в квалификациите Иван остана 59-ти с 648 точки при стрелба на 70 метра.В състезанието участваха 154 мъже от 50 държави. 16-годишният Константин Василев зае 6-то място в кроса „Сунгурларска долина“. Това е етап от подготовката на младия ни биатлонист.", "date": "2019.04.15", "title": "Христо Христов е 11-ти на Световното по вдигане на тежести в Батуми"}
{"url": "http://www.cross.bg/voda-sofiiiska-vodopodavaneto-1601821.html", "text": "/КРОСС/ „Софийска вода” временно ще прекъсне водоснабдяването в някои части на столицата на 16 април 2019 г. (вторник). Във връзка с монтаж на спирателен кран на ул. „Цар Симеон“ се налага спиране на водоподаването от 9:00 до 21:00 ч. на клиентите на „Софийска вода”, живеещи в района на ул. „Цар Симеон“ от ул. „Г.С. Раковски“ до ул. „Сердика“, ул. „Сердика“ от  ул. „Цар Симеон“ до ул. „Искър“, ул. „Екзарх Йосиф“ от ул. „Сердика“ до ул. „Искър“.Във връзка с подмяна на сградно водопроводно отклонение на ул. „Лепенец“ в кв. „Васил Левски“, се налага спиране на водоподаването от 9:30 до 17:30 ч. на клиентите на „Софийска вода”, живеещи в района на ул. „Лепенец“ от ул. „Витиня“ до ул. „Бесарабия“. Във връзка с реконструкция на уличен водопровод на бул. „Св. Климент Охридски“ в местност „Малинова долина“ се налага спиране на водоподаването от 9:00 до 21:00 ч. на клиентите на „Софийска вода”, живеещи в района на бул. „Св. Климент Охридски“ от №100 до ул. „Георги Кьосеиванов“, бул. „Св. Климент Охридски“ от №67 до №105, ул. „Георги Кьосеиванов“, ул. „Евгений Силянов“, ул. 5. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - www.sofiyskavoda.bg/water_stops.aspx. „Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.04.15", "title": "Вижте къде в София няма да има вода на 16 април"}
{"url": "http://www.cross.bg/pygachova-pesen-naii-popylyarna-1601818.html", "text": "/КРОСС/ На днешния 15 април Алла Пугачова празнува 70-годишен юбилей. По случай празника звездата бе удостоена с Орден за заслуги към Отечеството, който й бе връчен лично от руския президент Владимир Путин.", "date": "2019.04.15", "title": "Владимир Путин връчи Орден за заслуги към Отечеството на Алла Пугачова "}
{"url": "http://www.cross.bg/sistemata-krib-mrezha-1601813.html", "text": "/КРОСС/ Във връзка с публикувания проект за проектиране, изграждане и въвеждане на електронна система за събиране на такси за ползване на републиканската пътна мрежа на база изминато разстояние и интегрирането на системата, ръководството на Конфедерацията на работодателите и индустриалците в България - КРИБ счита, че преди всичко е необходимо да бъдат взети предвид становищата на всички засегнати страни. Това се посочва в становище на КРИБ.От Конфедерацията отбелязват, че цялостното им становище по отношение на въвеждането на ТОЛ системата е положително, но при условие, че бъдат спазени изискванията за равномерно въвеждане и пропорционалност на таксуването за всички участници в движението, така както е заложено в Директива 2011/76/ЕС на Европейския парламент и на Съвета от 27 септември 2011 година за изменение на Директива 1999/62/ЕО относно заплащане на такси от тежкотоварни автомобили за използване на определена инфраструктура.\"С цел оптимизиране на транспортната система в съответствие с общата транспортна политика на Европейския съюз следва да бъде преосмислен обхватът на таксуваните участъци от републиканската пътна мрежа. В така предложения обхват са включени 92% от първокласните пътища в страната, а с третокласните пътища делът се равнява на 82% от цялата пътна мрежа, за които ще трябва да се плащат такси за изминато разстояние. Това включва автомагистрали, пътища клас I, II и III. Така България става единствената страна в Европа, в която се таксуват автомагистрали, първокласни, второкласни и третокласни пътища.Същевременно България е на първо място в Европа по транспортен дял на транзитен трафик (40%), което означава, че в страната ни транзитният трафик има най-голямо негативно влияние върху пътната мрежа. По-тази причина по-приемлив вариант би бил в обхвата на системата да бъдат включени само автомагистралите и онази част от пътищата от клас I, които са част от транс-европейската пътна мрежа. По този начин системата за таксуване ще бъде насочена основно към транзитното движение и едновременно с това ще даде алтернатива на превозвачите, които работят на българския пазар\", посочват в позицията си от КРИБ.Те отчитат още, че към настоящия момент интегрирането на системата за събиране на таксите не е свързано с Национална агенция за приходите и Агенция „Митници“, което е предпоставка за основателни съмнения относно прозрачното събиране и разходване на сумите.\"В тази връзка предвидената цел за събиране – 1,3 млрд. лева на година изглежда повече от съмнителна. Още повече ако се вземе предвид оценката на основния консултант, че АПИ има капацитет да усвоява годишно не повече от 800 млн. лева. А към планираните приходи от ТОЛ таксите трябва да се добавят и 300 млн. лв. от винетките\", изтъкват от КРИБ.\"Също така преди въвеждане в експлоатация на системата следва да бъде направена оценка на въздействието, която със сигурност ще бъде основание както за преосмислянето на обхвата й, така и за плавното и поетапното въвеждане на системата. Към настоящия момент обаче най-важното обстоятелство е, че системата не е готова и няма да бъде готова преди края на първо тримесечие на 2020 година. По тази причина събирането на ТОЛ такси в аванс или на „зелено“ граничи с въвеждането на нов данък или просто с престъпление\", допълват те.\"Във връзка с гореизложеното КРИБ и неговите секторни сдружения настояват за отлагане на стартирането на ТОЛ системата до началото на следващата година или по-точно докато не бъдат изпълнени горните условия. В допълнение, за да се гарантира ефективността на системата, е задължително да бъде публикуван Доклад за ефективността на системата след извършените 6 месечни тестове, описани по техническото задание към публичната процедура за ТОЛ системата с цел да не бъдат допуснати технически затруднения при стартирането на последната, което да доведе до блокирането на транспорта в България\", посочват от Конфедерацията, като допълват, че все още са пресни впечатленията от провала на старта на системата на електронните винетки и свързаната с този провал лавина от оставки в правителството.В заключение КРИБ и неговите секторни сдружения изразяват своята готовност да предоставят технически и експертен ресурс на Министерството на регионалното развитие и благоустройството за изготвяне на аргументиран и задълбочен план за действие. ", "date": "2019.04.15", "title": "КРИБ настоява за отлагане на ТОЛ системата до началото на следващата година"}
{"url": "http://www.cross.bg/svetovnoto-normativ-talant-1601811.html", "text": "/КРОСС/ Спортният талант на „Еврофутбол“ Светлозар Николов покри норматив за Световното първенство по плуване, което ще се проведе от 12 до 18 юли в Куанджу, Южна Корея.19-годишният възпитаник на Ботко Трендафилов изплува 400 м съчетано за 4:23.40 мин по време на международния турнир Гран при на Бургас.Заро остана само на 16 стотни от националния рекорд на Михаил Александров, регистриран на Световното първенство в Мелбърн през 2007 г.Състезателят на пловдивския „Спринт“ подобри и личното си време на 200 метра свободен стил, където завърши първи за 1:52.47 мин.На 200 м брус е втори с 2:18.99 мин. Надпреварата в „Парк Арена“ ОЗК е с рекордния за родните стандарти награден фонд от 20 хиляди лева. В нея взеха участие 278 плувци от 24 клуба. Организатори са БФПС и местната община.", "date": "2019.04.15", "title": "Спортният талант на „ЕВРОФУТБОЛ“ Светлозар Николов с норматив за Световното"}
{"url": "http://www.cross.bg/zhana-damyan-pesen-1601804.html", "text": "/КРОСС/ Мощни вокали, зашеметяваща визия и страстно любовно обещание запечатват „Едно“ като емблематична песен и за двамата артисти.За Дамян този проект е стартов към нов албум, а Жана направи своето голямо завръщане на поп сцената след Equinox и представянето си в Евровизия. След русия си период в актуалната песен певицата отново се обръща към червеното - като избор за цвят на косата и като тема на облеклото. А то спокойно може да се нарече уникално!Над пет метра е дълга роклята на Бергендорф в клипа към песента и за да се снима в цял размер, екипът осигурява специална подемна техника.Под умелата режисура на Люси Иларионов сюжетът на видеото предизвиква двамата в изгаряща целувка. Сцената е толкова страстна, че веднага доведе до слухове, нашепващи за нещо повече от професионално приятелство между Жана и Дамян.По този въпрос изпълнителите мълчат многозначително и може би само времето ще покаже какви са истинските им отношения.„Едно“ вече имаше своята премиера в Youtube и веднага събра над 90 000 гледания. Феновете нарекоха изпълнителите „българските Zayn и Sia“, но самите Дамян и Жана категорично предпочитат добре наложените си български имена, които ги превърнаха в любимци на меломаните. \n\t\t\t\t\t", "date": "2019.04.15", "title": "Дамян Попов и Жана Бергендорф със страстна  целувка в „Едно“"}
{"url": "http://www.cross.bg/energo-pro-sever-nomer-1601806.html", "text": "/КРОСС/ След въвеждането на новата денонощна телефонна линия за въпроси и сигнали 0700 800 61 преди една година, ЕНЕРГО-ПРО отчита близо 154 000 обаждания от клиенти към този номер.Линията обслужва електроснабдителното дружество ЕНЕРГО-ПРО Продажби от 12 април 2018 г.На телефон 0700 1 61 61 клиентите се свързват по въпроси, касаещи мрежовото дружество ЕРП Север.Този номер функционира от 2006 г. насам и до момента е обслужил над 9 млн. потребители.Разделението на телефонните линии на двете дружества бе извършено в отговор на правното изискване на европейското законодателство за разделяне на електроснабдителното и електроразпределителното дружество в рамките на компанията.На номер 0700 800 61 клиентите на ЕНЕРГО-ПРО Продажби могат да получат следната информация:• Проверка на сметка за електроенергия на регулиран пазар;• Ред и начини за заплащане на електрическата енергия;• Процедури за актуализация на клиентски данни при придобиване или продажба на имот;• Процедури, срокове и цени на предлаганите услуги по ценоразпис за ЕНЕРГО-ПРО Продажби АД.На номер 0700 161 61 клиентите на Електроразпределение Север могат да се обръщат към дружеството за:• Подаване на сигнал за авария;• Справка за планови прекъсвания на захранването;• График за отчитане на електроенергията;• Подаване на анонимен сигнал за кражба на електроенергия;• Процедури, срокове и цени на предлаганите услуги по ценоразпис за Електроразпределение Север АД;• Проверка на сметка към Електроразпределение Север АД;• Изисквания и начини за присъединяване към електроразпределителната мрежа;• Запитване относно процедура по излизане на свободен пазар.Операторите на двете телефонни линии са на разположение на клиентите за сигнали и запитвания 24 часа в денонощието.", "date": "2019.04.15", "title": "Близо 154 000 клиенти са обслужени на телефона на ЕНЕРГО-ПРО"}
{"url": "http://www.cross.bg/premier-mesta-rezyltatite-1601809.html", "text": "/КРОСС/ Лидерът на Лейбъристката партия Джереми Корбин е фаворит за следващ премиер на Великобритания, съобщи The Telegraph.Това показват резултатите от нови социологически проучвания. Според резултатите при следващи избори консерваторите ще загубят 59 места в Камарата на общините.В същото време Лейбъристите ще повишат своето присъствие там. Те ще имат с 34 места повече от сегашните си позиции. По този начин сегашната опозиция ще има 296 места в 650-местния парламент. Консерваторите ще разполагат с 259.Общественото мнение е започнало да се обръща, заради неумението на действащото правителство да се справи с преговорите за излизане от ЕС. Британският премиер Тереза Мей вече обяви, че ще се оттегли от поста, след като парламентът одобри споразумение с ЕС.", "date": "2019.04.15", "title": " Джереми Корбин фаворит за следващ премиер на Великобритания"}
{"url": "http://www.cross.bg/yambol-podpolkovnik-otbranata-1601807.html", "text": "/КРОСС/ Заместник-началникът на отбраната генерал-лейтенант Димитър Илиев ще даде пресконференция утре, 16 април, по повод провеждането на националната информационна кампания на Министерството на отбраната „Бъди войник“.Тя ще започне в 14.00 ч. във Военен клуб – Ямбол.В нея ще участват и началникът на гарнизон Ямбол и командир на Авиобаза Безмер подполковник Милен Димитров, както и командирът на 42-ри механизиран батальон – Ямбол и старши на войскови район „Кабиле“ подполковник Ивайло Иванов.", "date": "2019.04.15", "title": "Пресконференция по повод кампанията \"Бъди войник\""}
{"url": "http://www.cross.bg/liri-tyrski-kapitan-1601808.html", "text": "/КРОСС/ Недекларирани 333 200 турски лири в дамска чанта на българска гражданка откриха митничари на \"Капитан Андреево\", при проверка на влизащ в страната автобус с българска регистрация.Жена, която пътувала в автобуса, е насочена за извършване на личен преглед, при който в дамската й чанта, тип преметка, са открити 17 пачки  в банкноти в купюри от 200 турски лири или общо 333 200 турски лири.Недекларираните турски лири, с левовата равностойност на 100 686 лева, са иззети.", "date": "2019.04.15", "title": "Намериха над 300 000 турски лири в дамска чанта на Капитан Андреево"}
{"url": "http://www.cross.bg/bondzholov-hristo-bulgariya-1601805.html", "text": "/КРОСС/Парламентът единодушно обяви Велико Търново за историческа и духовна столица на България. Предложението е от инициативен комитет, представляващ великотърновската общественост и подкрепено с решение на Общинския съвет на града от 28 март тази година. Формален повод за гостуването на проф. Христо Бонджолов, ректор на Великотърновския университет и член на инициативния комитет в предаването „Метроном“ сега. Проф. Бонджолов, какви бяха аргументите ви за това предложение и как коментирате решението на Народното събрание? Първо, да кажа на нашите парламентаристи – благодаря. Това сигурно е първото решение, което се прие с аплодисменти от цялата зала – студенти, на които връчвахме дипломите за завършено образование на Юридическия факултет на Великотърновския университет. Радостта на всички беше голяма, защото Велико Търново заслужава това. А колкото да аргументите, те са описани и от историците, и от литераторите, и от филолозите, и от фолклористите. От всички хора, които живеят в нашия град, от всички българи, които са гледали спектакъла „Звук и светлина“ и са се чувствали горди, че са българи в наистина духовната столица на България. Колкото до Великотърновския университет, на входа на Ректората има една изписана година – 1371. Годината на Търновската книжовна школа, наследник на която е Великотърновския университет. В Старата столица има дух и слава Богу. Аз мисля, че това са нашите опори – онова, което идва от миналото и което ще продължи в бъдеще. Ще има ли това признание, което Велико Търново получава сега дивиденти и за бъдещото развитие на града?За бъдещото развитие не знам. Ние се опираме на едно славно минало. Много се  надявам да има някакви дивиденти за града, за университета, за младите хора. Защото много е важно да пазим светините. Много е важно да се опрем на онези източници на българската история, които в крайна сметка определят и нашето самосъзнание, и нашия идентитет.Само след дни ще отбележим тържествено 140-та годишнина а от приемането на Търновската конституция. Защо всъщност този акт е ключов за България? В залата на Учредителното събрание, там, откъдето е започнала нова България, онази България, която е само в очите на дядо Йоцо от Вазовия разказ, само в мечтите на българите за свободна България, започва с Търновската конституция. С една от най-демократичните конституции в Европа. Шепата интелектуалци след Освобождението полагат в темелите на нашата нова България преди 140 години една Конституция, иначе казано, една държава, която да се гради на правото, на справедливостта. Застават зад нея, слагат темелите на нова България. Ето това е важно да се знае от всички нас. Това е значимостта на тази Конституция. В началото и не само в началото, сега трябва да бъде така – като върховенство на закона да се приема това. Юристите ни да пазят правото. На пиедестал да поставим учителите и лекарите. И само тогава ще имаме държава. И в същото време всички български граждани да имат еднакви, равни права и задължения така, както са регламентирани още преди 140 години в Търновската конституция.  Точно така. Това е страшно важно за всички ни. Ако поставим върховенството на закона най-отгоре, да важи за всички, тогава ще имаме онова, заради което се обърнах към младите хора, към студентите, които ще станат юристи в следващите дни, ще започнат своята работа – пазете правото, вие сте следващото поколение, в което ние имаме доверие. Имам цялата си надежда и тя е отправена към вас, че вие ще върнете доверието в съдебната система. Доверието в справедливостта.Казали още преди 140 години с приемането на Конституцията България, че е част от Европа, че е готова да бъде част от демократична Европа? Аз мисля, че нашите хора тогава не са различавали по този начин Европа, както сега я различаваме ние. Имало е едно нещо друго обаче като граница, което са преминали. От тиранията към свободата. И тази Конституция им е дала надеждата, а цялата ни надежда е там отвъд.Инициативният комитет направи още едно предложение, а именно 16 април – Денят на Търновската конституция да бъде обявен за национален празник. Около това предложение се обединиха колегите – да бъде национален празник. Може би заради значимостта на Деня на Конституцията и заради това, че и други народи имат такива дни в своя календар, в своя национален календар – Ден на Конституцията. И според мен е справедливо и ние да имаме такова нещо. Но не толкова, за да го отбелязваме като празник само. Имаме достатъчно празници. Важно е друго. Важно е в нашата стойностна система, в нашата ценностна система този ден, Денят на Конституцията, да бъде поставен на неговото място, на мястото, което заслужава. Програмата за отбелязване на годишнината започна с редица инициативи още в началото на тази година, но кулминацията предстои в дните 15 и 16 април. Какво ще се случи във Велико Търново в тези дни?  Много е голяма програмата. Нямам я пред себе си да мога да ви кажа всички тези неща. Но във Великотърновския университет ще удостоим със званието „Доктор хонорис кауза“ председателя на Венецианската комисия Джани Букикио. Имаме такава церемония. След това ще има тържествено заседание на Конституционния съд, на което той отново ще произнесе реч. След това, доколкото знам, ще има заседание на парламента и т.н. Разбира се пропускам една голяма конференция, с която ще започнем още на 15 април сутринта във Великотърновския университет. И много други неща, съпътстващи това събитие.Проф. Бонджолов, къде е мястото на младите хора?Младите хора първо трябва да познават историята на своя народ. Трябва да знаят и да са отговорни. Когато се обръщат напред към бъдещето, да знаят какво има отзад. Каква е опората, каква е силата, какво е величието на нашия народ, кои са неговите съдбовни мигове. И когато вземат решение в своя живот за себе си, нека то да бъде отговорно. Да не бъде само моментно. Да не бъде само за конкретна ситуация, а да бъде част от онова, което е изграждала нашата държава векове наред.Неща, които за съжаление през последните години сякаш сме загърбили или позабравили, но неведнъж сме казвали, че народ без история е без бъдеще, затова е необходимо по-често да се връщаме към подобни събития. Така е. Наистина трябва да се връщаме. И наистина тези събития трябва да ги поставим в нашия национален календар на мястото, което заслужават.Може ли историята да ни обединява? Не. Не вярвам. В историята има толкова много неща, върху които ако се съсредоточим, със сигурност скандалите, разправиите, противоречията, противопоставянията ще ги има, но не в това е смисълът. И аз мисля, че нашите хора във Велико Търново разбират това нещо добре. И доколкото знам се обединяват около тази идея. Т.е. тази идея за Търновската конституция е обединителна. Така мисля.Източник:  Радио „Фокус“, авт. Росица Ангелова ", "date": "2019.04.15", "title": "Проф. Христо Бонджолов: Търновската конституция е една от най-демократичните в Европа"}
{"url": "http://www.cross.bg/leva-vurna-namereno-1601801.html", "text": "/КРОСС/ 20-годишен мъж върна намерено портмоне, след като първо източи дебитната карта, съобщават от полицията.Случката станала вчера в град Кубрат. След като 27-годишният собственик на загубения портфейл бил открит, той установил, че от картата липсват 1000 лева.Оказало се, че преди да предаде вещите в полицията, 20-годишният мъж изтеглил парите от банкомат.По случая е образувано бързо производство.", "date": "2019.04.15", "title": "20-годишен върна намерено портмоне, но първо си прибра 1000 лева"}
{"url": "http://www.cross.bg/suvet-partiyata-lista-1601802.html", "text": "/КРОСС/ \"Няма разцепление на БСП, напротив - всеки намери своето представителство в тази листа и смятам, че след това заседание Националният съвет партията ще излезе единно в кампанията за европейски избори\" това каза за БНР Весела Лечева - член на Изпълнителното бюро на левицата и заместник-председател на парламентарната група на партията по повод продължилия над 10 часа пленум на партията.На форума евролистата, предложена от Изпълнителното бюро на партията, беше пренаредена. Корнелия Нинова заяви в своя позиция след пленума, че няма да носи отговорността за явяването на партията на евровота с новата листа.По думите на Лечева „спазихме всичко, което е разписано като правила и разпоредби в нашия устав\".„Каквото реши Националният съвет, това е валидно за всички членове на нашата партия. Пред мен е листата, която предложи Корнелия Нинова и тази, която избра и Националния съвет. Новите имена са само две! За нас никога не е стоял въпросът с подредбата, освен за водача, защото от първо до 17-то място са хора доказани“, каза тя.В предаването „Преди всички“ по „Хоризонт“ Лечева изказа мнение, че в листата има само ярки личности.„Това е демократичният подход. Ние не предлагаме готова листа, готова програма. Всичко при нас се случва след дебати, след съответната процедура“.Лечева си спомни, че е оповестявала позиция, че лидерът на ПЕС Сергей Станишев трябва да се оттегли от евролистата на социалистите, но допълни „ще се съобразя с решението на Националния съвет, при нас винаги е било по този начин“.На въпроса дали листата е подарък на ГЕРБ, както твърди Станишев, тя коментира:„Подаръци никой не прави. Нашите опоненти се опитват да омаловажат листата, която ние предложихме на българските граждани, но българската общественост видя безсилието на управляващите. Виждаме и тяхната листа, която им беше спусната. Имаме една цел - да спечелим изборите и да променим порочния модел, по който се управлява държавата. Всякакви спекулации, че БСП е разделена са абсолютно неверни“.Георги Божинов от Националния съвет на БСП и дългогодишен депутат обаче изрази друго мнение:„Партиите, които предстои да умрат, не се съпротивляват на грешното, не спорят, съгласяват се с някакъв лидер и предстои да умрат. Така си отиде ДСБ, така си отиде НДСВ, така си отиде СДС. Ние не сме готови да умираме, затова, когато има грешки, когато има неща, с които не сме съгласни го казваме високо и ясно“.Според Божинов Нинова е допуснала „много сериозни процедурни и други грешки“ на пленума. „Ние искаме лидер, който да носи отговорност и при победи, и при загуби. Утре, като спечелим изборите, кой ще носи лавровия венец? Императивно да кажеш „Освен моето друго няма“ е груба грешка! Мисля, че Корнелия е разбрала тази грешка и, ако тя иска да бъде председател на партията, трябва публично да заяви. Партията трябва да бъде много горда с този свой  Национален съвет. Ако някой се опита да каже „тази листа е на Националния съвет и ако загубим изборите трябва да си върви Националният съвет, а пък аз да си остана“, той отново греши!“.", "date": "2019.04.15", "title": "Весела Лечева: Няма разцепление на БСП"}
{"url": "http://www.cross.bg/maslo-lavandylovoto-kozhata-1601810.html", "text": "/КРОСС/ Много е изписано за кокосовото масло и розовото масло, но е време да обърнем внимание на най-„гъвкавото“ сред семейството на етеричните масла – лавандуловото масло. Казваме „гъвкаво“, защото има много приложения.То е открито преди 2500 години и хората са се възползвали от неговото положително влияние върху нервната система. Лавандуловото масло успокоява, помага за добър сън и действа антидепресивно.Разбира се, трябва да знаем как да изберем правилното масло, тъй като от лавандуловото има много голям избор на пазара. Задължително трябва да проверите етикета на продукта и цената. Трябва да се уверите, че маслото действително е етерично. Не залагайте на най-евтините варианти в дрогериите, защото обикновено съдържат синтетични съставки.Ето как можете да усъвършенствате бюти рутината си с лавандулово масло.Ако смесите лавандуловото масло с други продукти, то ще подхрани косата ви. Нещо повече – действа против пърхот, така че можете да си правите терапии, като го втривате в скалпа си.Лавандуловото масло е подходящо за всеки ден. Използвайте го като ежедневен парфюм. То е чудесно за масаж и релаксация. Нанесете го на места, където се \"насъбира\" стрес – рамената, краката – и масажирайте зоната. Не само ще подхраните кожата си, а и ще се почувствате освежени и отпочинали.Лавандуловото масло е перфектно за успокояването на чувствителна кожа, а действа благоприятно и срещу акне, тъй като има антибактериални свойства. Можете и да го използвате върху устните си, вместо балсам. Така те ще са хидратирани и кожата няма да се лющи.Можете да го сложите във всякакъв дифузер и да се насладите на аромата му у дома. Особено полезно е да го правите преди лягане, когато искате да се отпуснете и да релаксирате.", "date": "2019.04.15", "title": "Ползите от лавандуловото масло"}
{"url": "http://www.cross.bg/ptitzi-sveta-naii-opasnite-1601798.html", "text": "/КРОСС/ Жител на американския щат Флорида е станал жертва на един от собствените си казуари, считани за най-опасните птици в света, съобщават АП и ДПА.Инцидентът е станал, след като 75-годишният Марвин Ахос е паднал в стопанството си в близост до Гейнсвил. Птицата се е възползвала от падането му и го е атакувала, вероятно използвайки дългите си 10 см и остри като кинжал нокти.Мъжът е бил откаран в болница, където по-късно е починал, съобщават от пожарната служба на Алачуа. Казуарите, които обитават Австралия и Нова Гвинея, в САЩ се отглеждат с колекционерска цел. Казуарът е включен в „Книгата на рекордите на Гинес“ като най-опасната птица на планетата.Птиците от този вид са близки сродници с ему. На височина казуарите достигат до 1,8 м, а на тегло - до 60 кг. Те са вторите най-тежки птици на планетата след щраусите. Благодарение на мощните си крака развиват скорост до 50 км/ч.Според зоопарка на Сан Диего казуарите неслучайно имат славата на най-опасните птици света. Усетили заплаха, с един бърз ритник те могат да причинят отворена порезна рана на който и да е хищник.", "date": "2019.04.15", "title": "Казуар, считан за най-опасната птица в света, уби стопанина си"}
{"url": "http://www.cross.bg/sityatziya-kralev-sporta-1601792.html", "text": "/КРОСС/ \"От години говорим, че имаме проблем с футболното хулиганство, който трябва да бъде решен. Наистина неприятна гледка, неприятна ситуация се получи вчера на мача Левски-Лудогорец. Аз се надявам, че този закон, който депутатите подготвят в парламента срещу футболното хулиганство, ще влезе максимално скоро в сила\" това каза в сутрешния блок на БТВ „Тази сутрин” Красен Кралев, министър на спорта. \"Аз имам големи очаквания към този закон за хулиганството, както и като се оборудват всички стадиони с необходимата апаратура,  с необходимите камери и ако има законодателна рамка, подходяща за футболните хулигани, резултати ще има\", допълни той.  \"Това не трябва да ни плаши, напротив трябва да ни амбицира, за да знаем къде са пропуските и къде трябва да нанесем корекции в начина на управление\", каза още министърът на спорта.По отношение на общите кандидатури на България, Румъния, Гърция и Сърбия за домакинства на Европейско и Световно първенство по футбол през 2028 и 2030 година, Красен Кралев коментира, че в ситуация Европейско първенство може много по-лесно да се справим и да отговорим на изискванията.По отношение на „Апартамент гейт” министърът на спорта коментира, че ако това е започнало като някакъв вид компроматна война срещу Цветан Цветанов, в момента предизборната ситуация е мутирала скандала в едно истерично взаимно замеряне с кал. Наблюдаваме повсеместна личностна дискредитация на различни хора. В момента всеки, който има нещо да връща на някой или има конфликтна ситуация, се опитва да въвлече другия в този скандал, смята министърът. Всеки случай е различен, допълни той. Това, което се е случило също така е, че Бойко Борисов е показал, че в ГЕРБ е носител на един по-висок морал и дори когато има подобни случаи, които не са разгледани до края, хората понасят политическата си отговорност.", "date": "2019.04.15", "title": "Красен Кралев: Имаме проблем с футболното хулиганство, който трябва да бъде решен"}
{"url": "http://www.cross.bg/bloodrush-quench-mozhete-1601793.html", "text": "/КРОСС/ Вторият студиен албум на Bloodrush - QUENCH вече официално е пуснат за свободно слушане и споделяне от днес. Можете да го чуете в Youtube, както и в Spotify, Apple Music, Itunes и всички други музикални платформи.Албумът е записан, смесен и мастериран от Васил Райков (ODD CREW). QUENCH е записан в България и чужбина.Bloodrush финансираха издаването му, чрез успешната си Indiegogo кампания, която завърши през Януари.Bloodrush призовават за споделяне на музиката в социалните мрежи, за да достигне тя до повече хора. А за всички, които искат да притежават физическо CD или друг мърч, можете да поръчате през онлайн магазинът на групата - BloodrushBigCartelПрипомняме, че можете да видите Bloodrush на живо по време на тяхното българско турне, което започва на  20-ти април и ще премине през 7 града.Датите от турнето са както следва:20 / 04 - Plovdiv, Post-Culture Stage & The Flying Detachment & Empiria21 / 04 - Sofia, Live & Loud & $uicide Corp$ (Suicide Boys Tribute), Cactus Erectus23 / 04 - Veliko Turnovo - Melon24 / 04 - Shumen, MeRock & The Lefties27 / 04 - Dobrich, The Maze TBA28 / 04 - Varna, Hale3 & AXEZ \n\t\t\t\t\t26 / 04 - Burgas, Bar Alive & Saltfield ", "date": "2019.04.15", "title": "Албумът QUENCH на група Bloodrush вече е на пазара"}
{"url": "http://www.cross.bg/rysiya-chen-yn-sreshtne-1601797.html", "text": "/КРОСС/ Севернокорейският лидер Ким Чен-ун може да посети Русия още следващата седмица. Това съобщи южнокорейската агенция Йонхап, позовавайки се свои източници в Москва, предаде ТАСС.Според южнокорейската агенция \"много голяма\" е вероятността Ким Чен-ун да пристигне в края на април в Русия и да се срещне с руския президент Владимир Путин, най-вероятно във Владивосток.На 26 и 27 април Путин ще участва в Китай във форума \"Един пояс - един път\".Според източник на Йонхап той ще се срещне с Ким ден-два преди това или веднага след форума.", "date": "2019.04.15", "title": "Ким Чен-ун може да посети Русия още следващата седмица"}
{"url": "http://www.cross.bg/siriya-lyiza-akavi-1601796.html", "text": "/КРОСС/ Нова Зеландия обяви, че командоси от нейните специални сили са влизали в Сирия, за да издирят Луиза Акави, новозеландската медицинска сестра, за която Международният комитет на Червения кръст съобщи, че е била отвлечена от \"Ислямска държава\" през 2013 г., предаде АФП.Подробности за отвличането на Луиза Акави и на двама сирийски шофьори бяха пазени в тайна повече от пет години. Вчера МКЧК отправи призив да му бъде предоставена информация за съдбата на служителите му.На 13 октомври 2013 г. тримата служители на МКЧК отивали в Идлиб, в Северозападна Сирия, за да доставят медицински материали на лечебни заведения. Въоръжени мъже спрели автомобилите им и отвлекли седем души, четирима от които били освободени на следващия ден.Новозеландският вицепремиер Уинстър Питърс каза, че информацията за отвличането не е била публикувана досега, за да бъдат защитени заложниците. Той добави, че 62-годишната Луиза Акави все още е заложничка на ИД и че е в ход операция за откриването ѝ от екип, базиран в Ирак. \"В него влизат членове на новозеландските специални сили. Те няколко пъти са влизали в Сирия, когато е било необходимо. Този небоен екип има задача да открие Луиза и да проучи възможностите тя да бъде освободена\".Според в. \"Ню Йорк таймс\" Червеният кръст има основания да смята, че медицинската сестра е жива, защото най-малко двама души са я видели през декември в клиника в Суса - един от последните бастиони на ИД. Свидетели казали, че работела в клиники под контрола на ИД, което означава, че тогава не е била затворена в килия.", "date": "2019.04.15", "title": "Командоси действат на терен в Сирия"}
{"url": "http://www.cross.bg/vuzrast-gradove-sofiya-1601794.html", "text": "/КРОСС/ Българските села отдавна са на изчезване, но се оказва, че същата съдба застрашава и малките градове.Вече 73,7% от българите живеят в градовете, като всеки пети се е настанил в София.Миграцията от селата към градовете е изчерпана. Основният поток е от малките градове към големите градове и основно към столицата, обясни пред БНТ Магдалена Костова, директор на \"Демографска и социална статистика\" в НСИ.164 села са останали без жители през последите десетина години.Според Костова обаче по-големият проблем е, че 22% от населените места са с население до 49 души, като хората там са на възраст над 65 години, което означава, че скоро и те ще се обезлюдят.Тези населени места са погранични и високопланински и на практика няма шанс да бъдат населени отново, смята тя.Средната възраст на българина също се увеличава до 43,8 години.В София средната възраст е по-ниска, като показателите са близки до средноевропейските.Освен че намаляваме и застаряваме като нация, раждаемостта продължава да спада.Раждаемостта е най-висока в Сливен като това е традиционно. След Сливен се нареждат София и Ямбол.Миграцията продължава да е сериозен проблем. Почти всеки втори, който заминава зад граница, е на възраст 20 - 39 години и това влошава структурите.Напускащите страната търсят по-добър живот и по-добро образование, коментира Костова.Северозападният регион е най- слабо развитият в целия ЕС. Там има и най-лоши демографски показатели - най-висока смъртност, най-ниска раждаемост и най-висока миграция.", "date": "2019.04.15", "title": "Всеки пети българин вече живее в София"}
{"url": "http://www.cross.bg/igra-tronove-sezon-1601788.html", "text": "/КРОСС/ Най-скъпият, най-гледаният, най-пиратстваният, най-награждаваният - в 186 страни по света вчера стартира излъчването на осмия и последен сезон на хитовия фентъзи сериал \"Игра на тронове\" на телевизия HBO, предаде Франс прес.Излъчвана от 2011 г., поредицата с всеки следващ сезон \"съблазнява\" все повече и повече зрители. \"Игра на тронове\" става най-гледаният сериал на HBO за 2014 г., детронирайки досегашния рекордьор на телевизията \"Семейство Сопрано\". Последният епизод от седмия сезон е проследен от 16,5 милиона зрители в САЩ - абсолютен рекорд за телевизионна поредица.Забележителни цифри съпътстват сериала, където и да се излъчва. Ако се вземе предвид пиратската дейност, седмият сезон на \"Игра на тронове\" е отбелязал над 1 милиард нелегални гледания. Осмият и последен сезон беше анонсиран като най-скъп в историята на поредицата с бюджет от 15 милиона долара на епизод или общо 90 милиона долара за шестте епизода. Само хонорарите на петимата основни персонажи възлизат на 1,1 милиона долара на епизод.Инвестициите обаче си струват: според в. \"Ню Йорк таймс\" франчайзът носи 1 милиард долара годишно на телевизия HBO. \"Игра на тронове\" е и най-награждаваната телевизионна поредица на наградите \"Еми\" с общо 38 отличия. Местата, където е сниман сериалът - около трийсетина по света, бързо се превръщат в туристически дестинации със съответните икономически ползи. Дубровник в Хърватия дори наложи лимит на посетителите заради огромния наплив.На голяма популярност се радват и имената на основните персонажи в \"Игра на тронове\". Във Великобритания Аря е в Топ 20 на най-популярните наименования за 2017 г. В САЩ името Халееси - на титлата на Денерис Таргариен, влезе в Топ 1000 през 2014 г., като през 2017 г. с него се сдобиват 466 новородени момиченца. Франция приветства своята първа Халееси през 2013 г. Днес момиченцата с това име в страната са 77, а кръстените Денерис - 80. Сред известните почитателите на сериала \"Игра на тронове\" е бившият президент на САЩ Барак Обама. Настоящият държавен глава Доналд Тръмп често перифразира популярната реплика \"Зимата идва\", публикувайки в Туитър посланията \"Санкциите идват\" по отношение на Иран и \"Стената идва\" по отношение на предложената преграда на границата с Мексико.", "date": "2019.04.15", "title": "Започна последният сезон на „Игра на тронове“"}
{"url": "http://www.cross.bg/turnovskata-turnovo-godishnina-1601799.html", "text": "/КРОСС/ Велико Търново днес и утре е домакин на националните чествания за 140-ата годишнина от приемането на Търновската конституция. Тази вечер в музей „Възраждане и Учредително събрание“ тържествено открито заседание ще проведе Конституционният съд.В сградата, където преди 140 години е приет първият ни основен закон, пред конституционните съдии приветствия ще отправят президентът Румен Радев и председателят на Народното събрание Цвета Караянчева.Доклад за 140-ата годишнина от приемането на Търновската конституция ще представи конституционният съдия Атанас Семов. Гост на заседанието ще бъде Джани Букикио, председател на Венецианската комисия към Съвета на Европа. По-рано през деня Букикио ще бъде удостоен с почетното звание „Доктор хонорис кауза на Великотърновския университет“.Честванията днес включват и научна конференция, а историкът проф. Милко Палангурски ще представи монографията си „Бащите на Търновската конституция“.В музей „Възраждане и Учредително събрание“ председателят на парламента Цвета Караянчева ще открие изложбата „Учредителите. Търново и българската държавност“. В нея, освен лични вещи на първите ни законотворци, посетителите ще могат да видят оригинала на Търновската конституция и архиерейската корона на Видинския митрополит и български екзарх Антим I, който е бил председател на Учредителното събрание.Президентът Румен Радев тази вечер да връчи почетен знак на читалище „Надежда“ по случай 150-ата годишнина на културната институция.", "date": "2019.04.15", "title": "Радев и Караянчева присъстват на открито заседание на КС в Търново"}
{"url": "http://www.cross.bg/motzi-levski-sofiya-1601795.html", "text": "/КРОСС/ Фенът на Левски, който скочи върху тунела по време на дербито с Лудогорец (0:2), бързо набра световна популярност.Сблъсъкът в София не мина без скандали и след изгонването на Козмин Моци за провокация към публиката, ултрас на \"сините\" се вбеси. Той прескочи огражденията и започна да скача върху коридора, откъдето излизат и се прибират футболистите. Не е ясно дали целта му е била да падне върху Моци, но завършекът не беше никак успешен. Тунелът не издържа и мъжът падна точно пред погледите на полицаите. Случката веднага обиколи световните медии, като сайтът Givemesport.com пише в материала си: \"Лудост, пълна лудост\"! В текста се обяснява, че българското дерби е било придружено от хаотични сцени по трибуните и се добавя: \"Не ни вярвате? За щастие, румънският журналист Емануел Рошу предостави кадри от напълно безумните сцени в България. Със сигурност не виждате нещо подобно много често\". Накрая се добавя, че Левски ще отнесе наказание, а Моци едва ли ще злорадства следващия път, когато гостува в София.", "date": "2019.04.15", "title": "Светът след скандалите на Левски – Лудогорец: Пълна лудост!  "}
{"url": "http://www.cross.bg/ytin-ppez-oolo-1601800.html", "text": "/КРОСС/ Πocлeднaтa дaнъчнa дeĸлapaция нa пpeзидeнтa нa Pycия Bлaдимиp Πyтин пoĸaзвa, чe дъpжaвният глaвa e cпeчeлил cĸpoмнитe $135 xил. пpeз 2018 г. oт зaплaтa, пeнcия oт apмиятa, лиxви и инвecтиции, coчи дoĸyмeнтът, пyблиĸyвaн нa интepнeт cтpaницaтa нa Kpeмъл.Πyтин пpитeжaвa aпapтaмeнт c плoщ oĸoлo 75 ĸв. м в Caнĸт Πeтepбypг. Toй изпoлзвa дpyгo жилищe c paзмep 150 ĸв. м в Mocĸвa. Oфициaлнaтa дeĸлapaция coчи oщe, чe пpeзидeнтът имa двa peтpo aвтoмoбилa ГAЗ-21 Boлгa, ĸaĸтo и Лaдa Hивa.Tвъpди ce oбaчe, чe иcтинcĸoтo бoгaтcтвo нa Πyтин e дaлeч пo-гoлямo. Глaвният изпълнитeлeн диpeĸтop нa Неrmіtаgе Саріtаl Маnаgеmеnt Бил Бpoyдъp, ĸoйтo бe изгoнeн oт Pycия пpeз 2005 г., cвидeтeлcтвa пpeд щaтcĸия Ceнaт, чe Πyтин e \"eдин oт нaй-бoгaтитe xopa в cвeтa\".\"Cмятaм, чe имa oĸoлo $200 милиapдa, пoлyчeни пo нeчecтeн път cлeд 17 гoдини нa влacт\", ĸaзa тoй пpeз 2017 г.Meждyнapoдният ĸoнcopциyм нa paзcлeдвaщитe жypнaлиcти, pycĸият вecтниĸ Hoвaя Гaзeтa и ОССRР, ĸoитo paзĸpиxa cлyчaи нa пpaнe нa пapи в Eвpoпa пpeз тaзи гoдинa, изчиcлявaт, чe гoлямa чacт oт бoгaтcтвoтo нa Πyтин, вĸлючитeлнo oгpoмни дялoвe в \"Гaзпpoм\" и дpyги ĸoмпaнии, ce дъpжи нa xapтия oт нeгoви близĸи и poднини.Pycĸият пpeзидeнт e дoбpe пoзнaт и c впeчaтлявaщaтa cи ĸoлeĸция oт лyĸcoзни чacoвници. \"Πyтин, изглeждa, нe e ял и пил шecт гoдини, зa дa cи ги ĸyпи\", нaпиca пpeд 2012 г. Бopиc Heмцoв.Pycĸият пpeзидeнт e виждaн c Раtеk Рhіlірре Реrреtuаl Саlеndаr ($60 000), Вlаnсраіn Lеmаn Аquа Lung Grаndе Dаtе ($10 500) и плaтинeн А. Lаngе & Ѕöhnе Тоurbоgrарh ($500 000). ", "date": "2019.04.15", "title": "Колко е официалното богатство на Владимир Путин?"}
{"url": "http://www.cross.bg/listata-vestnik-ytochnyava-1601783.html", "text": "/КРОСС/„Нинова изхвърли Сергей от евровота, пленумът го върна“, гласи водещото заглавие на вестник „24 часа“. Лидерът на БСП Корнелия Нинова влезе (вчера-б.р.) сутринта на пленума със свой вариант на червената евролиста. Сергей Станишев беше вън от нея. „Подарък за ГЕРБ“, оцени президентът на ПЕС списъка и попита какво всъщност иска да каже партията на избирателите си и на Европа. Привечер, след драматичен обрат, таен вот и балотаж Станишев беше вписан в листата на пета позиция, уточнява „24 часа“.„Електронен нашийник слагат на всеки автомобил“, пише вестник „Труд“. Лепенка с чип за електронна идентификация да има всеки автомобил, преминал през годишен технически преглед - това е заложено в промяна в наредба на Министерството на транспорта, пусната за обществено обсъждане. Всекидневникът уточнява, че лепенката с чип трябва да е горе в средата на панорамното стъкло. Също така се залага и разделение на пет екологични групи за леките коли и микробусите, допълва „Труд“.„Иво Христов влезе в листата на БСП“, посочва вестник „Дума“. Изданието уточнява, че началникът на президентския кабинет Иво Христов зае четвърта позиция в кандидатската листа на „БСП за България“ за европейските избори. Журналистът Велизар Енчев заема десето място, а коалиционният партньор Емил Георгиев от „Екогласност“ затваря листата. ", "date": "2019.04.15", "title": "Преглед на печата на 15 април"}
{"url": "http://www.cross.bg/mestan-raneni-trima-1601785.html", "text": "/КРОСС/ Очаква се днес прокуратурата да повдигне обвинения на лидера на партия ДОСТ Лютви Местан във връзка с вчерашната катастрофата край Кърджали, при която загина 6-месечно бебе.В неделя политикът беше задържан за 24 часа, след като автомобилът му участва в тежкия инцидент, в който има и трима ранени.Алкохолните проби на шофьорите и на двата автомобила са отрицателни. На Местан е направена допълнителна кръвна проба.Автомобилът на политика се е опитал да направи ляв завой и да се включи към основния път, когато последвал сблъсък с друга кола. В нея пътувало семейство с две деца от кирковското село Първица. В резултат на удара колата на семейството се преобърнала няколко пъти и паднала странично в близка нива. На място загинало бебето, а останалите трима са ранени. Бащата е настанен в отделението по травматология, а майката и 11-годишно дете са в хирургията на болницата в Кърджали. Няма опасност за живота на тримата.Участъкът, където стана инцидентът, е широк, но според местни жители няма добра видимост за автомобилите, които се включват от село Загорско в основния път.Образувано е досъдебно производство за катастрофа по непредпазливост, завършила със смърт.", "date": "2019.04.15", "title": "Очаква се прокуратурата да повдигне обвинения на Лютви Местан "}
{"url": "http://www.cross.bg/plenarna-evrodepytatite-dnes-1601789.html", "text": "/КРОСС/ Брекзит, неспазването на върховенството на закона в Румъния и защитата на външните граници на Евросъюза - това ще бъдат сред водещите теми на започващата днес последна пленарна седмица на евродепутатите в Страсбург преди евроизборите през май.Въпросът за спазването на принципите на правовата държава в Румъния ще бъде разискван днес с Еврокомисията в пленарна зала в Страсбург. Още през ноември миналата година Европейският парламент изрази загриженост за съдебните реформи в страната, предупреждавайки, че те могат да изложат на риск разделението на властите и да подкопаят борбата с корупцията.В седмичната програма на  евродепутатите е и удължаването на срока на срока на членство на Великобритания до 31 октомври, дебатът ще бъде с представители на Съвета и Еврокомисията.Новите мерки за засилване на Европейската агенция за гранична и брегова охрана ще бъдат обсъдени и гласувани в сряда. Те предвиждат създаването до 2027 г. на постоянен корпус от 10 000 гранични служители.Във вторник ще бъде гласувана актуализация на правилата на ЕС за защита на потребителите, за справяне с проблема с подвеждащите рейтинги в онлайн пазарите и двойното качество на продуктите.Работата в рамките на осмия мандат на Европейския парламент приключва на 18 април. Дългосрочният бюджет на ЕС, изборът на европейски главен прокурор, както и общите правила за убежището и реформата на правилата от Дъблин обаче остават тежките въпроси, на които така и не бе намерено решение в този мандат. Съдбата на спорния пакет „Мобилност“ също ще бъде се решава от новите евродепутати.", "date": "2019.04.15", "title": "ЕП се събира на последна пленарна сесия преди изборите "}
{"url": "http://www.cross.bg/obama-london-kralitzata-1601787.html", "text": "/КРОСС/  Бившата първа дама на САЩ Мишел Обама очарова хиляди британци вчера, като разказа анекдоти за срещата си с \"прекрасната, топла и забавна\" кралица Елизабет Втора и похвали разноликия Лондон на представянето на автобиографията си, предаде Ройтерс.Мнозина от присъстващите са пътували часове, за да бъдат на събитието. Съпругата на бившия президент Обама се смя заедно с публиката, напомняйки какъв фурор предизвикала през 2009 г., като обгърнала с ръка раменете на кралицата в разрез с дворцовия протокол.Тя обясни, че по-късно се научила да държи ръцете си сключени или зад гърба си, за да сдържа неволни жестове. Но г-жа Обама каза, че не съжалява за случката с кралицата: \"Не знам дали можех да се държа по друг начин, защото това беше естествена човешка реакция\". Бившата първа дама изказа възхищение към кралицата с думите: \"Това са моите впечатления - такава топлота, изисканост, интелигентност и остроумие - харесвам я\".На въпрос на водещия какъв съвет би дала на британците, за да запазят спокойствие в бурно време - вероятен намек за политическите разделения, свързани с Брекзит, г-жа Обама отвърна, че Лондон е уникален и трябва да цени високо разнообразието си. \"Лондон е прекрасен град. Харесва ми, защото е истински представителен за разнообразието в света по начин, който не можете да видите в други градове, дори в Съединените щати\", каза Мишел Обама и предизвика аплодисменти.Г-жа Обама е на обиколка за представяне на книгата си, озаглавена \"Becoming\". Тя вече я представи в Северна Америка и Скандинавия, а след Лондон ще отиде в Париж и Амстердам.", "date": "2019.04.15", "title": "Мишел Обама представи автобиографията си в Лондон"}
{"url": "http://www.cross.bg/turnovskata-godishnina-konstitytziya-1601784.html", "text": "/КРОСС/ Велико Търново днес и утре е домакин на националните чествания за 140-ата годишнина от приемането на Търновската конституция. Тази вечер в музей „Възраждане и Учредително събрание“ тържествено открито заседание ще проведе Конституционният съд.", "date": "2019.04.15", "title": "140 години от Търновската конституция!"}
{"url": "http://www.cross.bg/vitanov-partiya-listata-1601782.html", "text": "/КРОСС/ \"Трябва да си призная, че и за мен беше изненадващо да бъда поставен на второ място в листата за евроизборите на БСП. Тайното гласуване на вчерашния пленум, което пренареди първоначалната листа предложена от лидера Корнелия Нинова, си го обяснявам с едно просто нещо – демократизмът в нашата партия, всички опити да бъдем изкарани вождистка партия или авторитарна партия, очевидно не почиват на реалните обстоятелства и гласуването вчера го доказа\" това каза в сутрешния блок на БТВ „Тази сутрин” Петър Витанов, втори в листата на БСП с кандидати за евроизборите. \"Действително тясното ръководство представи своя формулировка за състава на листата, националният съвет възприе голяма част от хората, които попаднаха в нея, но имаше друго колективно разбиране за присъствието на Сергей Станишев\", добави той.\"Също така това, че аз от малко по-задно място, отидох по-напред в крайна сметка в листата има своето логично обяснение, каза още Петър Витанов. Имаше многократно изложени аргументи, още през последните месеци предвид заетостта и ангажираността на господин Станишев в европейска кампания, бяха изложени много аргументи, добави той. Това е колективния дух на нашата партия и в крайна сметка се взе едно колективно решение\".Според Петър Витанов, БСП има всички шансове да вкара поне 7 евродепутати на предстоящия вот. Той допълни, че за партията победа ще е да имат един глас повече от опонентите си от ГЕРБ. Ние искаме да променим България и Европа. Никой не може да поставя под съмнение европейската ориентация на БСП, категоричен беше Витанов.", "date": "2019.04.15", "title": "Петър Витанов: БСП има всички шансове на предстоящия вот"}
{"url": "http://www.cross.bg/hranite-yaiitza-hrani-1601786.html", "text": "/КРОСС/ Българската агенция по безопасност на храните (БАБХ) ще извърши извънредни тематични проверки в цялата страна по повод предстоящите официални празници Великден и Гергьовден.Засилените проверки ще стартират на 15 април и ще продължат до 6 май, включително. Инспекторите от отделите „Контрол на храните“ при съответните областни дирекции по безопасност на храните (ОДБХ) ще проверяват обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област.Инспекциите са извън плановия контрол и ще се фокусират върху производството и търговията на традиционно предлаганите храни за празничната трапеза - агнешко месо, козунаци, яйца, включително боядисани яйца, пресни зеленчуци и др., както и на боите за яйца.В рамките на тематичните проверки в търговската мрежа и заведенията за обществено хранене инспекторите на БАБХ ще следят за правилното съхранение на храните, спазване на сроковете на съхранение, наличие на здравна маркировка на трупното месо, правилното етикетиране и маркиране на яйца, включително недопускане на яйца от клас „B“ в търговската мрежа, спазване на Системата за управление безопасността на храните, както и за наличие на документи за произход и безопасност. В производствените обекти ще се проверява за произхода, сроковете и условията на съхранение на използваните суровини и храни, наличие на технологична документация за произвежданите храни, правилното етикетиране на храните и придружаващите храните документи и съответствието им с нормативните изисквания на българското и европейското законодателство.Тази година, с цел по-добра информираност на потребителите за страната на произход на дребни преживни животни, ще се поставя здравна маркировка на трупно месо в различни цветове. Тя ще обозначава произхода на месото в конкретни два цвята - син и червен с мастило за хранителни цели. За месото с произход България здравната маркировка ще е със син цвят. При месо с произход различен от български (заклано в българска кланица, но с чужд произход) маркировката ще е в червен цвят. Предвиждат се извънредни проверки и на пазарите на живи животни. На тях ще се следи за идентификацията на живите животни, включително паспорти, ветеринарномедицински свидетелства за придвижване на животни към и от пазара и отразяването им в Интегрираната информационна система на БАБХ.При необходимост, в проверките ще оказват съдействие и представители на Икономическа полиция към областните дирекции на Министерството на вътрешните работи (ОДМВР), които ще се включат в рамките на тяхната компетентност. Целта на извънредните проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на определени стоки и хранителни продукти по време на празниците Великден и Гергьовден, както и да се предотврати всеки опит за злоупотреби от недобросъвестни производители и търговци, собственици на заведения. Дежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки и по сигнали на потребители.", "date": "2019.04.15", "title": "Инспектори тръгват на проверки за яйца, козунаци и агнешко"}
{"url": "http://www.cross.bg/stanishev-zayavi-partiyata-1601791.html", "text": "/КРОСС/ \"Стана ясно, че Националния съвет чува гласа на партията. Около 2000 събрания, 300 конференции, партията се произнесе, на първо място беше Елена, а надолу имаше други кандидати\" това заяви в предаването \"Здравей България\" по Нова телевизия лидерът на ПЕС Сергей Станишев.Вчера на инфарктно заседание на Националния съвет на БСП той спечели пето място. Първоначално лидерът на БСП Корнелия Нинова предложи листа, в която името на Станишев отсъстваше. След бурни дебати обаче името на президента на ПЕС беше върнато и подложено на гласуване. В крайна сметка той получи 95 номинации.\"Още вчера Бойко Борисов заяви, че БСП е антиевропейска партия, но Националният съвет на партията каза, че чува гласа на партията. Така се доказа, че БСП е най-демократичната партия, каза още Сергей Станишев в ефира на Нова.На въпрос дали това е бламиране на Корнелия Нинова Станишев каза, че това не е бламиране. \"Когато се прави нещо на всяка цена на инат, то среща отпор. Можехме да си спестим това, което си причинихме, никога не е имало такова напрежение в подреждане на листа за Европейски парламент. Знаех какво ще направи ГЕРБ. Още вчера Бойко Борисов каза, че БСП е антиевропейска партия\", каза Станишев. Той добави, че участва в състезанието не за да стане евродепутат, а затова партията да заяви привързаност към общото социалистическо семейство.„Аз участвам в тази кампания не с амбицията на всяка цена да стана евродепутат. Аз съм постигнал изключително много и почти никой няма такива постижения и в национален, и в европейски мащаб едновременно. За мен е важно, че партията ясно заяви своята европейска социалистическа привързаност към нашето семейство и иска с общи усилия да променим Европа”, заяви още Станишев.\"Първото нещо, което трябва да се стремим е да не допуснем ЕС на две скорости\", изтъкна президентът на ПЕС.\"Всеки допуска своите грешки, надявам се да се поучи от тях\", коментира Станишев за Нинова. Той не отговори на директния въпрос подходяща ли е Корнелия Нинова за премиер, като подчерта, че това не е актуално. И напомни, че преди парламентарните избори през 2017 г. е казал, че при победа лидерът на БСП трябва да оглави правителството.Станишев обаче напочни и, че след победата на Румен Радев на президентските избори БСП не е спечелила предсрочните парламентарни избори, защото е била възприета твърде агресивна тактика и били \"пренавити гайките\".Станишев бе запитан дали е искрена подкрепата за него от страна на водача на листата Елена Йончева. Той отговори, че \"Елена е искрен човек\". \"Благодарен съм ѝ за подкрепата\", заяви Станишев и припомни, че Йончева на предишния пленум е предложила да бъде гласувано кой да е водач на листата.Елена е спонтанен и честен човек, не смятам, че подкрепата й към мен е била фалшива, отсече президентът на ПЕС. Европа на нациите означа силните да огъват и мачкат слабите, припомни лидерът на ПЕС. На въпрос ако листата беше без неговото име дали това щеше да наруши позициите му в ПЕС Станишев отговори, че това би затруднило работата му. \"Политиците трябва да бъдат по-смирени, хората не се интересуват от вътрешните дрязги, а какво да дадем на хората. Тази листа трябва да работи като един екип за спечелване на доверието на хората\", добави Станишев. Това е най-малкото несериозно, политиците трябва да са смирени - така Станишев коментира изказването на Корнелия Нинова, че вече не носи отговорност за представянето на БСП на европейските избори.\"Всеки лидер трябва да носи отговорност. Сигурно е казано под въздействие на емоция, която ще утихне. Ако някой гледа на тази кампания като индулгенция това не е правилно. В личен план съм безкрайно благодарен, на хората, които застанаха зад мен, никога няма да ги предам\", каза Станишев. Той препоръча на Иво Христов да покаже по-голяма ангажираност към БСП като партия. Станишев призна, че никой не е знаел, че именно началникът на кабинета на президента Румен Радев ще бъде на четвърто място в БСП. Сергей Станишев предупреди ГЕРБ, че изборите не са спечелени от тях. БСП отива на тези избори, за да ги спечели, каза президентът на ПЕС.", "date": "2019.04.15", "title": "Сергей Станишев: БСП доказа, че е демократична партия!"}
{"url": "http://www.cross.bg/direktor-bivsh-depytat-1601781.html", "text": "/КРОСС/ , актьор, драматург и режисьор, директор на Българския културен институт в Москва, бивш директор на Народния театър \"Иван Вазов\" и НФЦ, музикант, един от основателите на ФСБ, началник-отделение \"Интензивни грижи\" в Неонатологична клиника - УАГБ \"Майчин дом\", уролог, бивш депутат, депутат в 44-ото НСкомпозитор ", "date": "2019.04.15", "title": "Родени на 15 април"}
{"url": "http://www.cross.bg/makron-zhiletki-merki-1601790.html", "text": "/КРОСС/ Френският президент Еманюел Макрон ще обяви днес по телевизията първоначален пакет от мерки, които ще предприеме, за да отговори на политическите, икономическите и социалните искания на „жълтите жилетки“, които протестират от пет месеца, предаде АФП, цитирана от БТА.В изявление, което ще направи по телевизията в 20 ч. местно време, той ще говори за приоритетните действия и конкретните мерки, които предвижда, съобщи Елисейският дворец.В сряда Макрон ще обясни и ще представи в детайли тези мерки на пресконференция в Елисейския дворец.През януари президентът поде „големите национални дебати“, за да потърси решение на най-голямата криза, разразила се от идването му на власт - протестите на „жълтите жилетки“ срещу данъчната и социалната му политика. Макрон участва в стотина часа дебати в цяла Франция, но на тях той само изслушваше, без нищо да предлага. Дебатите протекоха на 10 000 събрания, а в 16 3337 общини бяха поставени „книги за оплаквания“, в които гражданите изложиха предложенията си.Над 500 000 души направиха онлайн предложения за промени в политиката на уебсайт, създаден специално за дебатите, които продължиха от януари до март.Според приближени на Макрон той ще обяви дълбоки промени, може би дори предстоят изненади.Вчера Макрон е уведомил за намеренията си министър-председателя Едуар Филип и основните министри.В. „Журнал дю диманш“ прогнозира вчера, че Макрон може да възстанови обвързването на ниските пенсии с инфлацията и да предложи някои данъчни облекчения.Социологическите анкети обаче показват, че „жълтите жилетки“, които готвят 23-и протест тази събота, не очакват „големите дебати“ да донесат решение на кризата.", "date": "2019.04.15", "title": "Макрон обявява днес мерки в отговор на исканията на „жълтите жилетки“"}
{"url": "http://www.cross.bg/mislyat-glypatzi-po-vuzrastnite-1601772.html", "text": "/КРОСС/ Труман Капоти", "date": "2019.04.15", "title": "Младите мислят, че по-възрастните са глупаци"}
{"url": "http://www.cross.bg/titanik-titanik-korab-1601776.html", "text": "/КРОСС/ Презокеанският лайнер Титаник потъва по време на първия си трансатлантически рейс в нощта на 14 април срещу 15 април 1912 г. в северната част на Атлантическия океан в резултат от сблъсък с айсберг. Корабът потъва за 2 часа и 20 минути. В момента на катастрофата на борда му се намират 1 316 пътници и 891-членен екипаж или общо 2 207 души. От тях се спасяват 705, а 1 502 загиват. На кораба е имало и около 50 българи, от които 38 души загиват.Корабът е построен през 1911 г. от компанията \"Уайт стар лайн\" в корабостроителницата Harland and Wolff в Белфаст. Той е най-модерният и луксозен пътнически кораб за времето си, тежи 46 329 тона и е с дължина 268 м. Съкращението RMS в наименованието му означава Royal Mail Ship („Кралски пощенски кораб“) и се е поставяло пред имената на кораби, можещи да пренасят пощенски пратки по договор с британската държавна пощенска служба Royal Mail .\"Титаник\" е вторият кораб от проект за построяването на три, най-големи за времето си кораби - всеки с водоизместимост 66 хил. тона. Проектната му скорост достига 24 възела (приблизително 45 км/ч) и е близо до тази на рекордьорите по това време - Мавритания и Лузитания на конкурентната компания Кунард Лайн.Корабът има 11 палуби и е суперлуксозен - ресторанти, барове, зимни градини, салони за танци, гимнастически зали, алеи за разходки, включително площадки за ролкови кънки и турска баня. За забавление на пътниците му се грижат и 25 професионални музиканти. Разстоянието между двата бряга на Атлантика е трябвало да бъде преминато за 5 денонощия.Титаник се отправя на първия си трансокеански рейс на 10 април 1912 г. от пристанището на Саутхемптън. Капитан на кораба е опитният Едуард Джон Смит - с 38-годишен стаж. Плаването му с \"Титаник\" трябвало да бъде неговата \"лебедовата песен\" и награда от страна на компанията Уайт Стар преди планираното му пенсиониране.По време на първото си плаване от Саутхемптън (Англия), Шербур (Франция), Куинстаун (Ирландия) и Ню Йорк, той се сблъсква с айсберг в 23:40 часа вечерта на 14 април 1912 г. (неделя) и потъва два часа и четиридесет минути по-късно – в 2:20 часа сутринта на 15 април 1912 г. (понеделник), след като се разцепва на две части.12:00 – „Титаник“ напуска пристанището в Саутхемптън19:00 – „Титаник“ акостира в Шербур (Франция)21:00 – „Титаник“ се отправя към Ирландия12:30 – „Титаник“ акостира в Ирландия13:30 – „Титаник“ напуска Ирландското пристанище09:00 – първо съобщение за айсберги 13:42 – второ предупреждение13:45 – трето предупреждение 19:30 – четвърто предупреждение 21:40 – пето предупреждение23:00 – шесто предупреждение от „Калифорниън“23:40 – „Титаник“ се сблъсква с айсберг00:13 – първи подаден сигнал за помощ00:55 – пускат втората спасителна лодка и първата сигнална ракета01:40 – изстреляна последната сигнална ракета01:55 – спусната последната 20-та спасителна лодка02:10 – изпратен последен сигнал за помощ02:17 – изгасва електричеството02:18 – „Титаник“ се разцепва на две части02:22 – „Титаник“ потъва03:30 – пристига „Карпатия“04:10 – започва качването на хората от лодките08:50 – „Карпатия“ взема курс обратно за Ню ЙоркВсички са уверени, че корабът, намиращ се в близост до „Титаник“ по време на инцидента, е бил командван от капитан Стенли Лорд. Той не може да се оправдае нито пред сенатската комисия в Ню Йорк, нито пред следствието. Не е взето предвид, че не е видял никакви ракети, понеже се намирал на 20 мили от мястото на катастрофата и че радистът му не е чул никакви сигнали за бедствие. Капитан Лорд доживява с този позор до 1962 г. Вече на смъртно легло, той повиква нотариус и за последен път заявява, че е невинен.Три месеца след смъртта на Стенли Лорд норвежкото радио и телевизия съобщават за сензационната изповед на капитан Хендрик Нес, починал на 85 години. Към тази изповед го принуждава негов племенник, попаднал на дневника му от 1912 г., когато е бил капитан на промишления кораб „Самсун“. Това е корабът, наблюдаван на 4 – 5 мили и който след първите ракети загасил светлините си и изчезнал. Причината е, че „Самсун“ ловувал контрабандно тюлени край Нюфаундленд и имал в трюмовете си няколкостотин убити животни. Ракетите на „Титаник“ капитанът помислил за сигнали на патрулиращ кораб на бреговата охрана на САЩ. „Самсун“ бил голям съд, но нямал радиостанция. Чак когато доплавали до Исландия, научили за корабокрушението на „Титаник“. Капитан Нес събрал екипажа и му обяснил какво е станало. От никого не е искал клетва, те просто си мълчали...Десетилетия наред всички смятат, че айсбергът като нож е разрязъл обшивката на „Титаник“. Приема се, че пробойната е дълга 90 метра и широка 2 метра. Но тази пробойна са видели само двама души на Титаник: Едуард Джон Смит и конструкторът Томас Андрюс. И двамата загиват на кораба.Оцеляват почти всички, пътуващи в първа класа около 700, които са прибрани от кораба „Карпатия“.Корабокрушението на \"Титаник\" предизвиква неимоверен за времето си обществен резонанс в целия свят, ставайки същевременно най-голямата по численост на жертвите морска и транспортна катастрофа в историята на корабоплаването. Век след катастрофата, потъването на \"Титаник\" по брой на жертвите е петата в историята по трагизъм морска катастрофа.През лятото на 1986 г. проф. Робърт Балард от Удсхолския океанографски институт с екип от двама души достига останките от „Титаник“ на дълбочина 3795 m. За целта те използват мини подводницата „Алвин“ и фоторобота „Джейсън Джуниър“, привързан към „Алвин“. Оглеждат всичко, което ги интересува, правят множество снимки и видеозаписи. Въпреки че оглеждат старателно десния борд на кораба, те не откриват типични пробойни, а само побитости по обшивката и пропуквания в местата на нитовите заклепки. Изводът е, че бордът на кораба не е бил разрязан, а се е разпорил по протежение на нитовите шевове от налягането при контакта с айсберга. В края на 2005 г. група изследователи след множество задълбочени проучвания и опити стигат до заключението, че ако при строителството на „Титаник“ са били използвани нитове best, best (по тогавашния британски стандарт) – от стомана с въглеродно съдържание 0,4% вместо използваните в действителност нитове best – от стомана с въглеродно съдържание 0,3%, Титаник вероятно би запазил плавателност. По-високовъглероден нит би издържал на натиск над 1000 kN, но са направени икономии за сметка на качеството на стоманата. Така тя не е могла да издържи повече от 350 kN.- 4350 долара е била цената на най-хубавата каюта в първа класа. Сумата, която всеки пътник от втора класа е трябвало да плати, за да стане част от това историческо плаване, била 1750 долара.- Най-бедните пътници е трябвало да се охарчат с по 30 долара за място в трета класа.- \"Титаник\" потънал 2 часа и 40 минути след сблъсъка с айсберга.- Времето от забелязването на айсберга до удара е малко над 30 секунди.- На всеки 24 пътниците на \"Титаник\" са използвали близо 53 000 литра питейна вода и 825 тона въглища.- 13 двойки, пътуващи с лайнера, са празнували медения си месец.- Сред оцелелите след трагичното събитие са две кучета.- На борда не е имало нито една котка. Често се случвало да вземат котки на корабите, защото се смятало, че носят късмет. Освен това те се справяли лесно с гризачите.- На кораба не е имало каюта с номер 13. Тази мярка често се е вземала, за да не донесе числото лош късмет.- 15 пътници са пътували под фалшиви имена. Един от тях използвал фалшива самоличност, за да се добере до първа класа при положение, че имал билет за втора. Друг пък бил отвлякъл детето си и затова не можел да използва истинското си име.Реплика на легендарния кораб \"Титаник 2\" ще заплава по моретата. Въпреки, че външно лайнерът ще изглежда точно като оригиналния круизен кораб от 1912 г., новата версия ще бъде четири метра по-широка, а частите на корпуса му ще бъдат заварени, а не занитени, заради съвременните изисквания за безопасност в морето.За разлика от легендарния кораб \"Титаник 2\" ще има достатъчно спасителни лодки, както и морска евакуационна система. Новият кораб е с дължина 270 метра, височина от 53 метра и водоизместимост от 400 тона. Във всички 840 каюти могат да се настанят 2400 пътници и 900 членове на екипажа.На разположение на пътниците, както и преди, са каюти от първи, втори и трети клас. В същото време, новият кораб, според създателите му, се различава силно от \"оригинала\" по навигационните системи. Новият \"Титаник\", разбира се, ще бъде оборудван с модерни средства за евакуация, сателитен контрол, цифрова навигация и радарни системи – всичко, което трябва да е на борда на кораб от 21 век, обяснява маркетинг директорът на проекта Джеймс Макдоналд пред \"Индипендънт\".\"Титаник 2\" ще направи първото си плаване през 2018 г., съобщава представител на компанията \"Блу стар-лайн\", осъществила проекта на своя собственик – австралийския минен магнат Клайв Палмър. Цената на тази реплика ще бъде приблизително 400 милиона паунда, уточнява \"Индипендънт\".В своето първо пътуване \"Титаник 2\" няма да премине през Атлантика. Той ще тръгне от източната провинция на Китай – Дзянсу и ще се насочи към Дубай. Все още не е ясно колко ще струва билет за пътешествието, но според някои източници нетърпеливи авантюристи вече са предложили да платят 1 милион за преживяването.", "date": "2019.04.15", "title": "15 април 1912 г. потъва презокеанският лайнер Титаник "}
{"url": "http://www.cross.bg/svoite-domashni-lyubimtzi-1601777.html", "text": "/КРОСС/ 9 от 10 души, които имат котки за домашни любимци, признават, че гушването им намалява собственото им ниво на стрест. А 1 на всеки 10 дори предпочита да релаксира в компанията на котката си повече, отколкото в тази на партньора си, разкрива Express.Това са само два от интересните резултати от проучване, проведено по поръчка на компанията за храни за домашни любимци Whiskas. От него личи още, че повече от половината от онези 1 000 души, които са били интервюирани, дори споделят, че в моменти на напрежение се доверяват на своите котки все едно са им близки хора.\"На котките се гледа като на мистериозни и независими същества, което обаче е просто един стереотип. Те също споделят уникална и специална връзка със своите собственици, така както малкото лъвче е близко до майка си в джунглата\", обяснява Сандра МакКън, специалист по котешко поведение.\"Доста често динамиката в отношенията между котката и нейния господар прилича на връзките, които се оформят в стадата на лъвовете, тигрите и другите големи котки\", продължава тя и посочва, че почти всички собственици считат своите домашни любимци-котки за членове на семейството. Освен това две трети от запитаните в рамките на проучването признават, че оформят мнението си за други хора на базата на това как се отнасят те със своите домашни любимци.", "date": "2019.04.15", "title": "Гушкането на котка намалява стреса"}
{"url": "http://www.cross.bg/tema-bulgariya-stanishev-1601779.html", "text": "/КРОСС/ Червената листа, червените кандидати. Как БСП подреди листата си? Предизборна рулетка. Преди евровота, как се нареждат партийните карти? Високо отличие. Здравеопазване по света и у нас. Проф. Григор Горчев с френски орден. Демографски данни. Колко сме? Последни данни от статистиката. Без ток. Казус с продължение: Блок в Русе 20 дни без ток. Има ли светлина в тунела? Защо Корнелия Нинова предложи евролиста без Сергей Станишев? Как завърши инфарктният пленум на левицата? Как ще повлияе скандалът „Апартамент гейт\" на евроизборите и ще продължи ли войната на компромати? Ексклузивно: Политологът Иван Кръстев. Министърът на спорта Красен Кралев, за новите златни отличия в борбата, тежката атлетика и художествената гимнастика, както и за шансовете на България да е домакин на Европейското по футбол през 2028 г. Бебе загина в тежка катастрофа с участието на лидера на ДОСТ Лютви Местан. Кой носи вина за фаталния инцидент? „Чети етикета\": Как могат да бъдат ограничени кражбите на ток и защо по-изгодно плащаш глоби, вместо да си изряден клиент? Как Надежда Александрова спечели първия музикален двубой в „Гласът на България\"?  Кандидат на ръба: Как Станишев превзе листата, напук на желанието на Корнелия Нинова? Успя ли бившият председател на БСП да бламира настоящия? Ексклузивен гост: Сергей Станишев. Смърт на 6-месечно бебе след катастрофа. Задържаха Лютви Местан. На живо: Версиите за инцидента. 20 години затвор грозят Иванчева . Справедливо ли е? В студиото - защитата на бившата кметица.54 къщи под багерите. На живо: Събарят незаконни постройки в Стара Загора. „Пълен абсурд\" с Румен Бахов: Как се живее под наем за 15 лева на месец в „Столипиново\"? „На твоя страна\": Нова измама в интернет. Можем ли да продадем стока в онлайн платформа за обява и да останем с празни ръце? Как работи схемата? Раковски, в очакване на папа Франциск. Как ще го посрещнат? Специален гост - градоначалникът Павел Гуджеров. ", "date": "2019.04.15", "title": "Теми и гости в сутрешните блокове на телевизиите на 15 април"}
{"url": "http://www.cross.bg/vinchi-leonardo-dyhovno-1601774.html", "text": "/КРОСС/ В град Винчи, владение по онова време на Флоренция, се ражда Леонардо да Винчи - знаменитият италиански архитект, изобретател, инженер, скулптор и художник от епохата на Ренесанса.Създава хармоничен образ, синтезира идеалите на хуманизма. Като ученик на Верокио участва в създаването на композицията \"Кръщение Христово\".Живописните му творби са изпълнени с изящно чувство за цвят, тънък усет за духовно съвършенство в загатнатите усмивки, пози, жестове, въздушност (виж сфумато) - \"Мадоната в пещерата\", \"Мадона Бенуа\", \"Мона Лиза\" (\"Джокондата\") и др. Автор на фреската \"Тайната вечеря\" в трапезарията на манастира \"Санта Мария де ле Грацие\" - една от най-известните в европейското изкуство. Леонардо да Винчи се стреми към задълбочено проучване на заобикалящия го свят - прави много скици на животни, цветя, анатомични рисунки.Изобретява редица физични прибори и механични приспособления. Инженерни и военнотехнически открития (идея за летателни апарати, фортификационни съоръжения и др.). По-късно по записките и чертежите са съставени книгите \"Трактат за живописта\", \"За полета на птиците\", \"За анатомията (на човека и коня)\".Леонардо да Винчи е творец с многообразие от интереси, силна воля, мисъл и характер, духовно присъствие и влияние в историческото развитие на човечеството.", "date": "2019.04.15", "title": "15 април 1452 г. – Ражда се Леонардо да Винчи"}
{"url": "http://www.cross.bg/chasa-provede-deloto-1601780.html", "text": "/КРОСС/ От 9.00 часа XVII състав на Специализирания наказателен съд ще гледа искането за отстраняване от длъжност на Милен П. и Стоянка С.От 9.30 часа IІІ състав на Специализирания наказателен съд ще гледа делото за образуване и ръководене на организирана престъпна група срещу Георги Г., Цено Ф. и Борис Р.От 10.00 часа V състав на Специализирания наказателен съд ще заседава по делото срещу Петър С., Боян Т., Бисер И., Бранимир С. за образуване и ръководене на организирана престъпна група.От 10.00 часа ХХ състав на Специализирания наказателен съд ще заседава по делото за престъпление по служба срещу Владислав И., Михаил З. и Светозар Л.От 10.00 часа в Американския център към Столична библиотека (пл. „Славейков\" 4А) ще бъде открита Национална конференция „Зависимият човек. Фактори на зависимостта\".От 10.00 часа в Интер Експо Център започва Международнотоиндустриално изложение MachTech&InnoTech Expo.От 10.30 часа XV състав на Специализирания наказателен съд ще гледа делото за участие в организирана престъпна група срещу Румен Р., Павел Ц. и Христо Й.От 11.30 часа в пленарната зала на парламента ще се проведе финалната дискусия от Националното състезание по водене на парламентарен дебат за ученици и студенти.От 11.30 часа 4 състав на Специализирания наказателен съд ще заседава по делото срещу Георги З., кумулиране на наказанията.От 11.30 часа в пленарната зала на парламента ще се проведе финалната дискусия от Националното състезание по водене на парламентарен дебат за ученици и студенти.От 11.45 часа І-20 състав на Софийски градски съд ще гледа делото срещу Столична община за мръсния въздух.От 12.00 часа 12 състав на Специализирания наказателен съд ще заседава по делото срещу Гриша Г., Данаил Г., Емилия Ст. и др., обвинени в образуване и ръководене на организирана престъпна група.От 13.00 часа 3 състав на Специализирания наказателен съд ще заседава по делото срещу Иван К. и Димитър Г., квалифицирани състави на изнудване.От 13.00 часа 5 състав на Специализирания наказателен съд ще заседава по делото срещу Стефан Г., Георги Г., Христо А. и др., обвинени в образуване и ръководене на организирана престъпна група.От 13.30 часа 1 състав на Специализирания наказателен съд ще заседава по делото срещу Иван Сл., Янко К., Николай Х. и др., обвинени в образуване и ръководене на организирана престъпна група.От 13.30 часа 17 състав на Специализирания наказателен съд ще заседава по делото срещу Михайло М., чл. 65 НПК - молба за изменение на мярка за неотклонение.От 14.00 часа 13 състав на Специализирания наказателен съд ще заседава по делото срещу Живко Щ., чл. 65 НПК - молба за изменение на мярка за неотклонение.От 16.00 часа 14 състав на Специализирания наказателен съд ще заседава по делото срещу Петър А., Красимир В. и др., обвинени в образуване и ръководене на организирана престъпна група.В Регионален исторически музей - София ще се проведе викторина с учениците на 101 СУ „Бачо Киро\" - София.От 10.30 часа в областен информационен център - Благоевград ще се проведе пресконференция на която ще бъде представен националният онлайн конкурс за млади предприемачи на тема „Имам бизнес идея!\".От 12.00 часа в зала № 5 на общината кметът д-р Атанас Камбитов ще даде пресконференция по актуални теми, свързани с развитието на Благоевград.От 17.00 часа в храм „Света Богородица\" над 120 деца и ученици от Сливенска епархия ще бъдат наградени в конкурса за великденско яйце „Децата и вярата\".От 19.30 часа в зала „Яворов\" ще се проведе концерт на Владимир Ампов - Графа.Oт 17.00 часа в залата на Учредителното събрание президентът Румен Радев ще произнесе слово на изнесеното тържествено заседание на Конституционния съд на Република България. От 18.30 часа Румен Радев ще връчи почетен плакет „Св. св Кирил и Методий\" на Народно читалище„Надежда-1869\" по случай 150 години от създаването на културната институция.От 17.00 часа в музей „Възраждане и Учредително събрание\"председателят на Народното събрание Цвета Караянчева ще участва в тържественото открито заседание на Конституционния съд, посветено на 140-ата годишнина от приемането на Търновската конституция.От 10.00 часа във ВТУ „Св. Св. Кирил и Методий\" започва научна конференция за Търновската конституция и сега действащия демократичен основен законОт 14.00 часа в Народно читалище „Надежда - 1869\" ще бъде представена монографията на проф. д.и.н Милко Палангурски „Бащите на Търновската конституция\".От 15.00 часа в Народно читалище „Надежда - 1869\" ще бъде открита изложбата „Дневниците на Народното събрание\".От 16.00 часа в Музей „Възраждане и Учредително събрание\" ще бъде представена експозицията „Учредителите. Търново и българската държавност\".От 17.00 часа в Музей „Възраждане и Учредително събрание\"Конституционният съд на Република България ще проведе тържествено открито заседание, посветено на 140-ата годишнина от приемането на Търновската конституция.От 18.00 часа в НЧ „Надежда\" започва церемонията по връчване на почетен знак на Читалище „Надежда - 1869\" по случай 150-ата годишнина на културната институция. Вечерта на първия празничен ден ще приключис концерт-спектакъл на ансамбъл „Българе\" в Двореца на културата и спорта „Васил Левски\".От 10.00 часа в Зала 1 на Икономически университет - Варна ще се проведе тържествено честване по случай 140 г. Търновска конституция на тема: „140 години конституционни устои на държавата\".От 10.00 часа в Технически университет - Варна ще бъде открит хакатон на тема „Подобри ежедневието си чрез технологии\". В състезанието могат да участват студенти от всички университети.От 14.00 часа е зала „Пленарна\" на Общината ще бъде даден старт на ежегодната кампания „Открити дни на Местните комисии за борба срещу противообществените прояви на малолетните и непълнолетните\". В събитието ще вземат участие повече от 300 шестокласници от варненскиучилища, обществени възпитатели и членове на комисии за борба с противообществените прояви на малолетни и непълнолетни.От 10.00 часа в заседателната зала на пл. \"Бдинци\" 2 ще се представи и постави началото на онлайн кампанията за млади предприемачи \"Имам бизнес идея!\".От 9.30 часа в Държавен куклен театър „Дора Габе\" ще се проведе Куклен спектакъл „Тайнственото речно конче\".От 10.30 часа в Художествена галерия - Добрич, Зала „Златото на Добруджа\", ще се проведе Работилница за въображение по проект „Големите майстори и малките художници в Художествена галерия - Добрич\".В Художествена галерия - Добрич ще се проведе Великденскаработилница за въображение с благотворителна кауза.От 10.30 часа в офиса на Областен информационен център - Ловеч, Барокови къщи, ще се състои пресконференция, целяща да популяризира Националната кампания на Мрежата от ИЦ в страната - Онлайн конкурс за млади предприемачи - „Имам бизнес идея!\".От 15.30 часа в Клуб „Миньор\" ще се проведе „Науката за човека\" - аудиовизуална поредица, епизод 3.От 17.30 часа в Театрален салон „Георги Русев\" ще се състои честване на 65 години ДГ „Българче\".От 19.00 часа на сцената на читалище ,,Съгласие\" ще се състои премиерата на спектакъла ,,Чудото в теб\" на формациите от читалището.От 10.00 часа в зала 2 Окръжният съд ще гледа делото срещу Огнемира К., обвинена за причиняване на имотна вреда за над 168 хил. лева.От 10.00 часа в залата на Областен информационен център /пл. „Централен\" 1, ет. 12/ ще се проведе пресконференция за стартиране на Национална кампания на Мрежата от ОИЦ за 2019г., част от инициативата на ЕК „Европа в моя регион\" в Област Пловдив.От 11.30 часа в зала 2 Окръжният съд ще заседава по делото срещу Димитър К., обвинен за причиняване на смърт по непредпазливост на пътя.От 13.30 часа в зала 5 Окръжният съд ще гледа делото срещу Халина М.- П., обвинена в избягване на данъци в размер на над 469 хил. лева.От 13.30 часа в зала 2 Окръжният съд ще заседава по делото срещу Златка Р. за причиняване на смърт по непредпазливост на пътя.В 11.00 часа пред блок № 5 в жк „Орел\" ще бъде даден стартът на санирането на блоковете № 5 и 6.От 15.00 часа в зала 308 на общината ще се проведе пресконференция във връзка с културния календар.От 17.30 часа в зала „Европа\" на Доходното здание ще се проведе граждански диалог на тема образование, част от платформата за граждански диалог \"Европа в нашия дом\". Участие в срещата ще вземат министърът на образованието и науката Красимир Вълчев, народният представител Милена Дамянова - председател на Комисията по образование и наука в 44-тото Народно събрание, народнитепредставители от ГЕРБ - Русе, заместник - областният управител, както и кметът на община Русе Пламен Стоилов.От 9.30 часа в офиса на ПП ГЕРБ в Сливен на адрес: ул. „Цар Освободител\" № 17 общинските съветници от ПП ГЕРБ - Сливен Десислава Илиева и Димитър Митев ще проведат приемни за граждани.От 10.30 часа в залата на Областен информационен център - Смолян, бул. „България\" №12, ще се проведе пресконференция за представяне на онлайн конкурс за млади предприемачи.От 9.30 часа в местността „Карасиврия\" започва събарянето на незаконни постройки.От 10.30 часа във филиала на библиотека „Родина\" - клуб „Августа Траяна\" ще се проведе литературно четене „Гражданските и интимните вълнения на Веселин Ханчев\".От 11.30 часа в залата на ПГОХ „Райна Кнюгиня\", Стара Загора, Областен информационен център - Стара Загора организира среща за представяне на Националната кампания на Мрежата от Областни информационницентрове в страната и стартиращият онлайн конкурс за млади предприемачи: „Имам бизнес идея!\".От 11.00 часа ще се състои официалното откриване на обект „Основен ремонт и внедряване на мерки за енергийна ефективност на Детска ясла №1 „Първи юни\".От 10.00 до 16.00 часа Районен съд - Тутракан организира Ден на отворените врати под надслов: „140 години от приемането на Търновската конституция\".От 10.30 часа в конферентната зала на Арена Шумен ще се проведе пресконференция по повод предстоящия на 21 април Мач на звездите.От 12.00 часа съдии от ШОС ще гостуват на ученици от ПГ по икономика, които ще представят своите презентации по повод денят на Конституцията.От 14.з0 часа в зала 203 на общината ще се проведе Консултативен съвет.От 16.30 часа на ул. „Г. Раковски\" до подлеза ще се проведе 21-вото издание на Националния куклено-театрален фестивал „Михаил Лъкатник\". ", "date": "2019.04.15", "title": "Предстоящи събития на 15 април "}
{"url": "http://www.cross.bg/zagivat-provezhda-polychava-1601775.html", "text": "/КРОСС/  - В Южна Каролина индианците убиват 90 английски заселници, което става повод за започване на войната между англичаните и индианците. - Литва е присъединена към Русия. - Карл Маркс получава докторска степен по философия. - Умира президентът на САЩ Ейбрахъм Линкълн (прострелян предната вечер) и начело на държавата застава вицепрезидентът Андрю Джонсън.- Антим I получава своя екзархийски берат на официално организирана във Високата порта церемония. - Под името Анонимно дружество на художници живописци, скулптури, графици и др. се провежда първата изложба на импресионистите. - При първото си пътуване луксозният пасажерски кораб Титаник потъва, два часа и четиридесет минути след сблъсък с айсберг, при което загиват около 1500 души. - Учредена е Българска фондова борса - София; правилникът ѝ влиза в сила от 1 юни 1915. - С декрет на съветската власт са създадени трудово-възпитателните лагери, наречени ГУЛАГ (Главно Управление на Лагерите). - Инсулинът става общодостъпен за всички болни от диабет.- В „Риалто тиътър\" в Ню Йорк се провежда първата в света комерсиална прожекция на озвучен филм. - Частите на генерал Франциско Франко превземат Винарос по време на Испанската гражданска война.- Втората световна война: Самолети на Антихитлеристката коалиция извършват масирана бомбардировка на бившия автомобилен завод Минерва (тогава използван за ремонт на германски военни самолети) и град Мортсел (край Антверпен, Белгия), загиват 936 цивилни граждани, в т.ч. 209 деца. - В София е създадена Българска народна филхармония, преименувана през 1949 г. на Софийска държавна филхармония. - 6 Велико народно събрание на България приема Закон за отчуждаване на едрата градска покрита недвижима собственост. - Основан е състезателният отбор Скуадра Карло Абарт.- В Лондон се провежда първият конкурс „Мис Свят\".- Първият ресторант от веригата McDonald's отваря врати в Илиноис. - В София е открит Централният универсален магазин (ЦУМ).- Открит е Дисниленд в Токио. - Американски самолети извършват наказателни полети срещу Либия в отговор на нападението, извършено от либийски катери срещу кораби на Шести американски флот в Средиземно море. - Трагедията Хилзбъро: При неконтролируемо нахлуване на запалянковци на стадион Хилзбъро, Англия, загиват 96 души. - Виетнамският парламент приема нова конституция.- Туркменистан официално преминава от кирилица на латиница.- Подписано е общото споразумение за митата и търговията ГАТТ. - При пожар по време на ислямското пилигримство Хадж в Саудитска Арабия загиват 343 богомолци.- Бомбени атентати в Бостън, Масачузетс, САЩ ", "date": "2019.04.15", "title": "15 април в историята"}
{"url": "http://www.cross.bg/hanami-perioda-yaponiya-1601778.html", "text": "/КРОСС/ Едно ежегодно събитие винаги в Япония се очаква с трепет и огромно нетърпение от местното население. По това време на годината в страната започват да цъфтят черешите (наричани там сакура) и постепенно цялата страна потъва в гама от нежни бели и бледорозови краски и техните ароматни ухания.В България това се случва почти едновременно навсякъде, понеже територията на страната ни лежи в един климатичен пояс и по дължина е разположена в направление изток – запад. Докато японската територия е доста по-продълговата и меридионално разположена, поради което така нареченият Черешов фронт залива страната като вълна от юг на север.Най-рано той преминава през архипелага Рюкю, който лежи в субтропичния и тропичния пояс – още в началото на февруари. До бреговете на четирите основни острова той достига чак към края на март. Към момента островите Кюшу и Шикоку са изцяло разцъфнали, като и по-голямата част от Хоншу е вече покрита в бяло и розово, а фронтът бавно пълзи на север и към бреговете на Хокайдо, чиито най-северни части разцъфват към средата на май. Движението му се следи всеки ден от всички големи осведомителни агенции в страната.Денят в който се счита, че е започнало цъфтенето, е когато най-малко пет до шест цветя на едно дърво вече са се разтворили. Денят на пълния цъфтеж е, когато най-малко 80% от цветята са отворени. Една от най-типичните е черешата Йошино, която още от края на периода Едо е била засадена из целия архипелаг. Сред останалите видове са разпространени черешата Хиган в по-южните части и вида Prunus sargentii в северните.Черешовият цвят е от голям обществен интерес в Япония, поради символиката си и обичаите за гледане на цветовете, известни като ханами.В съвременна Япония обичаят ханами се състои в организиране на пикник под разцъфналите череши както през деня така и през нощта. Нощното ханами се нарича йозакура (в превод – нощна сакура), като навсякъде из парковете са закачени множество временни хартиени фенери за целта. Така че по това време на годината парковете светят и през нощта. Обикновено по време на ханами се пие саке, обядва се, както и се извършват ритуали в чест на „ками” – духове, които живеят вътре в дърветата според шинтоизма.В днешно време се наблюдава и известно профанизиране на този ритуал, тъй като той е прекалено масов и много хора се концентрират повече върху храната, пиенето и разговорите от злободневието, отколкото в цъфтящите дървета и тяхното съблюдаване, тоест към самият ритуал. „Мъртви тела са заровени под черешовите дървеса” е популярна реплика по този повод, взета от произведение на писателя Мотойро Каджи от 1925 г.Паралелно с този ритуал съществува и една по-древна традиция за съблюдаване и на цъфналите сливи, наречена умеми. Тази форма на ханами е по-популярна сред по-старите хора, които предпочитат по-уединеното й практикуване, спрямо сакура пикниците, където има повече млади хора и които понякога могат да се разрастат до доста големи и шумни партита. Иначе и практикуването на ханами е доста стара традиция, която датира още от периода Нара (VІІІ в. от н.е.). сакурата измества сливата като предпочитание за провеждане на ханами някъде през периода Хейан (794–1185), когато вече този ритуал се е практикувал в императорския двор в Киото.Първоначално той е бил практикуван само от висшата класа на императорския двор, но постепенно се разпространил и сред самурайската каста през Хейан, а през периода Едо вече бил практикуван и от обикновените хора. Още шогунът Йошимуне Токугава специално организира масови акции по засаждане със сакури за да насърчи това. Въпреки че тези дръвчета реално са декоративни и не дават плод, тоест залесява се само за красота.Още от периода Хейан обаче думите „ханами” и „сакура” са станали синоними и в тогавашната поезия може да се забележи, че за думата „цвете” се използва направо думата „сакура”. Ханами за първи път се използва като наименование на тази церемония в новелата „Повест за Генджи”, писана през периода Хейан. В поемите възхваляващи деликатният черешов цвят той често се явява метафора за самият живот – бляскав и прекрасен, но все пак крехък, краткотраен и ефимерен.Красотата на ронещите се цветове е вдъхновявала поетите векове наред и тя заема централно място в почти всичките форми на японска поезия, като хайку, уака и танка. Цъфнали сакури могат да се видят и сред гравюрите на всички големи японски художници от миналото, включително и в тези на световно известният Кацушика Хокусай, популярен най-вече с творбата си „Великата вълна на Канагава”.За съжаление този празник за сетивата продължава едва към две седмици във всяка отделна префектура, докато сакурите прецъфтят. А и крехките им цветове може да се случи да бъдат обрулени твърде рано от някой безпощаден порой, каквито за Япония са доста характерни и значително да скъси времето за провеждане на ханами. Но разбира се и падащите цветове са невероятно красива гледка, както и в следващите седмици, когато вече са паднали от дърветата, но пък покриват като килим земята и повърхността на реките и водоемите.Може би до голяма степен уникалната природа на Япония е формирала и характера на хората, които я населяват. Гледайки неземно красивите паркове и планини с разцъфнали сакури, не е толкова трудно да си обясним защо японците са толкова дисциплинирани перфекционисти с такова високо чувство за естетика.", "date": "2019.04.15", "title": "Настъпва черешовия фронт в Япония"}
{"url": "http://www.cross.bg/apostol-pavel-apostoli-1601773.html", "text": "/КРОСС/ , за когото се споменава в книга \"Деяния ня светите апостоли\" (Деян. 19:29) и в посланията на свети апостол Павел до Колосяни (Кол. 4:10) и до Филимона (Филим. 1:24), е бил епископ в сирийския град Апамея., за когото говори апостол Павел във второто послание до Тимотея:  (2Тим. 4:21), бил член на римския сенат. Като благочестив и добродетелен човек, приемал у дома си светите апостоли Петър и Павел; при него се събирали и други вярващи за молитва, тъй че неговият дом впоследствие се превърнал в църква, която получила името \"Пастирска\". Преданието разказва, че в тази църква е свещенодействал самият апостол Петър., за когото споменава книга \"Деяния на светите апостоли\" (Деян. 20:4), както и апостол Павел в същото Второ послание до Тимотея с тези думи:  (2Тим. 4:20), заедно с апостолите Пуд и Аристарх страдал заедно с апостол Павел при всички гонения срещу него.Споменатите трима апостоли починали в Рим заедно с апостол Павел, като били посечени с меч по заповед на Нерон.", "date": "2019.04.15", "title": "Св. Аристарх, Пуд и Трофим от Седемдесетте апостоли"}
