{"url": "http://www.cross.bg/chernobil-litva-predi-1610243.html", "text": "/КРОСС/  Минисериалът на HBO за ядрените кошмари от съветската ера предизвика интерес по цял свят към катастрофата в Чернобил през 1986 г. и стимулира туризма в Литва.Балтийската страна, където бе заснет \"Чернобил\", се превърна в дестинация на така наречения ядрен туризъм след излъчването на сериала по телевизията по-рано тази година.В атомната електроцентрала \"Игналина\" Михаил Нефедиев гледа мрачно редицата мигащи зелени светлини на контролното табло, когато поредната група любопитни посетители нахълтва в неговото царство. 64-годишният инженер им обяснява какво точно се е случило с подобния реактор, избухнал в Чернобил, Украйна, преди 33 години.АЕЦ \"Игналина\" е от същия модел като тази в Чернобил. Изградена е по същите планове и има същите реактори с водно охлаждане и графитен забавител и с възможност за достигане на мощност от 1500 мегавата. \"Игналина\" бе изведена от експлоатация преди десетилетие. Затварянето и прекратяването на работата й бяха ключови условия за влизането на Литва в Европейския съюз през 2004 г.През 1986 г., Литва, която тогава е част от СССР, е една от републиките, засегнати от ядрената катастрофа. Хиляди са изпратени в Чернобил да се справят с последиците от катастрофата, като мнозина от тях умират.Днес, ядрената катастрофа помага на Литва да засили позициите си като туристическа дестинация.Популярният сериал \"Чернобил\" продължава да подтиква любопитни зрители да посетят местата, където е сниман филмът, в столицата Вилнюс и в \"Игналина\", където нажежени уранови пръти се охлаждат в бетонни басейни. Централата, която продължава да е отворена за туристи, е привлякла 2240 посетители през миналата година, а до настоящия месец през тази година - 1630 души. Служителите в централата уверяват, че интересът към нея нараства.\"Направиха добър филм, предполагам. Случилото се преди много време обаче не ни засяга сега. Мисля, че да гледаме назад не е добре\", казва Нефедиев, след като е обяснил (на туристите) как е експлодирал реакторът тип РБМК.Туристите, които посещават разположената на брега на Балтийско море страна с население от три милиона души, за да видят местата, където е сниман сериалът на Ейч Би О, първо посещават музея на КГБ в централната част на Вилнюс, където са заснети сцените с разпитите. Туристите отиват в квартал от съветската епоха със сиви панелени блокове, построен в средата на 80-те години и приличащ на Припят, градът, обслужвал Чернобилската АЕЦ.\"Хората идват да видят тези места, които ние никога не сме рекламирали. Доста ново и необичайно е да ги видиш не в Стария град да снимат бароковите църкви, а да си правят селфита тук\", казва Инга Романовскене, главен мениджър в агенцията \"Посети Вилнюс\" (Go Vilnius).Литва, която и преди това бе популярна дестинация за снимане на филми, получи икономически ползи от минисериала на Ейч Би О. Общата сума на чуждестранния капитал, инвестиран в снимане на филми, достигна миналата година 45,5 милиона евро.След атракциите във Вилнюс, ядрените туристи могат да пътуват 160 километра на север и да направят тричасова обиколка на ядрената централа. Дават им се дозиметри, пластмасови каски, бели дрехи и обувки преди да тръгнат по лабиринта на дългите, слабо осветени коридори, реакторни зали, помещения с турбини и контролния център с червения бутон, натиснат точно преди експлозията. Мобилните телефони, камерите, храненето, пиенето и пушенето са строго забранени.Обиколката на централата струва по 67 евро на човек и билетите до Коледа са разпродадени, заяви Наталия Сурвила, говорителка на централата \"Игналина\".49-годишната психотерапевтка Лин Адамс от Великобритания е дошла да види всичко със собствените си очи.\"Чувството всъщност е сякаш си в една от сцените. Доста е автентично. Спомням си, че съм чувала за Чернобил по новините, но ми стана много по-интересно какво се е случило, след като гледах сериала. Така че си мисля, че той пробуди у мен интерес, за който към онзи момент не си давах сметка\", каза Адамс след посещението на квартала от съветската епоха, използван от Ейч Би О за заснемане на сцените в Припят.Антанас Турчинас е сред хората, изпратени в Чернобил няколко седмици след катастрофата. Той се надява шумът, вдигнат от сериала, да доведе до по-добра грижа за оцелелите.\"Този филм събуди стари спомени. Емоциите са много силни, защото през 1986 г. не знаехме срещу какво се изправяме. Щастлив съм, че съм още жив\", казва той. ", "date": "2019.07.31", "title": "След сериала „Чернобил“: Туризмът в Литва е във възход "}
{"url": "http://www.cross.bg/mediite-zasedanieto-informatziya-1610240.html", "text": "/КРОСС/  Временната анкетна комисия за изясняване на всички факти и обстоятелства около случая с източването на информация от електронната база данни на НАП засекрети своето заседание за медиите.Комисията, създадена заради хакерската атака срещу НАП, за което бяха обвинени трима души закри заседанието за медиите по предложение на председателя на комисията Красимир Ципов. Причината, която той посочи, е възможността от изнасянето на информация във връзка с образуваното разследване по случая от прокуратурата.На заседанието на комисията ще бъдат изслушвани ръководството на НАП, представители на ГДБОП и ДАНС. След неговия край се очакват изявления за медиите.По-рано днес прокуратурата посочи, че ще поиска от Спецсъда мярката на собственика на \"Тад Груп\" Иван Тодоров, обвинен в подбудителство към кибертероризъм, да се разглежда при закрити врата, за да не се изнесе информация, която да притесни обществеността.Предстои в 16 часа съдът да разгледа искането Тодоров да остане за постоянно в ареста и да прецени дали заседанието да е достъпно за медиите. ", "date": "2019.07.31", "title": "Парламентарната комисия за атаката срещу НАП засекрети заседанието си "}
{"url": "http://www.cross.bg/merki-vuzdyh-plovdiv-1610241.html", "text": "/КРОСС/  Министърът на околната среда и водите Нено Димов и кметът на Пловдив инж. Иван Тотев подписаха договор за подобряване качеството на атмосферния въздух. Размерът на инвестицията е над 13,8 млн. лв. Министър Димов подписа договор и с кмета на Видин инж. Огнян Ценков за изпълнение на мерки за по-чист въздух. Проектът е за близо 12,5 млн. лв. Средствата по двата проекта са осигурени изцяло от ОП „Околна среда 2014-2020 г.\".С реализирането на заложените мерки ще се намали количеството емисии на фини прахови частици (ФПЧ10), които са с източник отопление на твърдо битово гориво. Изпълнението на проектите ще допринесе за подобряване качеството на атмосферния въздух за близо 345 000 жители на община Пловдив и 52 000 жители на община Видин.Проектите ще се изпълняват на два етапа. Първият включва анализ на средата и изготвяне на визия за подхода при подмяна на горивните инсталации. Във втория етап е предвидено изпълнението на същинските инвестиционни мерки за подмяна на отоплителни устройства на твърдо гориво с алтернативни източници на топлинна енергия.Срокът за изпълнение на дейностите по двата проекта е 52 месеца. ", "date": "2019.07.31", "title": "Пловдив и Видин ще подобряват качеството на въздуха със средства по ОПОС"}
{"url": "http://www.cross.bg/dragoman-gara-intzidenta-1610244.html", "text": "/КРОСС/  Локомотив на БДЖ за товарни превози се е запалил в района на жп гара Драгоман. Към локомотива не е имало прикачени вагони. Причините за инцидента все още се изясняват.Заради инцидента, международният пътнически влак за Белград се намира на гара Драгоман и на този етап има забавяне от около час. Според пресцентъра на БДЖ не става въпрос за пожар, а за задимяване, което е забелязано от машинистите.", "date": "2019.07.31", "title": " Локомотив на БДЖ се запали в района на Драгоман "}
{"url": "http://www.cross.bg/novolynie-vreme-avgyst-1610231.html", "text": "/КРОСС/  На 1 август ще станем свидетели на едно много любопитно и различно Новолуние. То се нарича Черна Супер Луна. Черна, защото е второто Новолуние в рамките на месец и Супер Луна, защото този път спътникът на Земята ще бъде максимално близо до нас.Всяко Новолуние е време, когато астролозите съветват да се предприемат стъпки към нещата, за които мечтаете, да се стремите към ярки постижения и да се откажете от цялата отрицателна енергия. А на 1 август 2019 г. настъпва Новолунието в Лъв. Този ден обещава да бъде запомнящ се и да сбъдва мечти.Новолунието е време на нарастваща енергия и нови начала. Първият лунен ден на август е денят, в който мнозина ще се почувстват като герои. Денят ще бъде доста амбициозен, всеки ще има силата да промени живота си към по-добро.Всички сфери на влияние и акценти, които огненият Лъв предлага, сега ще са много по-силно изразени, заради скупчването на толкова планети в знака - точно по време на това Новолуние. Когато оформяте желанията си през тази фаза на Луната е добре да се съобразите с насоката на звездите.А именно, Лъвът е управител на: ", "date": "2019.07.31", "title": "Настъпва времето на Черната Супер Луна"}
{"url": "http://www.cross.bg/direktor-nachalnik-odmvr-plovdiv-1610248.html", "text": "/КРОСС/  Днес заместник-министърът на вътрешните работи Стефан Балабанов представи пред служителите на ОДМВР-Пловдив  новия директор старши комисар Йордан Рогачев. До сега той бе директор на ОДМВР-Пазарджик.Йордан Рогачев е роден на 24.12.1976 г. Завършил е Академията на МВР и Пловдивския университет „Паисий Хилендарски\".  В кариерата си е преминал през всички изпълнителски и ръководни нива - от автоконтрольор в сектор „Пътна полиция\", началник на група \"Охранителна полиция\" при РУ-Велинград и негов началник, началник на група в СПУ-Пловдив, внд началник на ІV-то РУ \"Полиция\" гр. Пловдив. От юли 2014 г. той е директор на ОДМВР-Пазарджик.Със заповед на министър Младен Маринов от днес, 31 юли, Йордан Рогачев е назначен за директор на ОДМВР-Пловдив.Със заповед на вътрешния министър досегашният директор на ОДМВР-Пловдив ст. комисар Атанас Илков е назначен за директор на ОДМВР-Кърджали. ", "date": "2019.07.31", "title": "Министър Младен Маринов назначи за директор на ОДМВР-Пловдив ст. комисар Йордан Рогачев "}
{"url": "http://www.cross.bg/taksi-subirane-putishtata-1610245.html", "text": "/КРОСС/  Правителството отпусна допълнителни средства в размер до 89 998 200 лева по бюджета на Министерството на регионалното развитие и благоустройството за 2019 г. за финансиране на дейността на специализирано звено „Национално тол управление\" в Агенция „Пътна инфраструктура\" за 2019 г.Средствата ще бъдат използвани за обезпечаване на дейностите на специализираното звено НТУ в АПИ през 2019 г., което изпълнява всички функции на агенцията като лице, събиращо пътни такси по чл. 10, ал. 1 и 2 от Закона за пътищата, по опериране на Електронната система за събиране на пътни такси по чл. 10, ал. 1 от Закона за пътищата, администриране събирането на пътни такси по чл. 10, ал. 1 и 2 от Закона за пътищата и осъществяване на контрол и надзор върху доставчиците на услуги за електронно събиране на такси за изминато разстояние - националните доставчици на услуги за електронно събиране на такси за изминато разстояние и доставчиците на Европейската услуга за електронно събиране на такси за изминато разстояние и върху доставчиците на декларирани данни.", "date": "2019.07.31", "title": " Кабинетът отпусна 90 млн. лева допълнително за ТОЛ системата "}
{"url": "http://www.cross.bg/hortun-leiidi-gaga-1610246.html", "text": "/КРОСС/  През уикенда Лейди Гага беше забелязана да разменя романтична целувка със звукорежисьора си Дан Хортън на брънч в Лос Анджелис. Кое е новото завоевание на певицата и актриса, на която в последно време беше приписвана връзка с актьора Брадли Купър? Отговор на този въпрос дава сп. \"Пийпъл\". Два дни след като папараци успяха да заснемат целувката между Лейди Гага и 37-годишния Дан Хортън - първата публична демонстрация на привързаност от страна на 33-годишната звезда след раздялата с годеника й Крисчън Карино през февруари, в Инстаграм се появи публикация на бившата съпруга на звукорежисьора, актрисата Отъм Гудзарди. Постът й загатва, че тя е запозната с предполагаемата нова изгора на бившия си или поне с музиката й - публикувана от Гудзарди снимка е придружена от надписа \"Poker Face\" - препратка към хитовото парче на Лейди Гага. Дан Хортън и Отъм Гудзарди сключват брак през 2013 г. Пет години по-късно, през февруари 2018 г., актрисата подава молба за развод със звукорежисьора, изтъквайки като причина непреодолимите различия помежду им. В професионален план Дан Хортън се изявява като звукорежисьор и е работил със звезди на музиката като Камила Кабело, Бруно Марс, Джъстин Тимбърлейк, \"Кис\", Лени Кравиц, Джей-Зи. Сп. \"Пийпъл\" пише, че Хортън работи с Лейди Гага от ноември 2018 г. Според неназован източник, цитиран от \"Ентъртейнмънт тунайт\", именно по време на съвместната им работа помежду им са започнали да припламват искрите на любовта.", "date": "2019.07.31", "title": "Новото гадже на Лейди Гага… не е Брадли Купър "}
{"url": "http://www.cross.bg/olovo-notr-pozhara-1610247.html", "text": "/КРОСС/  Френска екологична група е завела дело заради бавната реакция на властите за ограничаване на рисковете от замърсяване с олово след пожара, който опустоши катедралата \"Нотр Дам\" в Париж през април, съобщи Агенция Франс прес.Стотици тонове олово и стомана се разтопиха по време на пожара, от покрива на църквата, отделяйки токсични частици, които се изсипаха върху улици и сгради в околните квартали.Властите настояват, че замърсяването не представлява опасност, но миналия четвъртък затвориха за неопределено време две училища в близост до готическата забележителност, след като тестове показаха високи нива на олово на детска площадка.Работата по разчистване на \"Нотр Дам\" също беше спряна, след като висш държавен служител в района на Париж призна, че мерките за борба със замърсяването са недостатъчни.\"Съответните власти, включително епархията, не са подпомогнали жителите, посетителите и работниците, позволявайки им да бъдат изложени на токсичните изпарения\", заяви неправителствената организация „Робин де Буа\" (Робин Худ) в своя съдебен иск.Организацията обвинява здравните агенции, правителствените служители и град Париж, че „умишлено излагат хората на опасност\", като не предприемат незабавни мерки за ограничаване на излагането на олово.Замърсяването с олово може да причини неврологични проблеми на хората, особено на децата, както и проблеми с бъбреците.Около 180 деца са посещавали летен клуб в детските ясли и началните училища в района, преди те да бъдат затворени.Френският разследващ уебсайт Mediapart съобщи миналата седмица, че в училищата и детските центрове, около \"Нотр Дам\", са открити високи нива на олово. Според изданието, властите са чакали един месец след пожара, преди да проведат тестове в 10-те училища и детски градини на 500 метра от изгорялата катедрала.Резултат от теста в частно основно училище показва 698 микрограма олово на квадратен метър, 10 пъти по-високо от нивото от 70 микрограма, считано за потенциално опасно. ", "date": "2019.07.31", "title": "Съдят общината в Париж за замърсяване с олово след пожара в \"Нотр Дам\" "}
{"url": "http://www.cross.bg/danni-todorov-gryp-1610237.html", "text": "/КРОСС/  Изтеклите от НАП данни са били предоставяни на световни медии като Би Би Си, \"Ройтерс\" и др. Това обяви Евгения Станкова, завеждащ Отдел „Антитероризъм\" в Спецпрокуратурата и наблюдаващ прокурор по делото срещу шефа на \"ТАД Груп\" Иван Тодоров. \"Това дава възможност да се засегне националната сигурност на страната\", добави Станкова.По-рано през деня в Специализирания наказателен съд беше внесено искане за налагане на мярка за неотклонение „задържане под стража\" на Тодоров. Той е обвинен в подбудителство към кибертероризъм. От прокуратурата заявяват, че той не е съдействал по никакъв начин на разследването и не е предоставил паролите на компютрите, иззети от офиса на \"ТАД Груп\".Във вторник са проведени разпити на служители на НАП. От тях е станало ясно, че копираните данни на над 5,1 млн. граждани са били предоставени на различни сайтове. В материалите по делото пише, че около 2 седмици преди задържането на соченият за извършител на престъплението Кристиян Бойков данните са предоставени на сайта „Биволъ\". Освен това. имало скрит чат между един от обвиняемите и собственика на „Биволъ\", съобщи прокурор Станкова.Специализираната прокуратура потвърди, че има теч на данни и на хора, заемащи висши ръководни длъжности.От разпитите на служителите на „ТАД Груп\" става ясно, че са търсени избирателно фирми. Целта на дейността е била да се дестабилизира политическата обстановка в страната и това е постигнато, коментира още Станкова.Според спецпрокурорите друга цел на атаката срещу приходната агенция е да се внесе смут сред населението, което също се е случило. Служители на НАП обяснили, че много български граждани се притесняват за изтеклите им данни и са постъпили множество жалби и запитвания. Имало много хора, които подали заявления за издаване на нови лични карти.\"ТАД Груп\" е хакнала и сървъра, свързан с устройствата на \"Поливни системи\" пред Народното събрание, разкриват още от държавното обвинение. Целта била активирането на поливната част пред парламента при преминаване на висши държавници.Заради всички налични в материалите по делото данни, от Специализираната прокуратура искат то да се гледа при закрити врата.Иван Тодоров е обвинен и се разследва в подбудителство за кибертероризъм. Той беше задържан във вторник на Летище София.В разгара на хакерския скандал Иван Тодоров замина за Канада на, по думите му, отдавна планирано посещение. От прокуратурата го обявиха за издирване и издадоха европейска заповед за арест.Очаква се НАП да даде информация за мерките, които взема след източването на личните данни на милиони българи. Преди дни, данъчните пуснаха на сайта си приложение, в което всеки може да провери дали е станал жертва на хакерската атака. Директорът на агенцията - Галя Димитрова, ще говори за първи път след годишния си отпуск, който не прекъсна, въпреки аферата.Стоп кадър Нова", "date": "2019.07.31", "title": "Прокуратурата: Изтеклите данни от НАП са изпратени до световни медии"}
{"url": "http://www.cross.bg/litza-psihichni-pulnoletni-1610230.html", "text": "/КРОСС/  Домовете за хора с умствена изостаналост и за лица с психични разстройства ще бъдат закрити до 2035 година. Това става ясно от отговор на социалния министър Бисер Петков на депутатски въпрос.По данни на Агенцията за социално подпомагане към настоящия момент на територията на цялата страна, с финансиране от държавния бюджет, функционират общо 27 дома за пълнолетни лица с умствена изостаналост и 13 дома за пълнолетни лица с психични разстройства.За изпълнение на Националната стратегия за дългосрочна грижа през януари 2018 г. Министерският съвет прие План за действие за периода 2018-2021, казва Петков в отговора си. Става въпрос за стратегия за т. нар. \"деинституционализация на грижата за хората с увреждания и възрастните хора\", който трябва да бъде завършен до 2035 година. С изпълнението на плана ще се закрият 10 специализирани институции (5 дома за пълнолетни лица с умствена изостаналост и 5 дома за пълнолетни лица с психични разстройства), като от тях ще бъдат изведени 786 потребители (405 лица с психични разстройства и 381 лица с интелектуални затруднения).", "date": "2019.07.31", "title": "  Закриват домовете за лица с психични разстройства до 2035-а"}
{"url": "http://www.cross.bg/georgiev-zarkov-ostavka-1610234.html", "text": "/КРОСС/  „Преди малко приехме един закон с аплодисменти и парламентарният сезон можеше да завърши така. Председателят на парламента обаче вкарва допълнителна точка за предсрочно прекратяване на пълномощията на председателя на КПКОНПИ. Комисията, която преди две години ни бе описвана като онзи вездесъщ орган, който ще пречупи корупцията в България\". Това каза зам.-председателят на ПГ на „БСП за България\" Крум Зарков от парламентарната трибуна. Той коментира, че  съдбата на председателя на КПКОНПИ се обсъжда между редовете, без той да обясни защо той подава оставка, какво е свършил до тук, какво не е успял да направи и защо. „Ние от БСП предложихме мандатът на Пламен Георгиев да бъде прекратен още на 04.04.2019 г. За тези няколко месеца вие не намерихте време да обсъдим сериозно въпроса за това, какво се случва в тази институция. Но решихте сега, преди да излезем във ваканция да ни уведомите, че комисията се е събрала спешно и ни предлага да освободим Пламен Георгиев\", обърна се Зарков към управляващите. Той заяви, че е редно да се проведе нормален и ясен дебат за това, дали очакванията, с които бе натоварена комисията,  са се сбъднали, дали тя не е създала повече скандали, отколкото решения. Народният представител каза още, че нито един от народните представители не е в състояние да вземе информирано решение по тази оставка. „Потвърждава се още една тенденция за специалните органи, които трябва да борят корупцията. Всеки път евродоклад-институция-скандал-оставка-евродоклад\", заключи Крум Зарков. Филип Попов: Пламен Георгиев да дойде и да обясни мотивите за оставката си„Пламен Георгиев е все още председател на КПКОНПИ. Той е депозирал оставка. Никой от нас обаче не разбра мотивите и причините му. Искаме той да бъде поканен в Народното събрание, за да чуем неговите мотиви за оставка\". Това заяви от парламентарна трибуна секретарят на ПГ на левицата Филип Попов. „Няма как за 2-3 парламента да гласуваме оставката му. Той е избран от Народното събрание, депозирал е оставката си пред него и тук, пред народните представители, да дойде и да обясни мотивите си\", каза още Попов. Той призова председателя на НС Цвета Караянчева да прекрати разискванията по тази точка, докато Георгиев не дойде, за да се водят в негово присъствие.  ", "date": "2019.07.31", "title": "Крум Зарков: Съдбата на КПКОНПИ се обсъжда между редовете"}
{"url": "http://www.cross.bg/oblast-bulgariya-sutrydnichestvo-1610236.html", "text": "/КРОСС/ По време на диалога участниците в срещата обсъдиха въпроси на бизнеса, търговските отношения и привличането на инвестиции, съвместни културни проекти. Страните засегнаха перспективите за планираното сътрудничество на кръгла маса с участието на представители на бизнеса, правителството, образователните, спортните и културните организации.За целите на по-нататъшното сътрудничество днес бяха подписани няколко споразумения за сътрудничество на област Бондар с българския град Сунгурларе, с Индустриалния център на Република България в Москва и с община Сунгурларе - България.Документите предполагат разширяване на търговските, икономическите, научните, техническите, културните и други връзки, включително чрез привличане на малък и среден бизнес към двустранно сътрудничество. \"Интересуваме се да установим приятелски международни отношения между нашите общини и очакваме, че такива контакти ще допринесат за развитието на цялостни взаимоотношения на по-високо ниво.\", коментираха участниците в срещата.Търговията между област Тамбов и България нараства. \"Вярно е, че сега имаме превес на вноса, докато област Тамбов за първи път от много години започна да изнася повече продукти, отколкото внася. Затова се надяваме този приятелски контакт да прерасне в дългосрочни взаимноизгодни икономически отношения\", коментира Александър Ганов, първи вице - губернатор.Българската делегация взе участие в четвъртия търговско-занаятчийски панаир „Бондарский карусел\", който е посветен на възраждането на древните занаяти: готварството и грънчарството. \"Това е особено интересно за гостите от Сунгурларе, известни със своята винарска индустрия\", каза кметът на града Васил Панделиев.Представители на България посетиха област Тамбов като върнаха жеста на делегацията на Бондарский район , която беше на работно посещение в Сунгурларе преди месец.Източник РКИЦПревод Агенция КРОСС", "date": "2019.07.31", "title": "Бондарский район и град Сунгурларе подписаха споразумения за сътрудничество"}
{"url": "http://www.cross.bg/tazi-bulgariya-vsichki-1610239.html", "text": "/КРОСС/  Декларация от името на ПГ на „БСП за България\" Приключва и тази сесия на НС, това е последният работен ден. В първия ден всички парламентарни групи тържествено представяме приоритетите си и какво ще свършим за България и за хората. В последния ден обикновено мълчаливо си тръгваме и отиваме във ваканция. Би било добре тази практика да се промени и затова днес ние от „БСП за България\" ще направим оценка на сесията на управляващото мнозинство и самооценка. Когато имаш претенцията да оценяваш другите, трябва да имаш и силата да се самооцениш.Уважаеми управляващи - правителство и депутати от мнозинството, Внесли сте 21 закона, без ратификациите. Можем да спорим дали са добри или лоши от наша и ваша гледна точка, най-добре е обаче да ги оценим как те повлияха на България и на българските граждани. В сферата на икономиката и финансите като основата на всяка политика вие приехте закон за концесиите. Макар да се отнасяше за Черноморското крайбрежие, той отвори отново темата за концесията на Летище „София\". Дадохте концесията на летището и резултатът за България е, че най-големите европейски компании и авторитети - Германия Франция и Великобритания, обжалват тази концесия. Това ви е оценка от Европа за начина, по който провеждате обществените поръчки. Има ли друга обществена поръчка в България, която да е обжалвана от всички участници, освен от спечелилия? Няма. За значението за националната ни сигурност на България много пъти сме говорили. От промените в Закона за енергетиката резултатът е - работодателите изразиха позиция за чудовищни пазарни манипулации, заради които българският бизнес плаща най-висока цена в Европа. Част от предприятията затвориха и освободиха работниците си. Ефектът от този закон за потребителите е повишаването на цената на тока. Със Закона за устройството на черноморското крайбрежие постигнахте резултат - българските плажове пустеят, България загуби от туристическия бранш и туристическия сектор приходи. За сметка на това обаче, тапите по границите за Гърция или на влизане в страната от българите, които си идват от Европа, са чудовищни поради лошата организация на българското правителство. Във финансовата сфера приехте Закона за мерките срещу изпиране на пари. Резултатът от него е - държавата прехвърли върху физическите лица отговорността да следят за пране на пари счетоводители, адвокати, а по началния вариант - и читалища и детски градини. Ефектът от този закон досега е, че нито една учителка в детска градина не e хванала пране на пари и няма и да има ефект от този безумен закон. Вие актуализирахте и бюджета на страната, като ефектът за държавата е 2 млрд. лв. нов дефицит и 500-600 млн. лв. нов дълг. Ефектът от това ще е за българските граждани, които ще го плащат някой ден от джоба си. Какво направихте в здравеопазването - затварят се болници, цените на лекарствата растат, хората нямат достъп до здравеопазване. Нищо не направихте в тази сфера през тази сесия, освен на думи нов модел за реформа в здравеопазването, който се отхвърля от всички засегнати съсловия. В сферата на транспорта отложихте ТОЛ-системата. Ефектът е, че лишихте хората от месечните винетки, накарахте ги да плащат седмични, т. е. да плащат по-скъпо. При всички проблеми на земеделските производители приехте закон за тяхното подпомагане с една едничка цел - да замажете резултата от къщите за гости. Това е и ефектът от този закон. Но има и друг резултат за страната ни - 10 млн. лв. глоба. Кой ще я плаща - българските граждани. Посегнахте на правата на българските граждани, като им отнехте машинното гласуване. Хвърлихте политическия живот в задкулисие, като дадохте възможност на бизнеса и олигархията да финансират политическите партии. Ето това свършихте за тази сесия, уважаеми управляващи.Какво направи БСП - ясна и конкретна алтернатива. По всички тези теми сме били против с много силни аргументи, но не ни чухте. Внесохме следната алтернатива - намаляване ДДС на лекарства и храни, помощи за младите работещи семейства за отглеждане на дете, данъчни облекчения за работещи родители, преизчисляване на всички пенсии. Това щеше да струва на държавата близо 2 млрд. лв. На колко хора щяха да помогнат тези закони на БСП - на близо над 2 млн. души. Ще кажете, че няма пари. Миналата година изхарчихте 2 млрд. лв. извън бюджета. Тази година само за полугодието сте малко над 1 млрд. лв. Пари има, важното е кой за какво ги харчи. Алтернативата е ясна и на есен тя ще проличи. Сега сесията приключва с две тежки кризи. Първата е течът на данни от НАП, 5 млн. българи са хвърлени в несигурност за собствеността и личните си данни. На правителството на България беше дадена тежка оценка, че една цяла нация е хакната. Втората криза е чумата по свинете. Европа ви даде оценка. Тя каза, че правителството не си е свършило работата и България може да изгуби цялото си свиневъдство, заради небрежността на управляващите. Това е ефектът от тези кризи, но има и последващ. Цените тръгнаха леко нагоре, ще се увеличи вносът, което ще повлияе на търговското салдо и икономическото състояние на България. Ето това е моментната картина, в която ние си тръгваме от парламента, но и никой не понесе отговорност за тези две кризи. Друг път поне от кумова срама казвате, че носите отговорност и подавате оставки. Този път нищо. На фона на тези кризи правителството е в ступор. Премиерът се скри и единственият коментар, който е правил през това време, е за събора на Бузлуджа. Ние знаем, че всяка година на този ден премиерът изпада в депресия, но да коментира събора на левицата, а да не излезе пред народа в тези кризи, връхлетели страната по негова вина, е безотговорно. Всички парламентарни въпроси към него са върнати и се оказва, че в момента в държавата няма лидерство. Борисов държи кормилото на влак, на катер, електрокар и тротинетка, може би, но няма кой да държи кормилото на страната. Той изпусна кормилото на държавата. Ключовата дума за нас за този сезон, след тези факти, е несигурност. Национална несигурност и несигурност на всеки българин. Предстоят ни обаче избори за кметове и общински съветници, приемане на бюджет и избор на главен прокурор. Знаем, че цялата енергия ще се хвърли в изборите, но и те ще минат и ще остана най-важният въпрос - за бюджета, стимулите за икономиката, намаляване на неравенствата, увеличаване на доходи, общинско и държавно здравеопазване, справедливостта и съдебната реформа. Мислете как ще решаваме тези въпроси, че октомври ще дойде бързо. Само Борисов можеше да осигури състезание между двама кандидати за главен прокурор Като казах съдебна реформа, искам да кажа и няколко думи за избора на нов главен прокурор. Прави впечатление, че всички са се вторачили в БСП. Всички питат БСП, всички очакват какво ще каже БСП. Никой обаче не пита този, от когото зависи този въпрос - Бойко Методиев Борисов и ще ви кажа защо. Единственият човек, който можеше да осигури състезание между двама кандидати, е Бойко Борисов. За зрителите и слушателите, които очакват БСП да вземе решение по тази тема, трябва да поясня, че по закон тези, които имат право да предлагат главен прокурор са или независимите прокурори или министърът на правосъдието - правителството. Нито партиите, нито депутатите могат да направят такова предложение. Ако можехме, щяхме да го направим. Изчакахме 29-и, заявявайки че ще изчакаме процедурата и ще уважим правилата, но всъщност ги изчакахме, за да разберем, дали Борисов ще прояви здрав разум и ще внесе втора кандидатура. Уви, тежките му зависимости не му позволиха тази смелост. За нас той е участник в договорката за издигане на един единствен кандидат. БСП в такива сговори не участва. В момента протестират десните. И те викат БСП на помощ и чакат да разберат какво ще кажем. Искам да припомня, че същите тези десни бяха част от правителството на Борисов. Същите тези десни направиха тази реформа в съдебната система. Спомняте ли си, че разделиха те ВСС на прокурорска и съдийска квота по предложение на тези десни. Спомняте ли си, уважаеми българи, че БСП и тогава, и сега е против това разделение. И тогава ви казахме, че ще стигнете до тази задънена улица, но отново не ни послушахте. В момента двете групи, които съзнателно изградиха този модел, се сбиха кой да го оглави.Ние както и преди една година и сега предлагаме промяна на модела. Както и да се биете за този или онзи като име, докато не променим модема не решаваме нищо. Отново представям пред вас нашето предложение, което ще внесем през септември. Единственият начин за справедливост, правосъдие и реформирана съдебна система е всички в тази зала да проявим единодушие и да наложим съдебен контрол върху актовете на прокуратурата. Казва се промяна в закона за съдебната власт. Това е решението. Ако очаквате БСП да предложи решение по казуса за главния прокурор, ето това е нашето предложение. Да видим, дали наесен ще го подкрепите. Зададох много теми за ваканцията. Получи се малко като в училище, където ни даваха списък с книги за четене през лятото. Четете и мислете. Чака ни гореща есен.  ", "date": "2019.07.31", "title": "Нинова: Ключовата дума за нас за този сезон е несигурност"}
{"url": "http://www.cross.bg/dimitrova-poveche-danni-1610238.html", "text": "/КРОСС/  Ръководителите на отделите „Информационна сигурност\" и „Информационни системи\" в НАП са уволнени заради хакерската атака, при която изтекоха данни на повече от 5 млн. души. Това обяви на брифинг директорът на агенцията Галя Димитрова.Анализът за причините за теча е показал пропуски в работата звената за информационна сигурност.„Обмисляме тази дейност - поради спецификата си, да бъде аутсорсвана\", обяви още Димитрова. Тя увери, че вече се работело по създаването на нова ИТ инфраструктура, но призна, че трудно се събирали компютърни специалисти с необходимата квалификация.„Признавам, че не сме били достатъчно внимателни. Нашият стремеж беше да предоставяме все повече електронни услуги на все повече хора, за да могат да изпълняват задълженията си по-лесно, но подценихме баланса между достъпност и сигурност\", каза още Димитрова.„НАП е постигнала и постига забележителни резултати. Няма друга агенция по приходите в европейски мащаб, която да е увеличила три пъти приходите си\", коментира шефът на приходната агенция.Тя посъветва българските граждани да сменят единствено паролите си и персоналния индентификационен код /ПИК/ към НАП и потвърди, че не е необходимо да се подменят лични карти. Галя Димитрова заяви, че финансовият министър Владислав Горанов не е поискал оставката й, а настоява за решения за справянето с проблема. Изпълнителният директор на НАП обясни, че по време на отпуска си е била в постоянна връзка с екипа си и с министър Горанов. „Обсъждани са с мен всички взети действията\", добави тя.Заместник-изпълнителният директор на НАП Милена Кръстанова обясни, че много от данните, които са изтекли и са проверени до момента, са разместени и объркани. „Сега нашата работа е тези 609 хил. записа с технически средства да бъдат сведени до обозрим брой, за да проверим дали са манипулирани\", добави Кръстанова.До момента 937 620 български граждани са направили справки за изчитане на данни, обявиха от агенцията. 665 000 от тях са с изтекли данни. ", "date": "2019.07.31", "title": " Двама шефове в НАП уволнени след хакерската атака"}
{"url": "http://www.cross.bg/toplofikatziya-toploprovod-trakiya-1610235.html", "text": "/КРОСС/  От юли 2019 г. EVN Топлофикация работи по обновяването на разпределителен топлопровод в ЖР \"Тракия\" в Пловдив. Проектът включва подмяна на подземно топлопреносно трасе в район А13 на ЖР \"Тракия\". Целта е подобряване на снабдяването с топлинна енергия и топла вода за клиентите в района.Новите топлопроводи са с предварително изолирани тръби и обща дължина 270 метра. Строително-ремонтните дейности ще се извършат така, че да не се спира захранването с топла вода за клиентите. При подмяна на топлопроводите ще бъде подменена и част от спирателната арматура на съществуващите отклонения от разпределителния топлопровод. По време на дейностите се въвежда временна организация на движението по ул. „Хан Крум\" и ул. „Димитър Кудоглу\". По план е предвидено проектът да приключи в срок от два месеца.Дружеството вече завърши ремонта на друг магистрален топлопровод в ЖР „Тракия\", преминаващ в комуникационен колектор (проходим подземен тунел), който захранва с топлинна енергия райони А1 и А2.ЕVN Топлофикация ще предприеме мерки за по-бързото приключване на проекта.  ", "date": "2019.07.31", "title": "EVN Топлофикация полага 270 метра нова топлопреносна мрежа в ЖР “Тракия” в Пловдив"}
{"url": "http://www.cross.bg/suvetnitzi-sadovo-mandat-1610228.html", "text": "/КРОСС/  Социалистите от община Садово отново гласуваха доверие на кмета на общината Димитър Здравков и за следващия мандат. На провелата се конференция те отчетоха свършеното през втория му мандат и дадоха положителна оценка на неговата и на общинските съветници дейност. В приетият документ бяха отчетени политики, насочени към благоустрояването на селата, реализирането на проекти и инициативи, с които е постигнато равномерно разпределение на инвестициите във всички населени места. Общината може да се похвали, че е една от малкото, които имат звено за цялостно реконструиране и асфалтиране на улична мрежа, а това позволява извършването на по-голям обем работа и то на по-ниски цени за единица извършена работа. Съветниците отчетоха като положително и провеждането на местен Референдум, целящ да запази екологичното равновесие и да запази земята на селскостопанските производители. С това свое решение, направено по предложение на БСП за пореден път показахме, че кметът и групата ни  общински съветници работят в едно с гражданското общество и даваме възможност на хората свободно да изразяват мнението си, категоричен бе и Атанас Телчаров, председател на Общински съвет Садово и лидер на социалистите в общината.Членовете на конференцията номинираха и подредиха листата за общински съветници и издигнаха своите кандидати за кметове. В изтичащия вече мандат на местната власт БСП имаше пълно мнозинство в 17 членният състав на общинския съвет и кметове на почти всички села в общината. Амбицията им е да увеличат своето представителство, не само като съветници, но и като кметове на населените места.", "date": "2019.07.31", "title": "Димитър Здравков е номинацията на БСП за кмет на община Садово"}
{"url": "http://www.cross.bg/godini-produlzhitelnost-zhivota-1610221.html", "text": "/КРОСС/  Разликата между средната продължителност на живота на жените и мъжете у нас е точно 7 години в полза на нежния пол, като дамите у нас регистрират средна възраст на преживяемост от 78,4 години, докато за силния пол статистиката отчита 71,4 години. Това показват данни от анализ на Евростат за средната продължителност на живота в Европейския съюз (ЕС) за периода 2017-2018 г.Общо за населението на страната ни за посочения период средната продължителност на живота е била 74,8 години, което ни нарежда сред страните с най-ниска средна продължителност на живот в ЕС заедно с Латвия (75 години). Средният показател за продължителност на живота в ЕС е бил 81 години.Различните нива на смъртност при мъжете и жените у нас определят и средната смъртност на населението в страната, като за 10-годишен период (2008-2018 г.) има регистрирано значително увеличение на преживяемостта при мъжете у нас - 1,9 години, както и при жените - 1,8 години.Регистрирана е също и значително по-висока средна продължителност на живота сред населението у нас в градовете спрямо селата - хората в градовете живеят с около 2,9 години по-дълго отколкото в селата.Средната продължителност на живота у нас варира значително и според някои региони - от 73 години в област Монтана (по-ниска от средната за страната) - до 77 години в София-град и област Кърджали.Освен това очакваната средна продължителност на живота на българите, навършили 65-годишна възраст през миналата година, е отчетена в размер на плюс 16 години, като за 10-годишен период този показател се е повишил с 1,2 години.За сравнение - средната продължителност на живота на 65-годишните мъже във Франция за периода 2017-2018 г. се измерва с показател от около плюс 20 години, а за дамите там - около плюс 24 години. ", "date": "2019.07.31", "title": "Жените у нас живеят средно със 7 години по-дълго от мъжете "}
{"url": "http://www.cross.bg/sanktziite-rysiya-bulgariya-1610220.html", "text": "/КРОСС/  „С повече от 50 подписа внесохме в деловодството на НС проекторешение за отмяна на санкциите срещу Русия\". Това заяви пред журналисти в парламента народният представител от ПГ на „БСП за България\" Антон Кутев. По думите му мотивите за това са преди всичко икономически - има цели сектори на икономиката, които губят от санкциите, например туризъм, лека и хранителна промишленост. „Очевидно е, че както за България, така и за цяла Европа санкциите дават изключително лош икономически резултат. Те доказаха и своята неефективност от началото си през 2014г. досега. Решението, което предлагаме на българския парламент, е да се обяви срещу тях и да задължи председателя на НС да го обяви пред Европейския парламент и парламентите на другите държави членки\", обясни той. По думите му България не е нито първата, нито единствената държава, която обсъжда подобни решения - до момента парламентите на две държави са приели такива решения - Франция и Кипър, а в Словакия и Белгия в момента се обсъждат. Според него с такова решение България не би била изключение, а част от европейската политика. „Премахването на санкциите срещу Русия и реципрочните санкции срещу държавите членки на ЕС отговаря и на националния ни икономически интерес\", каза още той и допълни, че данните показват, че за последните 4 години стокообменът между Руската Федерация и САЩ се е увеличил 4 пъти.Валери Жаблянов: Без единение на европейския континент, ЕС трудно ще достигне високи темпове на икономическо и социално развитие„Без единение в рамките на европейския континент ЕС трудно ще достигне онези високи темпове на икономическо и социално развитие, каквито желаем всички да видим, особено държавите от периферията\", заяви народният представител от ПГ на левицата. Той обясни, че предложението за решение е продължение на политиката на БСП за отмяна на санкциите срещу Русия, които са израз на прецеденти от други времена на отношенията на Руската федерация и Европа.Манол Генов: Има двоен стандарт при санкциите„БСП е била винаги последователна в позициите, които е изразявала. Предлагали сме да се взимат такива решения неведнъж\", коментира депутатът от БСП Манол Генов. Той подчерта, че има двоен стандарт при санкциите срещу Русия - големи международни корпорации като  Siemens, Volkswagen спокойно да си инвестират в Русия, да печелят, а България да остава един забравен остров в Европа по отношение на развитие на технологиите.    ", "date": "2019.07.31", "title": "БСП за пореден път поиска отпадане на санкциите срещу Русия "}
{"url": "http://www.cross.bg/georgiev-kpkonpi-zala-1610219.html", "text": "/КРОСС/ Шефът на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев подаде оставка. По-малко от два часа след това депутатите я приеха със 120 гласа \"за\", 3 \"против\" и 3 \"въздържал се\".Георгиев беше в дълъг отпуск, докато срещу него течеше проверка на данъчните и прокуратурата след скандала с терасата и барбекюто му. Ревизията не откри нарушения от негова страна.След официалното му освобождаване от поста Георгиев направи изявление пред медиите. Той заяви, че ходи с охрана, защото имало заплахи за живота му. Подчерта, че не се е оттеглил по-рано, защото моралът му не позволявал да напусне преди края на ревизията. А при нея била проверена \"всяка стотинка\" от парите му за последните шест години.За подадената оставка първоначално съобщи председателят на парламента Цвета Караянчева в пленарната зала по време на заседанието в сряда. Предложена беше допълнителна точка в дневния ред \"във връзка с прекратяване на правоотношението на председателя на антикорупционната комисия, вследствие на подадена от него оставка\". Заявлението е депозирано на 31 юли в КПКОНПИ, които приемат оставката и я депозират за гласуване в Народното събрание, както е по закон. В крайна сметка депутатите я приеха часове преди за започне лятната им ваканция.Георгиев бе категоричен, че през последните месеци той и семейството му били подложени на голям стрес, тъй като дронове непрекъснато прелитали над апартамента му. Над него бил налаган и натиск от страна на олигархията. Пленарната зала остана изненадана от новината за оставката. Отляво реагираха остро. БСП протестираха срещу гласуването й набързо и настояха Пламен Георгиев да бъде извикан в пленарната зала, за да обясни аргументите си за напускане на поста. Социалистите напомниха, че са поискали още на 4 април процедура за предсрочното прекратяване на мандата му, както и на този на заместника му, но нищо от нея не се е придвижило до момента на днешното изненадващо проекторешение.\"Ама мислите ли, че не е редно човекът, когото вие защитавахте, срещу който ние се противопоставяхме, да дойде в пленарната зала, да му дадете шанс и да обясни\", възмути се соцдепутатът Крум Зарков. Зам.-председателят на ПГ на \"БСП за България\" протестира още, че само две-три минути преди старта на дебатите по оставката на Георгиев \"квесторите минаха по коридорите, раздадоха хвърчащо листче от друга институция, а не от Народното събрание, две минути по-късно питате - има ли изказвания\".\"Ще решаваме съдбата на КПКОНПИ, без да имаме представа защо Пламен Георгиев е подал оставка?!\", удиви се той. \"Какви изказвания може да има от хора, които преди пет минути нямаха и представа, че ще обсъждат не какво да е, а съдбата на председателя на КПКОНПИ?\", добави Зарков.Това показва, че към тези постове се гледа само като капии\", подчерта още Зарков.Социалистът обобщи, че управляващите подхождат винаги по този начин към важните постове в държавата. \"Всеки път едно и също - евродоклад, институция, скандал, оставка, евродоклад - аман!\", провикна се Крум Зарков. Той попита още дали очакванията на ГЕРБ от дейността на КПКОНПИ отпреди две години са се сбъднали, или комисията е създавала само скандали.Процедурното предложение за призоваването на Пламен Георгиев в парламента бе направено от съпартиеца му Филип Попов, а след гласуването лидерът на ПГ на ГЕРБ Даниела Дариткова отправи забележка към председателя на НС Цвета Караянчева да внимава с Правилника. Дариткова й напомни, че става въпрос за лично волеизявление, което няма нужда да се гласува, а е достатъчно парламентът единствено да покани председателя на КПКОНПИ да говори в залата, \"Да не сте толкова благосклонна към безкрайните процедури на левицата\", разкритикува Дариткова.Последва поканата към Георгиев и десетминутна почивка за депутатите, през която стана ясно, че Георгиев ще дойде в парламента. Бившият шеф на КПКОНПИ седна на последните редове в пленарната зала и присъства лично на гласуването на оставката му. ", "date": "2019.07.31", "title": "Шефът на КПКОНПИ подава оставка (обновена)"}
{"url": "http://www.cross.bg/kanabis-rasteniya-slyzhiteli-1610225.html", "text": "/КРОСС/  150 растения канабис са намерени от служители на Районното управление - Сандански, при проверка във вторник в местността Кръстилски връх в община Струмяни. Това съобщиха от пресцентъра на ОД на МВР в Благоевград, цитирани от БТА.Общото тегло на откритите растения е около 375 килограма. Акцията, при която е открита нивата с канабис, е по линия на противодействието на производството, съхранението и разпространението на наркотични вещества.Във вторник полицейски служители са намерили 5 растения и в местност в землището на кресненското село Сливница, допълват от пресцентъра на полицията. При направения тест те са реагирали положително на канабис. ", "date": "2019.07.31", "title": "150 растения канабис са намерени при проверка в местност край Струмяни"}
{"url": "http://www.cross.bg/lenta-vremenno-yundola-1610222.html", "text": "/КРОСС/  Временно движението по път II-84  Велинград - Юндола в района на с. Света Петка се осъществява в една лента поради обърнат товарен камион. Движението се регулира от \"Пътна полиция\".Шофьорите е необходимо да се движат с повишено внимание и съобразена скорост. ", "date": "2019.07.31", "title": "Временно движението по пътя Велинград – Юндола е в една лента"}
{"url": "http://www.cross.bg/chehiya-fyror-rezyltat-1610223.html", "text": "/КРОСС/  24-часов ултрамаратон се проведе на 27 и 28 юли в град Кладно, Чехия. Целта пред бегачите беше да изминат колкото може повече километри в рамките на едно денонощие. Българският отбор завоюва призовите места.Първи в генералното класиране, с рекордния за страната ни резултат от 253 км стана Владимир Ставрев (38 г.). 24-годишният Христо Цветков (\"Ицо пак тича\") грабна среброто с 246 км, а четвъртото и петото място бяха заети, съответно, от Антоний Кунчев (215 км) и Вихрен Иванов (213 км). Трябва да се отбележи, че с резултата си Вихрен зае и второто място в своята възрастова група (50-59 г.), а Антоний Кунчев - бронз в категорията 18-49 г. Единствената ни представителка при жените - Красимира-Ан Петрова, се класира пета, с резултат 151 км, в изключително силна надпревара, в която представителката на домакините - Радка Чуранова (Radka Churaňová), постигна национален рекорд за Чехия - 251 км.Как е протекло състезанието разказаха за БНР Росица Йорданова и съпругът й Младен Николов, които са пътували до Чехия, за да подкрепят българските бегачи:\"Отидохме специално, моят съпруг е следял блога на Христо Цветков - \"Ицо пак тича\", и е разбрал, че имат нужда от съпорт. Ние живеем на 300 км, в Нюрнберг и просто се вдигнахме за уикенда. Те пък абсолютен фурор направиха. Много ме впечатли и спортсменският дух, в който протече състезанието - всички се подкрепяха взаимно\", отбеляза Росица. ", "date": "2019.07.31", "title": "Българите предизвикаха фурор на ултрамаратона в Кладно, Чехия "}
{"url": "http://www.cross.bg/patrioti-obedineni-zakonoproekti-1610224.html", "text": "/КРОСС/  Последни работни минути за депутатите преди лятната ваканция. Тази година тя ще продължи 34 дни.В края на парламентарния сезон някои депутати вече имат свои внесени и приети законопроекти, които определят като своя гордост. В същото време други пък обявиха, че вече са готови са лятната ваканция.„Изминалият сезон е успешен предвид представянето ни на изборите и предвид парламентарната ни работа.  Показахме несъстоятелността на проекта „Обединени патриоти\".  Аз почивам всяка година в България, в село Резово със семейството ми\", обясни депутатът от ДПС Йордан Цонев.„Равносметката ми е положителна. Успяхме да прокараме два много важни закона - Законът за устройство на територията, в който регламентирахме новия ред за поставяне на преместваеми обекти. Има оздравяване на коалицията на „Обединени патриоти\", освободени са хората, които непрекъснато пречеха и разрушаваха коалиционното единство от една страна, а от друга страна - не идваха на работа. Българското море е най-хубавото, най-приятното и най-красивото място, където човек може да почива през лятото\", каза лидерът на НФСБ Валери Симеонов.„Все още рекапитулацията за това колко приети законопроекти имаме, изслушвания и какъв  бил обемът на парламентарния контрол не сме правили, защото последният пленарен ден е в ход. Нашите колеги от „Обединени патриоти\" са ярки индивидуалности и често техните спорове се пренасят в публичното пространство, но вярвам, че те са отговорни и ще намерят сили да решат проблемите помежду си. Следващите седмици ще работя като общопрактикуващ лекар в Смолян\", каза Даниела Дариткова от ГЕРБ.Междувременно стана ясно, че шефът на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев подаде оставка. Това съобщи председателят на парламента Цвета Караянчева пред депутатите в пленарната зала по време на заседанието в сряда. ", "date": "2019.07.31", "title": "Депутатите излизат в летен отпуск"}
{"url": "http://www.cross.bg/pochivka-ednosedmichna-evrostat-1610226.html", "text": "/КРОСС/  За мнозина в Европейския съюз лятото означава почивка и пътуване. Но за 28,3% от населението на ЕС над 16-годишна възраст не е могло да се позволи едноседмична почивка извън дома през 2018 г. Това сочат публикувани днес данни на Евростат.През 2013 г. този дял е бил 39,5%.Сред 28-те страни членки най-много жители в такава ситуация през миналата година са били в Румъния (58,9%), Хърватия (51,3%), Гърция (51%) и Кипър (51%).На обратната страна на скалата са Люксембург (10,9%) и Швеция (9,7%).За България процентът на хората, които не са успели да си позволят почивка е 30,5 на сто. За страната ни се отбелязва още, че е регистрирала най-голям спад на неспособните да си осигурят едноседмична ваканция - през 2013 г. те са били 66,3%, а предишната година - 74 на сто.От целия ЕС единствено в Гърция този дял се е увеличил с 2 на сто за същия 5-годишен период. ", "date": "2019.07.31", "title": "Евростат: Една трета от българите не са могли да си позволят почивка през 2018 г. "}
{"url": "http://www.cross.bg/chyma-afrikanska-svinete-1610227.html", "text": "/КРОСС/  Потвърдено е ново огнище на африканска чума по свинете (АЧС) в индустриална ферма в село Българско Сливово, община Свищов, област Велико Търново, съобщи Българската агенция по безопасност на храните (БАБХ). В засегнатия свинекомплекс се отглеждат 17 000 животни.Това е петата индустриална ферма с потвърдено огнище със заболяването и първи случай за област Велико Търново.Вчера се появиха съмнения за заболяването в свинефермата в Българско Сливово след положителни проби, установени от частна лаборатория.Днес се очаква да бъдат потвърдени или отхвърлени първите положителни проби за африканска чума и в Южна България. Те бяха взети от две отстреляни в Пловдивско диви прасета.Президентът Румен Радев ще проведе в следобедните часове среща с представители на институции за действията за овладяване на кризата с разпространението на африканска чума по свинете. Ще бъдат обсъдени рисковете, финансовите и  социални последици, както и очакваните резултати от предприетите мерки.Днес се свиква областна епизоотична комисия в Свищов. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС.Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания. ", "date": "2019.07.31", "title": "БАБХ потвърди африканска чума в свинекомплекс във Великотърновско "}
{"url": "http://www.cross.bg/sredstva-trotinetki-prevozni-1610209.html", "text": "/КРОСС/  Електрически тротинетки в Столична община ще могат да бъдат отдавани под наем само ако са регистрирани и с ограничение на скоростта. Експерти от Държавна агенция „Безопасност на движението по пътищата\" проведоха първата от обявените серия от срещи с местната власт за предстоящите изменения в Закона за движение по пътищата, с които да се регламентира ползването на такъв тип превозни средства.По време на разговора с представители на Столична община и „Зелена София\" стана ясно, че вече няколко компании са изявили желание да навлязат на нашия пазар с услуга за предоставяне на електрически тротинетки за споделено пътуване (почасово отдаване под наем). Именно затова от Столична община обмислят допълнителни изисквания към тях за регистрация, за да се гарантира проследяемост и безопасност на движението им. Подобно изискване не се планира за частните ползватели. Единствено за споделената услуга се обмисля и да се създаде нормативна възможност общините да определят максимален брой превозни средства, които могат да бъдат регистрирани на територията им за отдаване под наем, както и местата за паркиране, така че да не пречат на движението на пешеходците и на автомобилите.От следващия месец в централната градска част на София започва обособяването на 157 нови места за безплатно паркиране на велосипеди, мотопеди и тротинетки. Мярката е в подкрепа на засилващия се интерес на гражданите към алтернативите на придвижването с автомобил в града, стана ясно по време на срещата. Новите места за паркиране на двуколесни превозни средства са в синя и зелена зона, като на по-късен етап се предвиждат и около 70 места върху пешеходни пространства и в периферията на паркове - като буферни зони, където да се оставят те. Планира се разширяване на този вид паркинг зони и в жилищните квартали.Представителите на ДА „Безопасност на движението по пътищата\" подчертаха, че един от най-важните аспекти при подготвяната промяна е регламентиране на задължителни предпазни средства при използване на електрически тротинетки, което трябва да бъде съобразено и при предлагането им за споделено пътуване. Обект на дискусия бе и максималната скорост на движение на този тип превозни средства, която предстои да бъде регламентирана на национално ниво. След определянето ѝ, компании, които развиват дейност по отдаването им под наем, ще бъдат задължени да ограничат скоростта им. За тротинетки за частно ползване - ограничаването трябва да правят търговците, които внасят и продават такива превозни средства. Според мнението на експертите съществуват и други варианти за манипулации - както чрез директен внос от трета страна, така и софтуерно, затова изискванията ще бъдат детайлизирани и обект на допълнителен контрол.По време на срещата неколкократно бе подчертано, че усилията на институциите са насочени към насърчаване на екологичните форми на придвижване в градски условия, а целта на готвените промени е регламентиране на основни мерки за безопасност при използването им, а не на ограничаването им. ", "date": "2019.07.31", "title": "Столична община въвежда ограничения за електрическите тротинетки"}
{"url": "http://www.cross.bg/predprietite-ministerstvoto-predstaviteli-1610211.html", "text": "/КРОСС/  Днес, 31 юли, от 15.00 часа на „Дондуков\" 2 президентът Румен Радев инициира среща с представители на институциите, които са ангажирани с предприетите действия за овладяване на кризата с разпространението на африканска чума по свинете. Ще бъдат обсъдени рисковете, финансовите и  социални последици, както и очакваните резултати от предприетите мерки.В срещата ще участват вицепремиерът Томислав Дончев, министърът на земеделието и храните Десислава Танева, министърът на околната среда и водите Нено Димов, изпълнителният директор на Българската агенция по безопасност на храните Дамян Илиев. Поканени са и представители на Министерството на вътрешните работи, на Министерството на отбраната, на Държавна агенция „Национална сигурност\". От Българския ловно-рибарски съюз и Националното сдружение на общините в Република България също ще присъстват на срещата. ", "date": "2019.07.31", "title": "Президентът свиква спешна среща заради кризата с африканската чума"}
{"url": "http://www.cross.bg/kabinet-maiichin-zapisvane-1610212.html", "text": "/КРОСС/  Специализиран кабинет за консултации по кърмене отваря врати в университетската АГ болница „Майчин дом\". Той ще консултира настоящи и бъдещи майки по всички въпроси, свързани с естественото хранене на новородените в първите месеци от живота. Часовете за посещение се провеждат с предварително записване, а от услугите на кабинета могат да се възползват пациенти от цялата страна. В Световната седмица на кърменето от 1-ви до 7-ми август консултациите ще бъдат безплатни и ще се провеждат с предварително записване. В останалото време посещенията ще се заплащат според ценоразписа на болницата и ще бъдат на стойност 40 лв. Инициативата за създаване на специализиран кабинет по кърмене е естествен отговор на нарастващия интерес и нуждата от информация за майките, които все по често срещат трудности с кърменето и се нуждаят от помощ, споделят специалистите от Майчин дом. Чрез консултативния кабинет майките ще получават надеждна подкрепа по всички въпроси за кърменето, включително практически съвети и техники за хранене на новороденото и съхранение на кърмата. Консултациите ще се провеждат всеки работен ден от 11.00 до 16.00 ч. след предварително записване на телефон: 0878 29 59 30, или 02/ 9172 333 - старши акушер Галя Заякова. Майчин дом е най-голямата и най-старата специализирана АГ болница у нас, където се проследяват и обработват най-сложните медицински случаи от цялата страна. Средно всяко 14-то българско дете се ражда в Майчин дом, като болницата продължава да бъде лидер по брой раждания на годишна база.", "date": "2019.07.31", "title": "Майчин дом открива кабинет по кърмене"}
{"url": "http://www.cross.bg/huawei-snimki-izobrazhenieto-1610210.html", "text": "/КРОСС/  Лятото е възможно най-доброто време да обикаляте надлъж и нашир и да се насладите на онези неща от живота, от които офисното пространство ви ограничава. А когато сте заобиколени от слънце, красиви места и вкусна храна, със сигурност ви се иска да съхраните тези моменти в прекрасни снимки. А освен щастие и удовлетворение сега тези снимки могат да ви донесат и нещо много повече - стига да решите да се включите в регионалния конкурс за мобилна фотография и видеография Huawei InFocus Awards.За да имате възможно най-голям шанс да спечелите голямата награда обаче, е нужно снимките ви да се открояват, за да впечатлят експертното жури. Ако не сте сигурни как да го направите - не се тревожете. Както винаги Huawei е готов да помогне на своите потребители, като този път помощта се изразява в споделения опит на Кристиян Даулинг. Освен че е един от най-актуалните фотографи в света през последните години, Кристиян е международен посланик на Leica и съвсем наскоро се завърна от продължително пътешествие в Африка. Ето какво споделя той на база на своите преживявания:„Най-добрите портретни снимки представят модела по естествен, емоционален и нерядко драматичен начин. При портретната фотография светлината и сенките винаги са много важни. В тази област на фотографията обаче е много важна и способността да общувате. Важно е моделът да разбере че това, което изисквате от него, е с цел да бъде създадена възможно най-добрата снимка, на която самият той ще бъде показан по качествен начин. Умението да накарате своите модели да се чувстват уверени не само в себе си, но и във вас като фотограф, е ключово за създаването на красиви портрети.С помощта на съвременните мобилни технологии имаме възможността да снимаме дори много отдалечени обекти така, че да изглежда сякаш сме точно пред тях. Huawei P30 Pro е ненадминат в това отношение. За неговия 5-кратен оптичен, 10-кратен хибриден и 50-кратен дигитален зуум дори Луната не е недостижима. Комбинирайки тези страхотни показатели с автоматичен стабилизатор на изображението получавате един чудесен еквивалент на професионалните фотоапарати, който винаги можете да носите в джоба си. Това, което трябва да знаете е, че с приближаването до максималния 50-кратен зуум изображението ще става доста нестабилно. При това положение ще са ви нужни спокойна ръка и голяма доза умение. Преносимият статив е добро решение на този проблем, но невинаги ще имате възможност да носите такъв със себе си.Нощната фотография е истинско изкуство сама по себе си. Точно това е областта, която отличава най-добрите от добрите фотографи. Ако снимате при ниска осветеност и не разполагате със статив, е добре да избягвате ниските скорости на затвора на камерата. Това осигурява стабилност на изображението и липсата на „размазани\" елементи в него.Бях в такава ситуация, когато снимах стадо слонове по време на едно нощно сафари. Светлината беше много коварна, но благодарение на Pro режима на камерата на Huawei P30 Pro успях да направя снимки с високо качество въпреки сложните обстоятелства. Ако снимате в пълен мрак или искате да уловите определен елемент на фона на неоново осветление, то тогава нощният режим на камерата с HDR капацитет е идеалното решение, тъй като снимките ще бъдат толкова ясни, че ще видите на тях детайли, които преди това не сте забелязали със собствените си очи! Това е една наистина уникална характеристика, с която дори професионалните фотоапарати не разполагат. Снимането при силна слънчева светлина също би могло да бъде много сложно начинание. Някой фотографи дори избягват да снимат в обедните часове, а само по изгрев и залез, но невинаги можете да си позволите такъв лукс. Ако слънцето е извън кадър можете просто да закриете обектива така, както бихте го направили с очите си. В противен случай HDR режимът на Huawei P30 Pro отново е чудесно решение, тъй като той придава на изображението яснота и обхват в ситуации, в които доскоро най-вероятно щяхте да решите, че въпросният обект не си заслужава да бъде сниман. Благодарение на широкият набор от режими P30 Pro може да прави качествени снимки във всяка една ситуация - нещо, което не мога да кажа за повечето професионални фотоапарати.\"Ако споделеният опит на Кристиян Даулинг ви е бил полезен и сте готови да подадете своя снимка за конкурса Huawei InFocus Awards - имате броени дни, за да го направите. Крайният срок е 11 август. Заявките за участие се подават на Конкурсът има общо 6 категории. 5 от тях са посветени на мобилната фотогофрафия - #Emotion Tag, Hello, Life!, Faces, Going the Distance, Storyboard и една на мобилната видеография - Life Now, в която клиповете са с ограничение 30 секунди.Големият победител в конкурса ще получи модерния лаптоп на Huawei MateBook 13, смарт часовника Watch GT и 10 хиляди евро, както и ваучер за 250 долара за Trip Advisor.Победителите във всяка категория ще получат Huawei MateBook 13, Watch GT, Huawei P30 Pro, 2000 Евро и Trip Advisor ваучер за 250 долара. Завършилите на второ място в различните категории ще получат Huawei P30 Pro, а тези на 3-то - Huawei P30.Победителят от категорията „награда на публиката\" ще получи Watch GT и Huawei P30 Pro.", "date": "2019.07.31", "title": "Още 10 дни шанс за участие в Международния фотографски конкурс на Huawei InFocus Awards "}
{"url": "http://www.cross.bg/iskur-novi-titan-1610214.html", "text": "/КРОСС/  Вече втора седмица сметопочистващата фирма Титан не е извозвала боклука от гр. Нови Искър. За това сигнализира местна жителка, която е публикувала и снимки на фейсбук страницата на На тях се виждат преливащите от боклуци съдове за смет, които очевидно не са събирани дълго време. Още при сключването на договора за почистване на столицата фирмата Титан беше поела ангажимент да извозва сметта по график. Но очевидно тези графици не се спазват. На ред е Столична община, която е длъжна да проконтролира изпълнението им. ", "date": "2019.07.31", "title": "Нови Искър затъна в боклуци"}
{"url": "http://www.cross.bg/otpadutzi-tonove-tzeli-1610213.html", "text": "/КРОСС/  В прокуратурата е подаден сигнал за нерегламентирано изхвърляне на животински отпадъци в гората над твърдишкото село Боров дол, област Сливен. Според запознати става въпрос за тонове пилешка карантия и норки, загробени незаконно в открит рудник, даден на концесия на частно дружество (Минстрой ООД), находящ се в непосредствена близост до селото, информира БГНЕС. Според очевидци ТИР-ове извозвали отпадъците късно през нощта, след това били заравяни и тампонирани на дълбоко на различни места в гората. Прокуратурата е взела проби, издирва се извършителят. Все още не е ясен произходът на изхвърленото месо. Изпълнителният директор на фирмата концесионер е казал пред разследващите, че не знае нищо. По случая се води разследване. Мястото е обработено и дезинфекцирано. В следващите няколко дни служители на басейнова дирекция ще вземат проби от близките реки, за да се установи дали има замърсяване на водоемите в района.Петя Арнаудова от сдружение \"Кажи\", заяви, че територията е изключително голяма и трудно може да се разбере къде точно има заровени такива отпадъци. „Истината е, че ако има отпадъци ще мирише изключително силно, тъй като се говори за тонове с отпадъци. Вероятно тези, които са изхвърляли отпадъци са ги заровили доста добре. Това е сигурно причината да не се намира нищо в момента. Ние нямаме възможност да направим обход, тъй като сме на частна територия и ни е забранено тук да посещаваме този обект. Много е важно да се отбележи, че ако наистина се окаже от следствените органи, че ако животните, които са открити са цели, с цели вътрешности, с цели трупове, на които е взета единствено и само кожата, това означава, че става въпрос за промишлено производство на животни, които не се използват за консумация от човека, тоест труповете са отпадъчен материал. Такива са единствено фермите за ценни кожи в България. Такива ферми в България има две - едната е близо до Стара Загора, другата е до Ямбол\", добави Арнаудова. Ямболската ферма до Черган обаче е с много малки размери. Тя не може да генерира толкова голямо количество отпадъци, за които се говори, че са с тонове. По думите на Арнаудова Другата ферма, която е до Стара Загора, има капацитет 129 000 животни, вероятно ако се докаже, че труповете са на норки и са цели означава всъщност, че отпадъците са именно от тази ферма. ", "date": "2019.07.31", "title": "Издирват извършителя на загробените незаконно в гората тонове норки"}
{"url": "http://www.cross.bg/kmet-suvet-obshtinata-1610215.html", "text": "/КРОСС/  „Община Сопот се нуждае от промяна и ние имаме ясна визия как трябва да изглежда общината ни. Всички ние, които живеем и работим тук познаваме проблемите защото се сблъскваме  ежедневно с тях. Затова предлагаме своята програма, с решения как да се справим с тях.\" така Станислав Стоенчев, председател на Общински съвет на БСП Сопот представи вижданията на левицата  в навечерието на изборите за местна власт. На преминалата конференция младият лидер на социалистите получи доверието на своите съпартийци и бе единственото предложение  за кмет на подбалканския град. Делегатите номинираха също и кандидатите за кмет на с. Анево и за общински съветници. Марко Димитров е предложението за кмет на Анево. Сред първите в листата за следващия общински съвет са доктор Пепа Попова- Минкова, бизнес дамата Тотка Найденова, икономистът Иван Петканчев, представители на младежкото обединение на БСП, както и председателката на  жените социалистки Галя Петкова. В листата, която е изцяло обновена са предвидени и места за гражданска квота и коалиционен партньор, а на седма позиция е кандидатът за кмет на с. Анево.„Сопот има нужда от прозрачно и ефективно местно самоуправление с  активно участие на всеки един от нас. Ще работя за реализирането на социално ориентирана политика, за  широко гражданско участие във  вземането на важни за общността решения, за  професионално работеща и компетентна общинска администрация.\", представи пред съпартийците си  приоритететите за развитие на общината Станислав Стоенчев. Младият учител акцентира и върху предложенията си за  качествено образование, запазване културните традиции на общината и възстановяване на фестивала на хумора и сатирата „Чичовци\", ремонт на културните институции в града, развитие на туризма и  изграждане на велоалеи до туристическите атракции. В програмата на БСП, която общинските съветници ще защитават влизат още ангажиментите им за справедливи и стимулиращи размери на местни данъци и такси и цени на административните услуги, подобряване дейността на социалния патронаж, нова визия за квартал Сарая и редица други предложения, насочени към хората. Гости на конференцията бяха зам.-председателят на Областния съвет на БСП Пловдив Атанас Петков и народният председател Веска Ненчева, които връчиха членските книжки на петима новоприети  в организацията социалисти.  ", "date": "2019.07.31", "title": "Станислав Стоенчев: Сопот има нужда от прозрачно и ефективно местно самоуправление "}
{"url": "http://www.cross.bg/todorov-ivan-podbyditelstvo-1610216.html", "text": "/КРОСС/  Специализираната прокуратура внесе в Специализирания наказателен съд искане за налагане на мярка за неотклонение „Задържане под стража\" на обвинения за подбудителство към кибертероризъм Иван Тодоров, собственик на „ТАД Груп\".Иван Тодоров е обвинен и се разследва в подбудителство за кибертероризъм. Той беше задържан във вторник на Летище София.В разгара на хакерския скандал Иван Тодоров замина за Канада, на по думите му отдавна планирано посещение. От прокуратурата го обявиха за издирване и издадоха европейска заповед за арест. ", "date": "2019.07.31", "title": "Прокурата иска промяна на мярката на шефа на „ТАД Груп“"}
{"url": "http://www.cross.bg/energiiina-efektivnost-energiiini-1610217.html", "text": "/КРОСС/ Доставчикът на електрическа енергия на свободен пазар ЕНЕРГО-ПРО Енергийни услуги, съвместно със своя партньор за енергийна ефективност Иннолед, осъществи проект за обновяване на уличното осветление в град Добрич. Подменени са 124 улични лампи по бул. „25 септември\" в участъка от паметника „Хан Аспарух\" до изхода за град Варна. Новите LED лампи отговарят на всички съвременни изисквания за енергийна ефективност. Те са с мощност 58 W всяка. С новото енергийно ефективно осветление Общината може да постигне до около 40 % спестяване на разходите за нощно осветление в града, а качеството на изпълнение на проекта гарантира изплащането му в рамките на 4 години.Към момента ЕНЕРГО-ПРО Енергийни Услуги има редица стартирали проекти, свързани с енергийна ефективност. В партньорство с различни компании, утвърдили своето име на пазара, енергийният доставчик предлага на своите клиенти разнообразни и комплексни решения за оптимизиране на разходите за електрическа енергия - от енергийно ефективни осветителни тела и уреди до енергийни обследвания и цялостни решения за енергийна ефективност.Постигането на оптимална енергийна ефективност е сред приоритетите на ЕНЕРГО-ПРО Енергийни Услуги, тъй като тази цел има не само икономическа, но и социална значимост. Ето защо компанията държи на комплексния подход на управление на процесите - от планиране до реализация, отчитайки енергийните и екологичните аспекти на всеки етап от предложеното решение. ", "date": "2019.07.31", "title": "ЕНЕРГО-ПРО Енергийни услуги реализира пилотен проект за енергийно ефективно осветление в община Добрич   "}
{"url": "http://www.cross.bg/ekaterina-operatziya-prof-1610208.html", "text": "/КРОСС/  Първата едновременна операция за отстраняване на сърдечно-съдов проблем и туморно образование е извършена от екипи на болниците \"Света Екатерина\" и Военно-медицинска академия, ръководени от проф. Георги Начев и проф. Никола Владов.73-годишен пациент с аневризма на коремната аорта, засегнати съдове на сърцето и тумор в червата е бил опериран в болница \"Св. Екатерина\" от два екипа - на болницата и от ВМА.Проф. Георги Начев, изпълнителен директор на болница \"Света Екатерина\": Принципно би трябвало да се започне със сърцето, но имаше голям риск от разпространение на злокачественото образование. Ако бяхме се заели първо с тумора, щеше да има сраствания, които са опасни за сърцето. Затова решихме, че едновременна операция е най-доброто.Според проф. Начев това е първият случай, описан в България на извършване на подобна операция.Гостуващият екип на ВМА обаче няма да бъде заплатен, тъй като според правилата на Здравната каса може да се изплати само една от клиничните пътеки. В случая това е сърдечната, тъй като пациентът е лекуван в болница \"Св. Екатерина\".Проф. Никола Владов, началник на Клиниката по чернодробна и панкреатична хирургия във ВМА: Едновременните операции не са регламентирани, а модерният подход е комплексното лечение. Това трябва да се регламентира, защото болниците остават ощетени.Проф. Начев съобщи, че е писал до директора на Здравната каса в този случай да се изплати и втората пътека и е получил обещания това да стане.Проф. Владов съобщи, че от септември ще бъдат подновени чернодробните трансплантации във ВМА след направения ремонт на операционните зали на клиниката. ", "date": "2019.07.31", "title": "Първа едновременна операция на сърце и тумор е извършена у нас "}
{"url": "http://www.cross.bg/klasirane-broiiki-prieti-1610200.html", "text": "/КРОСС/  На 31 юли изтича крайният срок за записване на учениците, приети в гимназия след третото класиране. Това е последното централизирано подреждане на седмокласниците.Учениците се записват с оригиналната си диплома за основно образование в училищата, в които са приети. Тези, които не го направят, ще загубят местата си. Те ще се прибавят към останалите незаети бройки след трите класирания за гимназиите.Местата ще бъдат обявени на 1 август на страниците на регионалните управления на образованието по места. Попълването на тези свободни места ще става по график, определен от директора на всяко училище, но не по-късно от 10 септември.Паралелките, за които няма достатъчно желаещи се закриват. За третото класиране в гимназиите бяха останали места и в някои от най-добрите училища в по-големите градове в страната. По-масово незаети бройки имаше в професионалните гимназии, както и в паралелки с професионален профил. Очаква се именно в тях да има свободни бройки и след третото класиране. ", "date": "2019.07.31", "title": " Изтича крайният срок за записване на учениците, приети след трето класиране "}
{"url": "http://www.cross.bg/simov-aleksandur-adekvatni-1610201.html", "text": "/КРОСС/  \"Застрашаването на плурализма е най-страшното, което ще стане, защото всички знаем как функционира българската държава - даренията ще се концентрират в управляващата партия, а по-малките партии ще бъдат изтласкани в периферията на политическия живот. Колкото до бизнеса - изразените опасения от тях са напълно адекватни\". Това заяви говорителят на ПГ на \"БСП за България\" Александър Симов пред БТВ във връзка със законовите поправки, които разрешават правенето на дарения на партии от фирми.  По повод изминалия парламентарен сезон, Симов изтъкна, че от БСП смятат, че темите, които са поставяли на дневен ред, продължават да бъдат адекватни и интересуват целия български народ. \"В крайна сметка без БСП парламентът не функционира, защото няма кой да се противопоставя на най-лошите решения\", добави народният представител. \"Действията на парламента по отношение на президентското вето показват една автоматизация на работата на това мнозинство. За съжаление думата \"стабилност\" се превърна в черен виц. Ветото трябва да бъде дебатирано, а тук имаме хора, които автоматично отхвърлят всичко\", изрази още мнение Симов.  ", "date": "2019.07.31", "title": "Александър Симов: Думата \"стабилност\" се превърна в черен виц"}
{"url": "http://www.cross.bg/dimitrova-depytatite-izslyshana-1610199.html", "text": "/КРОСС/  Изпълнителният директор на Националната агенция за приходите Галя Димитрова ще бъде изслушана в парламента. Ще се проведе първото заседание на Временната анкетна комисия за изясняване на всички факти около случая с източване на информация от НАП. Ще бъдат изслушани и представители на МВР и ДАНС.Димитрова ще отговаря на въпроси за хакерската атака в агенцията, при която бяха източени личните данни на милиони българи и пуснати в интернет.По време на кибератаката Димитрова беше в отпуск. Тя се върна на работа в началото на тази седмица. След срещата с депутатите, ръководството на НАП ще приеме и медиите. На пресконференцията ще бъдат съобщени предприетите действия от страна на агенцията след атаката. ", "date": "2019.07.31", "title": " Директорът на НАП ще бъде изслушана от депутатите "}
{"url": "http://www.cross.bg/imame-komentira-svine-1610202.html", "text": "/КРОСС/  Най-късно до 2 август, всички прасета отглеждани в дворове в 20-километровата зона край индустриални свинеферми, трябва да бъдат заколени.Към собствениците, които имат вече добито такова месо, при какви условия то трябва да се съхранява - това е след топлинна обработка, минимум 30 минути приз 70 градуса по Целзий, коментира инж. Димитър Керин, председател на Областната епизоотична комисия-Пловдив.Това заболяване скача - тоест днес го имаме в Северна България, утре може да го имаме на 500 километра и никой не е застрахован. Това, че в момента имаме някакво съмнение при дивите свине, това говори, че най-вероятно чрез дивите свине започва да прескача и Балкана, коментира от своя страна д-р Илиян Костов, зам.-директор в Център за оценка на риска по хранителната верига.Все още предварителните проби за наличието на африканска чума в Пловдивско, не са потвърдени от референтна лаборатория. ", "date": "2019.07.31", "title": "Собственици на прасета трябва да ги заколят до 2 август"}
{"url": "http://www.cross.bg/koreya-raketi-voenni-1610206.html", "text": "/КРОСС/  Северна Корея е изстреляла две балистични ракети с малък обсег тази сутрин - съобщиха южнокорейските военни. Това става броени дни, след предишното изстрелване на ракети от страна на Пхенян, преди военните учения между Южна Корея и Съединените щати в района.Ракетите са изстреляни от полуостров Ходо на източното крайбрежие на страната. Прелетели са около 250 км.Командващият американските военни сили в Южна Корея обяви, че знае за действията на Пхенян и ситуацията се следи постоянно, но не коментира дали планираните за следващия месец учения ще се проведат по график. От Вашингтон все още няма реакция за случая. Япония обяви, че не е имало заплаха за нейната сигурност. ", "date": "2019.07.31", "title": " Северна Корея е изстреляла две балистични ракети "}
{"url": "http://www.cross.bg/subranie-manolova-litza-1610203.html", "text": "/КРОСС/  Омбудсманът Мая Манолова ще внесе в Народното събрание Законопроект за несъстоятелността на физическите лица, т. нар. личен фалит. България е единствената държава в Европейския съюз, в която липсва законодателна уредба за несъстоятелност на физическите лица, като същевременно страната ни се наражда в топ 5 по лоши кредити в Европа. Същевременно според нова евродиректива България трябва да приведе законодателството си в съответствие с разбирането за „втория шанс\" и с развиването на културата за разсрочване на дългове, от която полза ще имат както кредиторите, така и хората, изпаднали в несъстоятелност.Манолова ще представи законопроекта заедно с млади предприемачи, представители на стартъп асоциацията у нас.  ", "date": "2019.07.31", "title": " Мая Манолова внася в Народното събрание  Закона за личния фалит "}
{"url": "http://www.cross.bg/konsymativi-turnovo-veliko-1610205.html", "text": "/КРОСС/  Младоженци от град Стражица дариха апаратура и консумативи на отделението по Неонатология на областната болница във Велико Търново. Средствата събрали, като помолили гостите си да не им носят цветя, а да оставят сума в плик.Преди много време видях един репортаж с едно младо семейство също от Велико Търново, още не се познавахме със съпруга ми, и много ми хареса идеята. Реших си някой ден, ако се случи и аз да се омъжа, да го направя, защото мисля, че е много хубава идеята. Събрахме около 800 лева, каза в ефира на „Здравей, България\" Мариела Златева.Жестът на младото семейство трогна и развълнува екипа, който се грижи за най - малките пациенти на областната болница.Радвам се, че младите хора за пореден път извършват такава благородна кауза. За дарителството наистина трябва да се разказва, да се говори, да се награждава. Обадиха се и казаха, че искат да дарят. Ние ги свързахме с фирми, с които сме работили и ни доставиха консумативи - инкубационни тръби, катетри и един пулсоксиметър. Тези консумативи са важни, обясни началникът на отделението д-р Кина Николова. ", "date": "2019.07.31", "title": "Младоженци дариха апаратура на болницата във Велико Търново"}
{"url": "http://www.cross.bg/svishtov-svinekompleksa-chyma-1610204.html", "text": "/КРОСС/  Две нови огнища на африканската чума край Русе и Силистра - в лично стопанство и в индустриална ферма. Съмнения има за още едно огнище - край Свищов. Първите проби от животните там са дали положителни резултати. В комплекса се отглеждат 17 хил. прасета.Кметът на Свищов Генчо Генчев заяви, че първата проба е неофициална. Пробата е направена в частна лаборатория, очаква се официално да бъде обявена от БАБХ. Умрели животни в свинекомомплекса няма, а са изпратени пробите контролно, за да се види дали има наличие на африканска чума, каза Гечев.Достъпът до свинекомплекса в село Българско Сливово е напълно ограничен. Преминаването се регулира от полиция - те следят работниците от фермата и проверяват багажниците на автомобилите им за нерегламентирано изнасяне на месо.Мерките на територията на Община Свищов са още от миналата година - изграждане на дезинфекционни площадки на пътя към свинекомплекса, ограничен е пропускателният режим към фермата, посочи Гечев и каза още, че няма домашни животни, които да се отглеждат в близост до свинефермата.По думите на кмета на Свищов, въпреки взетите мерки - човешкият фактор е повлиял за разпространението на заразата. Управителят на свинекомплекса в Българско Сливово отказва коментар, докато не се излезе и втората проба от Националната референтна лаборатория.Открити са и заразени диви прасета в Южна България.Властите в шест области призоваха стопаните да убият животните си до 2 август. ", "date": "2019.07.31", "title": "Нови огнища на африканската чума "}
{"url": "http://www.cross.bg/neli-petkova-sober-1610207.html", "text": "/КРОСС/  В разгара на лятото Нели Петкова представя видеото към новия си сингъл „Sober\". Песента е записана в Ню Йорк. Автори на музиката са Дейвис Харис и Нафсика Гаврилаки, текстът е на Нафсика Гаврилаки и Нели Петкова, а аранжиментът е дело на Дейвис Харис. Дейвис Харис е носител на  награда \"Грами\" за най-добър R&B албум за 2019 година. През месец май Нели Петкова представи съвместния им сингъл  \"Body\". Видеото на  „Sober\" е заснето в  София от режисьора Люси Иларионов с  участието на актьорите  Аделина Солтарийска и Томас Нацидис. Основна тема на видео клипа, както и на текста на песента са любовта и изневярата.Сюжетът въвлича в любовен триъгълник Нели Петкова и двамата актьори в главни роли.  Героинята на Нели хваща неочаквано в изневяра своя любим, а как се развива историята може да видите във видеото на „Sober\". Освен любовния сюжет, видеото е изпълнено с горещи танци, красиви дами и екзотични локации. Нели Петкова ще изпее за първи път пред публика „Sober\" на своя концерт във Варна на 1-ви август. Музикалното събитие е част от фестивал, който се провежда на територията на Морска гара, а входът за всички посетители е свободен.\n\t\t\t\t\t", "date": "2019.07.31", "title": "Нели Петкова в горещ любовен триъгълник в „Sober“    "}
{"url": "http://www.cross.bg/svine-vsichki-silistra-1610218.html", "text": "/КРОСС/  Обявиха бедствено положение до понеделник в Oбласт Силистра заради африканската чума. Решението е взето на заседание на Областния щаб. Конкретният повод е случаят в индустриален свинекомплекс в с. Попина, община Ситово, за който са положителни пробите от Национална референтна лаборатория. В засегнатия свинекомплекс се отглеждат 17 000 животни. Това е четвъртият случай на потвърдено огнище със заболяването в индустриална ферма и първи за областта.Организиран е 12-часов официален контрол във всички кланици за свине на територията на страната, както и охрана от страна на ОД на МВР в часовете, в които няма нейни представители. В свое писмо министърът на земеделието, храните и горите е уведомил регионалните институции с взетите от Централен епизоотичен съвет решения.Сключен е договор с фирма за дезинфекция на местата, където ще бъдат умъртвявани и загробвани животните. Хранителните продукти, които са конфискувани на ГКПП \"Силистра\", в четвъртък ще бъдат депонирани.Относно предстоящото загробване от общините Ситово (в село Попина Басейнова дирекция е одобрила терена) и Силистра (два варианта в село Ветрен и един в село Майор Ценович) са определени общински имоти, които по предварителни сведения покриват всички изисквания, но тепърва ще бъдат утвърждавани от съответните институции и се очаква още утре да има одобрени терени за площадки за загробване.Потвърдиха първи случай на африканска чума в ПловдивскоЗа трите кланици - в Дулово, Тутракан и Ситово, ще бъде осигурена охрана, съгласно заповедта на изпълнителния директор на БАБХ. На територията на свинекомплекса в с. Попина функционират три контролно-пропускателни пункта - на входа и изхода, и в 3-километровата зона - на изходите за с. Гарван и с. Поляна. Охрана ще бъде осигурена и на входа и изхода на площадките за унищожаване и загробване.На ГКП „Силистра\" се извършва дезинфекция на всички превозни средства. Съвместно със служителите на ОДБХ се правят проверки на багажа на пътниците и се конфискуват хранителни продукти.Определена е 20-километрова санитарна зона около всички 62 регистрирани свинекомплекса в страната, в които няма африканска чума по свинете (АЧС). В тези зони не трябва да има лични стопанства и отглеждане на домашни свине без мерки за биосигурност.110 регистрирани кланици, от които 67 са за клане на свине, са под постоянно наблюдение от  ветеринарен лекар и военна полиция.  Целта е да не се допуска клане на нерегламентирани домашни свине, които не са от обекти със съответното ниво на биосигурност.Според вицепремиера Томислав Дончев, който е председател на Централната епизоотична комисия към Министерски съвет, проблемът с болестта не е проблем само на Министерство на земеделието, храните и горите и Българската агенция по безопасност на храните. „Нито една мярка, каквато и да е, не е ефективна без разбиране от страната на обществото\", категоричен бе той.Стопаните на всички регистрирани евтаназирани животни ще бъдат обезщетени от държавата, съгласно действащата Наредба.  След това страната ни подлежи на рефинансиране на този разход от страна на Европейската комисия, който е в размер от 50% до 100%, а за България се очаква обезщетението да бъде 75%.БАБХ предупреждава, че се забранява влизането и излизането на хора и автомобили без разрешение от БАБХ, в района на обектите, по време на изпълнение на мерките, разпоредени със заповед (от 9.7.2019г.) на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място.БАБХ напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине не трябва да бъдат оставяни в природата, а да се загробват и местата да се дезинфекцират.АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др. ", "date": "2019.07.31", "title": "Обявиха бедствено положение в Oбласт Силистра"}
{"url": "http://www.cross.bg/pozharite-sibir-tazi-1610190.html", "text": "/КРОСС/  Над половин милион руснаци поискаха от руските власти да направят повече в борбата с горските пожари, бушуващи от седмици в Сибир, които еколози определиха като екологична катастрофа.Пожарите обхващат близо 3 милиона хектара гори - площ, която по размерите си се доближава почти до тази на Белгия. В пет руски района беше въведено извънредно положение.Петицията бе пусната онлайн от еколог от сибирския град Томск. Тя вече е подписана от 724 000 души, които призовават властите да предприемат по-решителни действия в борбата с пожарите и да обявят извънредно положение в целия Сибир заради тях. Авторът на петицията се надява, че тя ще окаже натиск върху властите, което ще се изрази в конкретни действия от страна на управляващите.Руският премиер Дмитрий Медведев поръча на министъра на природните ресурси и на екологията Дмитрий Кобилкин  да отиде в Красноярск, за да проконтролира ситуацията с горските пожари опустошаващи Сибир.По данни на руските власти в Русия бушуват над 300 пожара с обща площ 2,8 милиона хектара. Повечето от тях са регистрирани в Сибир на територията на Иркутска област (58 пожара с площ близо 72 000 хектара) и Красноярския край (36 пожара на обща площ над 19 500 хектара).Всяка година в отдалечени райони на Сибир има огромни горски пожари. Властите понякога предпочитат да ги оставят да бушуват, тъй като те са в изолирани зони и не застрашават населението. Но тази година мащабите им са изключителни и еколозите се страхуват за тяхното въздействие върху околната среда, в това число и топенето на ледовете на Арктика.Пламъците са обхванали огромни райони в Якутия, Красноярск и Иркутск. Предизвикани от сухи бури, от анормална горещина от 30 градуса по Целзий в тези зони, пожарите се разпространиха от силните ветрове и засегнаха и околните райони, съобщава Руското федерално управление за горите. Задушливият дим от пожарите от седмици вече е обхванал не само стотината населени места в районите с пожарите, но и по-големи градове в Томска, Алтайска, Челябинска области и областта, в която се намира Екатеринбург. Работата на летищата там е нарушена заради дима. Жители се оплакват, че се задушават, че имат световъртежи, а има случаи и на припаднали по улицата.В неделя дим от пожарите в Сибир достигна и Казахстан, където концентрацията на замърсяващи субстанции превиши нормите в няколко градове, включително столицата Нур-Султан.Освен незабавните последици върху здравето на населението, еколозите предупреждават, че горските пожари може да ускорят глобалното затопляне. Според руския филиал на неправителствената организация Грийнпийс 12 милиона хектара са изгорели тази година в Сибир. Те са предизвикали освобождаването на въглероден диоксид. Изчезнало е такова количество гора, което означава, че въглеродният газ няма да може да се абсорбира в продължение на известно време. А саждите пък падат върху леда или снега, разтапят го или го потъмняват и намаляват способността на неговата повърхност да отразява топлината, предупреждава Световната метеорологична организация.Снимки на сателити на НАСА пък тези дни се завъртяха в мрежата и показаха внушителни облаци дим от пожарите, които достигат арктическите зони. Според Григорий Куксин, експерт от руския филиал на Грийнпийс, саждите и пепелта ускоряват топенето на ледовете на Арктика и на пермафроста, при който тази година се наблюдава тенденция към намаляване, освобождавайки газове, които засилват глобалното затопляне. Ефектът на пожарите върху климата е сравним с емисиите на големите градове и това пък увеличава проблема с пожарите. Колкото повече пожарите влияят на климата, толкова повече условията са благоприятни за нови опасни пожари.Повечето от пожарите в Сибир са в зоните на контрол - това са отдалечени или малко достъпни зони, в които решението да се гасят пожарите се взима от властите само ако се смята, че стойността на щетите ще превиши тази на стойността на операциите по гасене. Иначе ролята на властите в тези зони се свежда до наблюдение на еволюцията на пожарите.Скорошните наводненияПреди месец, на 25 юни, циклон удари Сибирския регион, помитайки язовирни стени и разрушавайки пътища. Наводнения заляха повече от 3700 домове, повече от 9000 души бяха засегнати. На 19 юли руският президент Владимир Путин отиде на място и разговаря с местни граждани, докато инспектира райони, засегнати от наводненията в Тулун, Иркутска област. \n\t\t\t\t\t\n\t\t\t\t ", "date": "2019.07.31", "title": "3 млн. хектара гори горят в Сибир (снимки, видео)"}
{"url": "http://www.cross.bg/tryd-sega-monitor-1610191.html", "text": "/КРОСС/ в. Сега - Работодатели искат първите 3 дни болничен да са неплатенив. Сега -  Чумата по свинете прехвърли Балкана и стигна до Родопитев. 24 часа - Българче отнето от майка му в Италия от година заради въшкив. Труд -  Белев и Порожанов кумували на африканската чума у насв. Телеграф -  Пускат тайни клиенти на джипитатав. Монитор - Прибират стари термометри и апарати за кръвно от 2,5 млн. българив. Сега - Съдия към ВСС: Това е организирана анархия и правен нихилизъмв. Сега -  В \"Младост\" 4 се надига нова вълна от недоволство заради строежв. 24 часа -  През август се редуват жеги до 40° и хладв. 24 часа -  Нов орган! Прокурори и съдии отчитат делата за корупция на всеки 6 месецав. Труд -  Радев прати даренията за партии на КСв. Труд -  Искат арест за шефа на фирмата, хакнала НАПв. Телеграф -  Пияни туристи обръщат джетовев. Телеграф - Откриха 100 т. трупове на одрани норкив. Монитор - Зид от 18-ти век спря ремонта на улица „Малко Търново\"в. Монитор -  Арестуван с дрога не преби при опит да избяга от полициятаВодещи интервютав. Сега -  Тихомир Безлов, експертът по национална сигурност:Компании плащат на служители на НАП за бази данни в. 24 часа -  Стоянка Настева, първият учител с държавна награда за особени заслуги към българската нация и държава:Не парите, а любовта към децата и меракът правят учителя добърв. Труд -  Вежди Рашидов. председател на комисията по култура пред \"Труд\" Червеите ядат ябълката отвътрев. Телеграф -  Алекси Стратиев, бивш началник на \"Пътна полиция\": Няма как КАТ да мери скорост на Е-тротинеткив. Монитор - Проф. Христо Пимпирев, директор на Националния център: Строим лаборатория от 250 кв. м. на Антарктида, качваме я на пилонив. Сега -  Има ли кой да спре Иван Гешев?в. 24 часа -  Вкарват Мая Манолова в капанв. Труд -  По-кротко с климатичната паника, моляв. Телеграф -  Праграф 22 по пернишкив. Монитор -  За да не се правим на състезатели на пътя ", "date": "2019.07.31", "title": "Преглед на вестниците "}
{"url": "http://www.cross.bg/putna-varna-lenta-1610189.html", "text": "/КРОСС/  На 31-ви юли, от 22 ч. до 5 ч. на 1-ви август, ще бъде ограничено движението в посока София в тунел „Витиня\" на АМ „Хемус\". Поради профилактика на осветлението в съоръжението, трафикът ще се пренасочва от км 35 по път I-1 София-Ботевград и при км 30, на пътна връзка „Витинска река\", ще се включва отново в магистралата. Движението за Варна в тунела ще се осъществява в една лента.Необходимо е шофьорите да карат внимателно, със съобразена скорост и да спазват стриктно пътната сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.  ", "date": "2019.07.31", "title": "Трафикът за Варна ще е в една лента "}
{"url": "http://www.cross.bg/tzenite-meso-svinsko-1610192.html", "text": "/КРОСС/  Родните колбаси поскъпват. От януари досега цените са скочили с 10-15%. Това показват данните на производителите. А прогнозите са, че цените ще продължат да вървят нагоре до края на годината, съобщи Нова телевизия.Причината е поскъпването с близо 35% на вносното сурово месо, което се използва в производството. Цената му ще продължи да расте на европейския пазар и през следващите месеци.Засега поскъпване на килограм българско свинско месо в магазините не се усеща, но все повече хора се ориентират към пилешкото.Поне три пъти седмично Благовеста купува месо и колбаси от кварталната бакалия. Отскоро забелязва и разликата в цените. \"Не бих казала, че е осезаемо, до 1 лев някъде\", казва тя.Преди да стигнат до пазарската кошница на Благовеста по-високите цени на месото и колбасите удрят първо бизнеса. Търговецът Борислав вече е прекратил договора си с един от най-големите производители на свинско месо в Русе, където има и най- много случаи на заразата. По-големите транспортни разходи от по-далечни свинекомплекси, обаче се отразяват на цените на предлаганото. И по-слабо търсене.\"Има тенденция за повишаване на консумацията на пилешкото и рибата и по-малко на телешкото, защото то не е продукт, който много се консумира в България\", коментира Борислав Дончев.Месопреработвателите обясняват скока в цените на колбасите с този на суровините от Европа. Само за няколко месеца вносното месо е отчело ръст с близо 35%.\"Крайният клиент ще бъде най-ощетен, защото цените ще станат най-скъпи\", допълва Борис Георгиев.Най-големият удар идва от Китай. Там заради заразата са избити милиони животни. Именно огромният недостиг на свинско в страната вдига и цените на световните борси.Така в Западна Европа разликата в цените е очевидна - в Германия поскъпването е с 25%, в Испания - 28%, а в Холандия - 27%.\"При такова голямо население, каквото е Китай, те така или иначе са един от основните купувачи на каквато и да е храна. След като има такъв спад на свинско месо, неизбежно е те да започнат да търсят от други места, съответно ще се вдигне потреблението на внос на това месо\", посочи Пейо Майорски от Асоциация за защита на потребителите.Прогнозата е за ново повишение на цените до края на годината - с близо 50%.\"Когато видим цената от 7,50-8 лева вече да е 15-16 лева, то ще е неизбежно да се отрази. Ще си позволяваме свинско на трапезата, но ще бъде в по-ограничени количества\", допълва Майорски.Дали ще има двоен скок в цената на месото ще стане ясно вероятно през септември. ", "date": "2019.07.31", "title": "Българските колбаси поскъпнаха с почти 15% "}
{"url": "http://www.cross.bg/kozi-moreto-obhod-1610195.html", "text": "/КРОСС/  Мъртви кози с румънска маркировка изхвърли морето край Дуранкулак. Сигнал за козите подава Сергей Иванов от \"Активни потребители\". В ефира на \"Здравей, България\" той поясни, че се е обадил на тел. 112 привечер, а обход на мястото е направен на следващия ден. \"Обадих се на тел. 112, но се учудих, защото исках да им изпратя снимките с идентификационните номера на животните, но това нямаше как да стане. /.../ На мен лично ми е интересно откъде са тези кози. Нека да е ясно, че козите имат повече от 100 болести, така че трябва да се поинтересуваме от какво са загинали тези животни\", каза Иванов.От Община Шабла обясниха, че опасност от зараза няма.„Ако изплува този труп, ако бъде открит, съответно мястото ще бъде обеззаразено и трупът ще бъде загробен. В сряда направихме обход на плажната ивица от къмпинг „Космос\" на юг. Обходът беше дълъг, тъй като сигналите бяха за намерен труп на коза, но ние не открихме труп на коза. Ако бъде подаден сигнал отново, ще направим пак обход. Вероятно морето си я е взело обратно или през нощта е изяден от хищници\", обясни Галя Камберова - еколог на Община Шабла.Д-р Мария Ноева от Областната дирекция по безопасност на храните в Шабла обясни, че в момента в общината тече пробовзимане за броцелоза по дребните преживни животни. По думите й няма как българските служби да се свържат с румънските ветеринарни служби, независимо, че българските имат идентификационния номер на намерените кози. ", "date": "2019.07.31", "title": " Мъртви кози с румънска маркировка изхвърли морето край Дуранкулак"}
{"url": "http://www.cross.bg/dybaii-emira-zashtita-1610193.html", "text": "/КРОСС/  Принцеса Хая, съпругата на емира на Дубай Мохамед бин Рашид Ал Мактум, поиска от Върховния съд в Лондон да се възползва от мярка за защита срещу принудителен брак, съобщиха световните информационни агенции. Подробностите във връзка с поисканата от принцеса Хая мярка за защита не са известни. Не е ясно дали тя е свързана със самата принцеса, която е омъжена за емира на Дубай от 2004 г., или с едно от двете им деца, 11-годишна дъщеря и 7-годишен син.Четиридесет и пет годишната дъщеря на починалия крал на Йордания Хюсеин и полусестра на крал Абдула освен това поиска мярка за защита срещу брутално поведение и настоя за попечителство над децата по време на съдебното заседание.Емирът на Дубай от своя страна настоя чрез адвокатите си децата да се върнат в ОАЕ.Принцесата и емирът публикуваха комюнике, с което потвърждават, че са две страни в съдебна процедура.\"Тази процедура е свързана с благоденствието на двете ни деца, а не с въпрос за развод или финансови въпроси\", се отбелязва в комюникето.Предвидено е изслушването пред Върховния съд да продължи утре.Принцеса Хая влезе в съда придружена от адвокатката си Фиона Шакълтън, която защитаваше интересите на принц Чарлз по време на развода му с принцеса Даяна. Седемдесетгодишният Мохамед бин Рашид Ал Мактум е представен от адвокатката Хелън Уорд, която защитаваше интересите на британския режисьор Гай Ричи по време на развода му с американската певица Мадона.Емирът се ожени за принцесата, която е бивш член на Международния олимпийски комитет, в рамките на онова, което се смята, че е негова шеста сватба. Той има повече от 20 деца от различни съпруги. Принцеса Хая, която участваше в конни състезания на Олимпийските игри в Сидни през 2000 г., често присъства на конни надбягвания в Англия заедно с емира.Принцеса Хая присъстваше на съдебното заседание, но не и емирът. ", "date": "2019.07.31", "title": "Съпругата на емира на Дубай поиска от лондонски съд защита"}
{"url": "http://www.cross.bg/silno-zemetresenie-razlyulya-ostrov-krit-1610196.html", "text": "/КРОСС/  Земетресение с магнитуд 5.3 по Рихтер беше регистрирано към 7.30 часа българско време на остров Крит, съобщават от Европейския сеизмологичен център.Трусът е бил с дълбочина 80 км.До момента няма информация за пострадали хора и нанесени материални щети. ", "date": "2019.07.31", "title": "Силно земетресение разлюля остров Крит"}
{"url": "http://www.cross.bg/gradysa-stranata-bulgariya-1610194.html", "text": "/КРОСС/ Денят ще е слънчев, топъл и сух с температури днес около обяд между 30 и 35 градуса. Най-високи стойности термометрите ще показват в най-северните райони на Дунавската равнина, в централните части на Горнотракийската низина и в крайния югозапад. По-значителна облачност с възможност за слаб дъжд ще има след обяд в планинските масиви на Западна България.По Черноморието ще е горещо и задушно с температури между 29 и 32 градуса. Във водата стойностите на термометрите - около 26 градуса. Вълнението на морето - слабо с височина на вълните до 50 сантиметра.Две атмосферни смущения очакваме до края на седмицата. В четвъртък ще има условия за по-интензивни валежи с гръмотевични бури в североизточна България. Някои прогностични модели показват условия за валеж до 10-15 литра на квадратен метър в рамките на 3 часа.А в петък през нощта и в събота в хода на деня средиземноморски циклон ще определя времето над страната. От запад на изток очакваме краткотрайни превалявания с гръмотевична активност. Температурите ще се понижат леко за почивните дни, но все така ще са между 27 и 30 градуса.По Черноморието ще е горещо и задушноДенят ще е слънчев, топъл и сух с температури днес около обяд между 30 и 35 градуса. Най-високи стойности термометрите ще показват в най-северните райони на Дунавската равнина, в централните части на Горнотракийската низина и в крайния югозапад. По-значителна облачност с възможност за слаб дъжд ще има след обяд в планинските масиви на Западна България.По Черноморието ще е горещо и задушно с температури между 29 и 32 градуса. Във водата стойностите на термометрите - около 26 градуса. Вълнението на морето - слабо с височина на вълните до 50 сантиметра.Какво време ни очаква през август?Две атмосферни смущения очакваме до края на седмицата. В четвъртък ще има условия за по-интензивни валежи с гръмотевични бури в североизточна България. Някои прогностични модели показват условия за валеж до 10-15 литра на квадратен метър в рамките на 3 часа.А в петък през нощта и в събота в хода на деня средиземноморски циклон ще определя времето над страната. От запад на изток очакваме краткотрайни превалявания с гръмотевична активност. Температурите ще се понижат леко за почивните дни, но все така ще са между 27 и 30 градуса.Индексът на пожароопасност за страната показва повишен рик от горски пожари в Югозападна България през почивните дни. Степента на риск е определена от НИМХ като екстремна за района на Кресненското дефиле.През почивните дни и по-конкретно в събота ниските атмосферни слоеве над южната половина на страната ще са наситени с фин пустинен прах от Африка. Концентрацията няма да е в големи количества, но дъждът в тези райони ще е кален. Прахолякът ще се изтегли от страната още до края на уикенда. ", "date": "2019.07.31", "title": "Жега с температури до 35 градуса"}
{"url": "http://www.cross.bg/park-yuzhniya-gradskata-1610242.html", "text": "/КРОСС/  Първите за тази година „Зелени библиотеки\" в парковете на София стартират на 3 август 2019 г. на две места - в Южния парк и в Градската градина. Библиотеката на София Ви очаква от 10:00 ч. до 16:00 ч., за да прочетете хубава книга сред природата, да станете наш читател, като си вземете безплатна едногодишна читателска карта и да участвате в станалата традиционна инициатива „Споделени книги\" - „Вземи, прочети, върни\".В Южния парк ще чуете поезията на Георги Гаврилов, музиканта Карел Маринович и Боряна Богданова, която ще пее и ще чете поезия. Ще може да се възползвате от възможностите на мобилната библиотека - Библиобус, който разполага с над 1500 тома от най-новите и интересни книги художествена, научно-популярна и детска литература от съвременни и класически български и чуждестранни автори. Малчуганите може да участват в уъркшопа, организиран от Таня Гигова и театрална школа „ГлухАРТчета\".В Градската градина с нас ще бъдат поетесата Мирела Иванова, музикалното дуо Петър Чухов и Иван Христов и за децата - актрисата Жана Рашева, която ще представи любими детски книжки.Продължава вече традиционната инициатива „Споделени книги\" - „Вземи, прочети, върни\". Посетителите ще могат да вземат интересна нова или да оставят вече прочетена книга на специално поставените места в парка.", "date": "2019.07.31", "title": "В Южния парк и Градската градина стартират „Зелените библиотеки“ "}
{"url": "http://www.cross.bg/tess-zemyata-nasa-1610198.html", "text": "/КРОСС/  Сондата на НАСА за изследване на екзопланети TESS e открила общо три планети около звезда, разположена на около 73 светлинни години от собствената ни слънчева система, а една от тях има състав, съпоставим с този на Земята, съобщава БГНЕС.НАСА разкри, че телескопът е открил три екзопланети, за които учените смятат, че ще бъдат „сред най-любопитните цели за бъдещи проучвания.Сондата на НАСА за изследване на екзопланети TESS e открила общо три планети около звезда, разположена на около 73 светлинни години от собствената ни слънчева система, а една от тях има състав, съпоставим с този на Земята, съобщава БГНЕС.НАСА разкри, че телескопът е открил три екзопланети, за които учените смятат, че ще бъдат „сред най-любопитните цели за бъдещи проучвания.И трите свята обикалят около звезда-джудже от тип М, разположена на около 73 светлинни години. Тя е приблизително 40% по-малка от нашето Слънце по маса и размер и има повърхностна температура около една трета по-ниска от Слънцето.Първата и най-вътрешна планета, наречена TOI 270 b, е с 25% по-голяма от Земята и има приблизителна маса 1,9 пъти по-голяма от тази на нашата планета. Тъй като тя е най-близката от трите до звездата, планетата е описана като „гореща\" и е повече от вероятно да има скалиста повърхност.Проучването на НАСА определя другите два свята като „мини-Нептун\", но изследователите казват, че са необходими допълнителни данни, тъй като тези планети приличат на тези, наблюдавани в нашата собствена слънчева система. TOI 270 c и TOI 270 d, съответно са 2.4 и 2.1 пъти по-големи от Земята. Смята се, че първата тежи около седем пъти земната маса, докато втората е приблизително пет пъти по-голяма от земната.TESS се натъкна на над 850 „потенциални нови планети\", но само 24, включително последните три, спечелиха честта да бъдат наречени планета, тъй като сателитът за първи път започна да търси екзопланети през юли 2018 г.„Темпът и производителността на TESS през първата година от дейността му са надхвърлили най-оптимистичните ни надежди за мисията\", казва Джордж Рикър, главен изследовател на TESS в Масачузетския технологичен институт.Изследователите се надяват последващите наблюдения във връзка с находките на TESS да продължат да хвърлят светлина върху това как функционират тези планети, какви газове присъстват върху тях и дали животът може да оцелее на тези светове или не. ", "date": "2019.07.31", "title": "Сонда на НАСА откри планета, подобна на Земята"}
{"url": "http://www.cross.bg/todorov-ivan-gryp-1610197.html", "text": "/КРОСС/  Прокуратурата ще поиска постоянен арест за собственика на фирма \"ТАД груп\" Иван Тодоров. Според обвинението най- строгата мярка се налага, защото има опасност Тодоров да се укрие или да попречи на събирането на доказателства.Иван Тодоров беше задържан вчера на Летище София. За него беше издадена Европейска заповед за арест. Повдигнато му е обвинение в кибертероризъм.В момента той се намира в ареста на Националното следствие и е задържан за 72 часа. Обвинението е, че Иван Тодоров е подбудил Кристиян Бойков да копира нерегламентирано данни от информационната система на НАП и да ги разпространи в публичното пространство. В подбудителство е обвинен и търговският директор на фирмата \"ТАД груп\" - Георги Янков. Той и соченият за пряк извършител на престъплението Кристиян Бойков са на свобода срещу гаранция от 20 хиляди лева. Не е изключено прокуратурата да повдигне обвинения и срещу други служители на компанията. ", "date": "2019.07.31", "title": "Гледат мярката за задържане на собственика на \"ТАД груп\" "}
{"url": "http://www.cross.bg/tema-bulgariya-zhivo-1610186.html", "text": "/КРОСС/  Тема:  Труден случай и лекарски успех - как професорите Генчо Начев и Никола Владов спасиха живот?Тема:  Нова идея: кой трябва да плаща първите дни от болничния на работника според работодателите?Тема:  От Брюксел до София - евродепутатът Илхан Кючук;Тема:  На живо: възстановените уникални мозайки от Базиликата в Пловдив застават на мястото си;Тема:  Какво ще е времето през август? - най-точната прогноза в минутите на синоптика;Тема: Докъде стигна африканската чума в България и в кои четири области стопаните трябва да заколят животните в задния двор? На живо от засегнатите райони.Тема: Каква е равносметката на депутатите в последния им парламентарен ден? В студиото Маноил Манев от ГЕРБ, Александър Симов от БСП, Хамид Хамид от ДПС и Александър Сиди от ВМРО.Тема: Кой е изхвърлил тоновете мъртви норки край Сливен?Тема: Тайните на лъва от Шипка - какво разкри реставрацията на скулптурата?Тема: Докато България се бори с чумата по свинете, морето край Дуранкулак изхвърли трупове на румънски кози. Може ли да бъде пренесена зараза от северната ни съседка? На живо - Искра Урумова от черноморския бряг с експерт на БАБХ.Тема: Офроуд в метрото. Майка с количка се оплака, че й е почти невъзможно да достигне до перона на най-голямата метростанция в София. Румен Бахов проверява на място.Тема: Собственикът на фирмата, обвинена за пробива в НАП, беше арестуван. Бизнесът на Иван Тодоров във Варна проверява Владислава Тричкова.Тема: Семейство с бебе не получи чаканата почивка във Велинград, след като се оказа, че условията, за които се платили, не отговарят на предложената оферта. Ще им бъдат ли възстановени парите? Тема: Село без обхват на мобилните телефони е обект на постоянни нападения и обири. Как живеят хората там? Тема: Кой асфалтира двора на самоковско училище  по време на дъжд? Тема: Камион разби тротоар в Бургас и беше заснет от общинските камери. Ще бъде ли разкрит шофьорът - нарушител?Тема: Младоженци дариха апаратура на неонатологията във Велико Търново. Каква е причината за благородния жест?Тема: След първия мач на националите ни по баскетбол в инвалидни колички, част от Европейското първенство, което ще се играе в България, се срещаме с тях.Тема: Учени тръгват на експедиция в Черно море. Включваме се от кораба, с който ще плават.Тема: България ще има свръхмодерна лаборатория в Антарктика - проф. Христо Пимпирев с DSNG. ", "date": "2019.07.31", "title": "Теми и гости в сутрешните блокове на телевизиите"}
{"url": "http://www.cross.bg/evdokim-tyaloto-nego-1610184.html", "text": "/КРОСС/ Св. праведен Евдоким КападокийскиСветият праведен Евдоким се родил в Кападокия (област в Мала Азия.) в семейството на благочестивите родители Василий и Евдокия. По време на царуването на Теофил (византийски император, 829-842 г., бел.ред.) той служел във войската и се отличавал с добродетелен живот, като усърдно съблюдавал всички заповеди на Бога и пребъдвал в пост и въздържание, а също и в молитви и съкрушение за греховете си. Като се занимавал прилежно с четене и изучаване на божествените книги, той оказвал щедра помощ и давал милостиня на просяци, бедни, сираци и вдовици, облагодетелствал църкви и манастири, и като проявявал изобилно към всички милост, съблюдавал непорочно девствената си чистота. Той бил толкова целомъдрен, че не си позволявал нито да беседва с жени, нито да ги гледа. Дори не допускал до себе си жени, освен майка си, която единствено почитал синовно и с която беседвал. Във всички разговори се пазел от празнословие и пустословие, като предпочитал мълчанието пред многословието. Странял от тези, които се отдавали на празнословие. Лъжи, клевети и всякакво осъждане не само не изричал, но дори не желаел да слуша, като украсявал живота си с всякакви добродетели. Сред слухове, смутове и светска суета той изглеждал като лилия сред тръни или злато в огън, ни най-малко неповредено от светски съблазни и страстни влечения.Заради своите добродетели той бил обичан и уважаван от всички, известен бил и на царя, който го поставил за началник на Кападокийския полк и го изпратил в Харсианската страна, за да управлява народа. Като упражнявал властта, той водел управлението с доброта и пълна справедливост, така че в живота си бил праведен пред Бога и хората. За тайните му добродетели никой не може да знае, нито да каже, освен всезнаещият Бог, Който изпитва сърцата и мислите, на Когото този праведен мъж работил с всичкото си сърце и душа.Заради своите добродетели той бил обичан и уважаван от всички, известен бил и на царя, който го поставил за началник на Кападокийския полк и го изпратил в Харсианската странa (Харсианската област се намирала в Мала Азия, в западната част на Кападокия, бел.ред.), за да управлява народа. Като упражнявал властта, той водел управлението с доброта и пълна справедливост, така че в живота си бил праведен пред Бога и хората. За тайните му добродетели никой не може да знае, нито да каже, освен всезнаещият Бог, Който изпитва сърцата и мислите, на Когото този праведен мъж работил с всичкото си сърце и душа.Когато напълно Му угодил, той се преставил с мир на млади години: бил само на 33 години. Върху него се изпълнили думите от Писанието: \"Достигнал съвършенство в кратко време, той е навършил дълги години; защото душата му е била угодна Господу...\" (Прем.4:13-14).Макар и да не достигнал седините на старостта, но в съвършенството на добродетелния си живот надминал много старци, понеже богоугодната старост не се измерва с броя на годините: за благородни бели коси служи мъдростта, а за старческа възраст - чистият живот на добродетелния мъж. Ако някой достигне такава възраст, за него не е необходимо да пребъдва дълги години в суетния и нищожен свят и той желае \"да се освободи и да бъде с Христа\" (Фил. 1:23).Като достигнал такава възраст, свети Евдоким починал, макар и да бил млад на години. Той угодил на Бога и Бог го възлюбил, затова бил грабнат, \"да не би злоба да измени разума му, или коварство да прелъсти душата му\" (Прем. 4:11). За това, как е станала кончината му, съобщили присъстващите на нея. Когато, лежейки на болничния одър, се приближил към смъртния си час, той събрал домашните си и им завещал с клетва след отхождане на душата му да не го оглеждат, да не умиват тялото му, да го погребат в дрехата и обувките, които носел, и така да го положат в гроба. След това, като заповядал на всички да излязат и затворят вратата, той се помолил с молитва, която някои чули през вратата. В нея той просел кончината му да не бъде видима за никого, както и животът му, скрил в себе си тайни подвизи, не бил известен на никого. Като възблагодарил на Бога за всичко, той произнесъл накрая: \"В Твоите ръце, Господи, предавам духа си\", напуснал тялото и преминал при Господа. Домашните му го погребали така, както им завещал.Господ, Който желаел да прослави Своя угодник и да покаже след кончината му в каква святост е живял, дал на прославените му мощи чудесна благодат, чрез която от тях се получавали изцеления от всякакви болести. Един мъж на име Илия, който имал в себе си нечист дух и силно страдал от него, гонен и мъчен от беса, дошъл при гроба на праведника скоро след преставянето и погребението на свети Евдоким. Едвам нозете на Илия докоснали гроба, веднага, като че опарен от огън, нечистият дух високо извикал, и като хвърлил човека на гроба, излязъл от него и избягал, гонен от молитвите на праведника. Като видели това, хората започнали да носят своите болни и да ги слагат на този гроб. И всички бързо получавали изцеление. Заради всичко това почели свети Евдоким, като направили надгробна плоча и запалили кандило. Славата за чудесата му се разпространили навсякъде и много хора започнали да прииждат при него. Страдащите от различни болести получавали изцеление или чрез помазване с елей от кандилото, или чрез поставяне върху болните места на пръст, взета от гроба. Една жена донесла детето си, което имало парализирани ръце, неподвижни, сякаш безжизнени. Едвам помазала с елей от кандилото на светеца ръцете на детето и то веднага оздравяло и започнало да ги движи нормално. Подобно на това, било донесено друго дете, с парализирани нозе, което не можело нито да ходи, нито да стои. Когато помазали безжизнените му нозе с елей от кандилото, детето веднага оздравяло и започнало да ходи, да скача, като възхвалявало Бога. Една жена, която имала на тялото си мъчително възпаление, дошла и като взела земя от гроба на светеца, я размесила с вода, а по-добре да кажем - със сълзи, и я наложила върху възпаленото място като целебен пластир. В същия ден тя оздравяла напълно. Славата за чудесата на свети Евдоким стигнала и до Цариград, където още живеели родителите му, които се преселили тук от Кападокия. Майка му дошла от Византия в Харсианската страна и като видяла гроба на сина си и множеството народ, стекъл се тук, за да получи изцеление, паднала на гроба, обгръщала го и със сълзи говорела:- О, мое скъпо чедо! Светлина за очите ми! Откъде ти е тази велика чудодействена сила? Откъде тази целителна благодат? Наистина ти е дадено това от Бога заради твоите тайни добродетелни трудове, с които си угодил на своя Владика! Блажена съм сред майките, понеже се сподобих да бъда родителка на такъв син и вече не ридания, а духовни песнопения принасям за тебе като Божий приятел, живеещ с Бога.Като казала и други думи с радостни сълзи, майката наредила да снемат камъка, да разкопаят земята и да отворят ковчега. Когато всичко било извършено, всички видели тялото на светеца, никак не изтляло. Лицето му било светло като живо, а устата - в естествената си красота. Макар светецът и да бил вече от 18 месеца в земята, ни най-малко не се бил изменил и бил като жив, току-що заспал. Голямо благоухание излизало от него. Изнесли раката с мощите на повърхността. Когато майката пожелала да облече сина си в нови дрехи, се случило там да бъде един пришелец, монах на име Иосиф, добродетелен мъж в сан презвитер. Той вдигнал тялото на светеца от раката. То било като живо - ръцете и нозете свободно се сгъвали. Монахът свалил дрехите от тялото и обувките от краката без всякакво затруднение, понеже ръцете сами се поддавали на събличането и нозете на събуването. Като облекли тялото в новите одежди, отново благочинно го положили в раката.Майката пожелала да вземе и отнесе със себе си във Византия чудотворното тяло на своя възлюбен син:- Тази звезда възсия от моята утроба - казвала тя, - нека се върне при мен, в моя дом!Но жителите на тази страна се събрали и не й дали тялото, като казвали така:- Макар тази звезда да възсия от твоята утроба, но у нас завърши залезът й и у нас отново още по-ясно възсия с чудеса. Макар от тебе да израсна тази добра лоза, но у нас тя принесе сладките плодове на целебната благодат. Ако Бог беше пожелал чудесните мощи на угодника да бъдат на друго място, то не можеше ли той, докато беше още жив, да се върне там, откъдето дойде при нас? О, добра майко! Не се противи на Божиите съдби и не ни завиждай за нашия дар. Достатъчна ти е славата, че си родила такъв светец!При тези думи майката замълчала и след като прекарала няколко дни при гроба на сина си, простила се с всички и се върнала у дома. Споменатият йеромонах Йосиф станал пазител на мощите на светия угодник и известно време останал при него, но после, като намерил удобно време, тайно през нощта взел мощите на праведника и заминал с тях за Цариград.По време на пътуването също ставали чудеса: както откраднатото миро, макар и да е скрито, не може да се укрие по причина на силното благоухание, така и мощите на свети Евдоким, тайно взети, не могли да бъдат скрити по причина на изходящата от тях благодат на изцеления.Ако някъде по пътя се срещал болен, той получавал изцеление. Една бесновата жена се приближила до прославената рака и бесът веднага закрещял в нея, изобличавайки носения праведник и говорейки хули за него, но тозчас бил поразен от невидима сила, хвърлил жената и избягал от нея.Игуменията на Мантинийския манастир боледувала и имала тайна голяма скрита рана на тялото си. Тя никак не можела да се излекува от нея и силно страдала. Като срещнала мощите на светеца, тя се докоснала до честната рака, долепила се до тялото на светеца и шепнешком му казала като на жив за недъга си. Получила изцеление в същия миг.Йосиф донесъл честните мощи на свети Евдоким във Византия и ги предал на родителите му. Те се зарадвали неизразимо. И не само те, но и целият град много се радвал на донасянето в него на чудотворните мощи.** Въз основа на свидетелствата на гръцките пролози се предполага, че кончината на преподобни Евдоким е била на 31 юли, а пренасянето на мощите на 6 юли. Руският поклонник (хаджия) Антоний, който е бил през 1200 г. в Цариград, казва: \"При стълба от страна на манастира на Богородица лежи новият Евдоким в сребърен гроб като жив\". Бел. ред.Родителите скоро обковали честната рака на светия свой син със сребро и я положили в построената от тях църква \"Пресвета Богородица\", като славели и благодарели на прославяния в Троица Бог Отец, Син и Свети Дух, на Когото и от нас да бъде слава сега и винаги, и во веки веков. Амин.Жития на светиите, преведени на български език от църковно-славянския текст на Чети-минеите на св. Димитрий Ростовски ", "date": "2019.07.31", "title": "Св. праведен Евдоким Кападокийски"}
{"url": "http://www.cross.bg/stava-bulgariya-papa-1610185.html", "text": "/КРОСС/  431 г. - Провежда се избора на папа Сикст III. 904 г. - Арабски пирати завладяват втория по значение град на Византийската империя Солун. 1009 г. - Папа Сергий IV става 142-ри папа. 1498 г. - По време на третата експедиция, до Западното полукълбо, Христофор Колумб става първият европеец, който открива остров Тринидад. 1547 г. - Анри II става крал на Франция. 1741 г. - Императорът на Свещената Римска империя Карл VII нахлува с войска в Горна Австрия и Бохемия. 1790 г. - Издаден е първият американски патент - за производство на калиев карбонат. 1825 г. - Ханс Кристиан Оерстед открива алуминия. 1877 г. - Руско-турска война (1877-1878): В Битката при Стара Загора войските на Сюлейман паша превземат и опожаряват Стара Загора. 1891 г. - Състои се първа аудиенция на Стефан Стамболов при султан Абдул Хамид II. 1893 г. - Проведени са избори за 7 Народно събрание, спечелени от Народнолибералната партия на Стефан Стамболов. 1919 г. - В Германия е приета Ваймарската конституция, според която страната става република и Райхстага се премества във Ваймар. 1932 г. - Нацистката партия печели повече от 38% от гласовете на парламентарните избори в Германия. 1936 г. - МОК решава следващите летни олимпийски игри да се проведат през 1940 г. в Токио, което не случва поради войните. 1938 г. - Царство България, Гърция, Турция, Югославия и Румъния подписват пакт за неагресия. 1941 г. - Холокост: По заповед на Адолф Хитлер, нацисткия райхсмаршал Херман Гьоринг издава писмена директива на генерала от СС Райнхард Хайдрих за изготвянето на „общ план за административните материали и финансовите разходи, необходими за желаното окончателно решение на Еврейския въпрос.\" 1954 г. - Италианска експедиция, водена от Ардито Десио покорява за първи път връх К2 в Хималаите. 1961 г. - Създава се външнозастрахователно дружество „Булстрад\" - първото акционерно дружество в България. 1964 г. - Програма Рейнджър: Американската лунна сонда Рейнджър 7 предава първите близки снимки на Луната, които са 1000 пъти по-ясни от тези на земните телескопи. 1969 г. - С посещението на папа Павел VI в Уганда е осъществена първата папска визита в Африка. 1971 г. - Програма Аполо: Астронавтите от Аполо 15 за пръв път използват ръчно управляемо превозно средство, наречено Лунар Роувър, за придвижване по повърхността на Луната. 1979 г. - Министерският съвет на Народна република България излиза с разпореждане за организирането и провеждането на международната детска асамблея „Знаме на мира\" в София и за изграждане на монумента „Знаме на мира\". 1991 г. - Президентите на САЩ и СССР Джордж Буш и Михаил Горбачов подписват договора СТАРТ за съкращаване на ядрените арсенали. 1997 г. - Приет е настоящият герб на България, изработен по проект на Николай Гогов и Георги Чапкънов, в който има 3 лъва и 4 корони. 2006 г. - Фидел Кастро обявява, че предава временно властта в Куба на брат си Раул Кастро по здравословни причини.", "date": "2019.07.31", "title": "31 юли в историята"}
{"url": "http://www.cross.bg/nikolov-predsedatel-rezhisyor-1610187.html", "text": "/КРОСС/ Проф. Васил Николов, председател на Селскостопанската академияВенка Стоянова, депутат от ГЕРБ в 44-ото НСВладимир Каролев, икономистВладислав Прелезов, журналистДимитър Маргаритов, председател на Комисията за защита на конкуренциятаДимо Райков, писателПроф. Иван Ничев, режисьорИван Цонов, помощник треньор на националите по свободна борбаКонстантин Каменаров, журналистКристина Димитрова, певицаМаргарит Николов, режисьорПенчо Милков, депутат от БСП в 44-ото НСПетко Николов, юрист, председател на Патентното ведомствоСтанимир Илчев, съпредседател на НДСВ,бивш евродепутатГл. комисар Христо Терзийски, директор на ГД \"Национална полиция\"Христо Щерионов, главен директор на Главна дирекция\"Гражданска въздухоплавателна администрация\" на летище СофияЦветелина (Добрева), поп-фолк и фолклорна певица ", "date": "2019.07.31", "title": "Рождениците на 31 юли"}
{"url": "http://www.cross.bg/lv-dokolkoto-razmer-1610229.html", "text": "/КРОСС/  \"Властта произвежда толкова много гафове ежеминутно, че повечето отминават не само наказани, но дори и без нужното внимание, защото за разлика от правителството, нормалните хора имаме истинска работа, семейства, ангажименти и прочие. Някак успяваме да отидем на протести и това е.Това е една от причините правителството и държавните учреждения, като НАП, безнаказано да правят каквото си поискат.Време е да им покажем, че това не е така.\"През изминалите няколко седмици от НАП leaks до сега стана ясно, че гражданите са бесни и биха искали да водят дела срещу НАП.По мое мнение, дела би трябвало да се заведат от колкото се може повече хора, доколкото това е единствено правилният и работещ начин.Пиша това с ясното осъзнаване на всички недостатъци на правосъдието у нас и съдебната му фаза в частност. От друга страна, именно това е начинът въпросните недостатъци да бъдат излекувани.Колективни искове са възможни, но не особено смислени. В тази публикация е обяснено защо. Кратката версия е, че няма особен смисъл, доколкото няма осъдителна част, а именно това е важната част. Разбира се, не защото ищците просто ще вземат пари, а защото заплахата от огромно осъдително решение срещу НАП е нещото, което ще промени всичко.Освен това и е чудесен начин да докажем, че сме граждани, не друго.Непозволено увреждане е нанесено на всеки един от почти 5 000 000 български граждани, като вредите от него могат да бъдат репарирани по съдебен ред. Ще бъдат претендирани само неимуществените вреди, доколкото в един толкова масов иск имуществените вреди ще трябва да бъдат доказвани индивидуално по основание и размер и това ще обезсмисли всичко, т.к. процесът ще продължи безкрайно.Получих безброй обаждания и съобщения по темата от бесни граждани, но използвах времето в чудене, т.к. преди две години, започвайки исковете срещу две кафяви медии със стотина души, администрирането на документацията отне шест месеца, а тук обемът ще бъде такъв, че вероятно ще трябва да наема склад и стотина стажанти за целта.Въпреки потенциалните трудности, смятам че трябва да се направи, дори и поради факта, че подобно нещо не е правено. Ще подадем и ясен сигнал на институциите, че не сме просто безмълвни и безропотни, а борбени, свободни и сме готови да защитим правата си.Множество искове накратко означава в рамките на един процес срещу един ответник и с една и съща фактическа обстановка да се предявят искове от множество ищци.Цена на иска за всеки един ищец е определена на база минималната държавна такса, която е в размер на 50лв. т.е. дали ще предявим иск за 1 лев или за повече, до размера на минимума държавната такса, е все 50лв.Цена на иска за всеки ищец в размер на 1 000лв.Такси и разноски - 100лв.Държавна такса - 50лвРазноски по обработване на документацията, такси за банков превод и адвокатски хонорар в размер на 50лв.За адвокатския хонорар ще бъде издадена данъчна фактура с включено ДДС на всеки ищец, а всички разноски ще бъдат претендирани в процеса от ответника.Срок за изпращане на документи до 30.10.2019г.Моля, спазвайте точно инструкциите, т.к. поправянето ще затрудни неимоверно работата.Попълвайте и подписвайте документите само със СИН химикал.Справка дали ви има в изтеклите бази данни, можете да направите в сайта на Биволъ или в сайта на НАП. След като направите справка, моля копирайте справката/СМС разпечатайте, за да приложите копието към документите.Ако имате възможност и желание, можете да направите дарениевъв връзка със защитата, като моля да имате предвид, че всяка стотинка ще бъде декларирана пред ответника НАП, а върху даренията се дължи данък.IBAN:BG85STSA93000023078643PayPal:https://paypal.me/nikolayhadjigenovДарения по посочената банкова сметка или PayPал с изрично посочване, като основание за плащане:Дарение правозащитна дейност НАП leaksКакто и предишния път дарените суми ще бъдат оповестени заедно с начина им на разходване.Дарения ще са необходими, доколкото размерът на адвокатския хонорар е определен на база крайна сума разноски от 100лв., от които прогнозните разходи са минимум 60лв., но фиксираната граница от 100лв. ще позволи в процеса да се включат, колкото се може повече хора.Източник Либерта", "date": "2019.07.31", "title": "Адвокат Хаджигенов обяснява как да осъдим НАП за теча на лични данни"}
{"url": "http://www.cross.bg/chasa-provede-sofiyaot-1610188.html", "text": "/КРОСС/ София.От 09:00 часа ще се проведе заседание на Народното събрание.***София.От 10:00 часа ще се проведе заседание на Министерски съвет.***София.От 11.00 часа омбудсманът Мая Манолова ще внесе в Народното събрание Законопроект за несъстоятелността на физическите лица, т. нар. личен фалит.***София.От 11.30 ч. общинските съветници от БСП ще дадат пресконференция в централата на Софийската градска  организация на ул. „Леге\" №10, в залата на 1-вия етаж.***София.От 11:30 часа в Националния пресклуб на БТА ще се проведе пресконференция на тема:„Далавери под чадъра на община, полиция, прокуратура и съд в Брезник. Надеждата е в медиите!\".***София.От 12.00 часа зам.-кметът на Столичната община Тодор Чобанов ще представи пред журналисти разкрит римски зид на ул. „Малко Търново\".***София.От 15:00 часа в зала 3 на НС ще се състои първото заседание на Временната анкетна комисия за изясняване на всички факти около случая с източване на информация от НАП***Враца.От 11:00 часа в Пресклуба на БТА ще се проведе пресконференция за обявяване кандидатурата на Иван Аспарухов за кмет на Община Мездра, издигнат от Коалиция „Единна Мездра\".***Кюстендил.От 14.00 часа в залата на Общината ще се проведе заседание.***Стара Загора.От 12.00 часа, в зала „Фоайе\" на Община Стара Загора кметът Живко Тодоров ще поздрави 15-те старозагорски математици, които се завърнаха с множество медали от олимпиадата в Япония.***Стара Загора.От 20.30 часа пред Мемориалния комплекс „Бранителите на Стара Загора\" председателят на Народното събрание Цвета Караянчева ще участва в тържествената церемония в Стара Загора, с която ще бъдат отбелязани 142 години от боевете за защитата на града.***Хасково.От 11:30 часа в Пресклуба на БТА ще се проведе пресконференция на Сдружение \"Българска асоциация за хора с онкологични и други заболявания \"Живот\"\" - Хасково.***Хасково.От 11.00 часа ще се проведе заседанието на Областната епизоотична комисия в Малката зала на Областна администрация Хасково. ", "date": "2019.07.31", "title": "Предстоящи събития на 31 юли "}
{"url": "http://www.cross.bg/tzigari-bytilki-kusa-1610232.html", "text": "/КРОСС/  Митнически служители от Главна дирекция \"Митническо разузнаване и разследване\" (ГД МРР) откриха 3120 кутии (62 400 къса) контрабандни цигари от марките „Минск\" и „Parliament\" в туристически автобус с българска регистрация, пътуващ от Беларус, при проверка в района на ГКПП Дуранкулак на 29.07.2019 г. Цигарите с белоруски бандерол са били укрити във фабрична кухина на автобуса. При проверката на превозното средство са открити и 7 бутилки с хладилен газ тип R134а, всяка с нето тегло над 13 кг, за който не са били представени необходимите документи.При последвали оперативни действия е установен обект, използван за съхранение на нелегални акцизни стоки. При извършена проверка в обект - частен имот, находящ се в село в обл. Добрич, митнически служители от ГД МРР установяват наличие на още 1793 кутии (35 860 къса) цигари без валиден български бандерол, както и над 200 бутилки водка от 0,5л. с украински бандерол.Общо са иззети 98 260 къса цигари, 207 бутилки водка и 7 бутилки хладилен газ. Образувани са две досъдебни производства по описа на ГД МРР под надзора на районните прокуратури в Каварна и Добрич.", "date": "2019.07.31", "title": "Задържаха нелегални цигари и алкохол на Дуранкулак"}
{"url": "http://www.cross.bg/sofiya-poruchka-chistotata-1610233.html", "text": "/КРОСС/  Настояваме кметът Фандъкова незабавно да прекрати обществената поръчка за чистотата на града. Това каза председателят на БСП - София Калоян Паргов на пресконференция.„ГЕРБ искат служебно да си купят изборите в София\", заяви и той и постави въпроса какво налага точно сега, в края на мандата, в този отпускарски месец август, тихомълком да се обяви тази поръчка, след като сега действащите договори изтичат чак в средата на 2020 година.\"Защо се връзват ръцете на бъдещия кмет на София и на бъдещия общински съвет?\", запита Паргов.„Групата на социалистите в СОС настояваме тази комунална дейност да се изпълнява от общинско дружество\", добави още председателят на БСП - София. Той посочи, че решението трябва да се вземе от следващия кмет и следващия Общински съвет.Начинът, по който се реализира обществената поръчка за чистотата на София, ограничава възможността на общинските съветници да изразят становище и да предприемат действия по една от най-важните комунални политики. Това каза заместник-председателят на Столичния общински съвет от БСП Милка Христова. \"Искаме да спасим общинското дружество „Чистота Искър\", зяви Христова.Новата обществена поръчка за чистотата на столицата оставя съмнението, че софиянци ще плащат най-скъпата цена за тон сметосъбиране и сметоизвозване, каза още лидерът на столичните социалисти.Калоян Паргов направи сравнение със сумите, които се заплащат в други европейски градове:„Цената в София е 90 евро, за справка - в Прага е 45 евро, в Мюнхен - 55 евро. В столицата на най-бедната държава в ЕС се налага да плащаме почти двойно\". Той разясни, че това е ситуацията в момента. Според него новата обществена поръчка за чистотата на столицата оставя съмнението, че това няма да се промени.Общинският съветник Альоша Даков коментира темата за избора между машинното и ръчното метене на улиците в София. „Машинното е и по-ефективно, и е по-евтино. А във въпросната обществена поръчка отново се залага на ръчно метене на улиците. \"Недоумяваме защо не се предпочете машинното\", каза Даков ", "date": "2019.07.31", "title": "Калоян Паргов: Кметът Фандъкова незабавно да прекрати обществената поръчка за чистотата на града"}
{"url": "http://www.cross.bg/razberesh-obyasneniya-mozhesh-1610183.html", "text": "/КРОСС/  Ако не можеш да го разбереш без обяснения, няма да го разбереш и с обяснения. Харуки Мураками", "date": "2019.07.31", "title": "Ако не можеш да го разбереш без обяснения"}
