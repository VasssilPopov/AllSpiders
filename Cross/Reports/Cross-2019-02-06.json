{"url": "http://www.cross.bg/rysiya-kristensen-zabrani-1595832.html", "text": "/КРОСС/ Руски съд осъди член на \"Свидетелите на Йехова\" на 6 години затвор за \"екстремизъм\" в първа присъда по рода си от приемането през 2017 година на закон, който забрани религиозната организация, предаде АФП, цитирана от БТА.Служители на Федералната служба за сигурност задържаха датчанина Денис Кристенсен в южния град Орел през май 2017-та, след като Москва забрани \"екстремистката организация\".\"Дълбоко съжаляваме за присъдата на Денис Кристенсен - невинен мъж, който не е извършил никакво реално престъпление\", заяви Ярослав Сивулский, говорител на \"Свидетели на Йехова\" в Русия. - \"Тъжно е, че четене на Библията, молитвите и моралният начин на живот отново са престъпление в Русия\", допълни той.Кристенсен (46 г.) е женен за рускиня и също настоява, че не е извършвал никакви престъпления.Датският външен министър Андерс Самуелсен заяви, че е дълбоко обезпокоен от присъдата на сънародника си и призова Русия да спазва свободата на вероизповеданията. ", "date": "2019.02.06", "title": " Русия осъди на 6 г. затвор датчанин - член на \"Свидетели на Йехова“ "}
{"url": "http://www.cross.bg/altzhaiimer-bolestta-proteinovi-1595807.html", "text": "/КРОСС/ Учени от Харвардския университет установиха, че в женския мозък по-бързо се натрупват \"протеинови отпадъци\" и в резултат се ускорява развитието на болестта на Алцхаймер.Оказва се, че протеините тау са своеобразна хранителна среда за болестта на Алцхаймер и на Паркинсон. Парченца \"протеинови отпадъци\" постепенно унищожават неврони в различни мозъчни зони и това води до загуба на паметта и старческо слабоумие.Специалистите подбрали 300 доброволци и изследвали количеството \"протеинови отпадъци\" в мозъците им. Не били наблюдавани различия между здравите мъже и жени, но у засегнатите от болестта на Алцхаймер нещата били различни. У засегнатите от нея представителки на нежния пол били открити с 6-10 на сто повече парченца \"протеинови отпадъци\", отколкото у мъжете, а в най-тежките случаи - със 70 на сто повече \"протеинови отпадъци\", съобщава сп. JAMA Neurology, цитирано от БТА.Учените засега не знаят каква е причината за натрупването на протеини тау в мозъчните клетки, но ще се опитат да изучат по-добре въпросния механизъм и да създадат ефикасни препарати срещу болестта на Алцхаймер и на Паркинсон. ", "date": "2019.02.06", "title": "Специалисти изясниха защо жените по-често са засегнати от болестта на Алцхаймер"}
{"url": "http://www.cross.bg/miliarda-evro-protzenta-1595818.html", "text": "/КРОСС/ Германският автомобилостроител Даймлер (Daimler) обяви, че чистата печалба на компанията за четвъртото тримесечие се е понижила с 49 процента до 1,64 милиарда евро (1,87 милиарда долара), тъй като луксозното му подразделение Мерцедес-Бенц (Mercedes -Benz) е засегнато от проблемите с дизеловите автомобили и световната търговска война, предаде Асошиейтед прес.Приходите, отчетени днес, са нараснали със 7 процента до 46,6 милиарда евро и компанията обяви, че търсенето на продуктите й остава силно.Подразделението за луксозни автомобили на компанията, главният източник на постъпленията й, е отчело спад на печалбата, тъй като е изправено пред редица предизвикателства. Търговската война между САЩ и Китай означава нови вносни мита за произведените в САЩ и продадени в Китай автомобили. Строгите изисквания, които трябва да бъдат спазени, за да бъдат сертифицирани автомобилите за вредни емисии, също оказват влияние върху бизнеса.За цялата година чистата печалба е намаляла до 7,6 милиарда евро от 10,6 милиарда евро през 2017 година.Приходите са нараснали с 2 процента до 167,4 милиарда евро ", "date": "2019.02.06", "title": "Даймлер“ отчете понижаване на печалбата си с 49%"}
{"url": "http://www.cross.bg/trier-lars-melanholiya-1595830.html", "text": "/КРОСС/ Датският режисьор Ларс фон Триер представи в белгийския град Антверпен своя необичайна изложба, посветена на диамантите и киното.Известният кинодеец, чието творчество е белязано със загадъчност и смели експерименти, остана верен на себе си и при новото си амплоа. В експозицията \"Меланхолия: Диамантът\" Фон Триер съчетава скъпоценните камъни с технологиите на виртуалната реалност. Арт-обектът е посветен и на неговата творба \"Меланхолия\" - фантастичната драма с участието на Кристен Дънст и Шарлот Генсбур в главните роли, предава ТАСС, цитирана от БТА.В просторната зала на белгийски музей е представен \"главният герой\" на изложбата - скъпоценни кристали с диамантен произход с маса 12 карата. С помощта на очила за виртуална реалност посетителят получава възможността да се отправи на 3-минутно пътешествие направо в \"диаманта\" при съпровод от музика на Вагнер. ", "date": "2019.02.06", "title": "Ларс фон Триер представи своя изложба в Белгия"}
{"url": "http://www.cross.bg/alstom-taka-konkyrentziyata-1595829.html", "text": "/КРОСС/ Планът на компаниите Siemens и Alstom за създаване на европейски шампион в железопътния транспорт се сринаха в сряда, след като антитръстовите регулатори на ЕС отхвърлиха подобна сделка, заявявайки, че тя би навредила на конкуренцията и би довела до по-високи цени за потребителите, съобщава Ройтерс.Европейската комисия също така блокира предложението на немската компания Wieland-Werke AG за добив на медна суровина да закупи бизнес поделение на Aurubis - най-голямата компания в Европа за медна стопилка, тъй като това може да доведе до повишаване на потребителските цени.Привържениците на по-строгия режим за фирмени сливания в единния блок твърдят, че подобни промени могат да доведат до непрозрачни и непредсказуеми правила.Ройтерс напомня, че компаниите Siemens и Alstom искаха да комбинират техните железопътни операции, за да се конкурират по-ефективно на световната цена с китайската държавна компания CRRC Corp. Ltd, като подобна стъпка беше подкрепена от френското и от германското правителства, които насърчаваха създаването на такъв европейски индустриален шампион.Европейският комисар по конкуренцията Маргрете Вестагер обаче заяви в сряда, че ЕК блокира сделката, за да защити конкуренцията в европейската железопътна индустрия. \"Без значителни подобрения, подобно сливане би довело до по-високи цени за системите за сигнализация, които се грижат за безопасността на пътниците и за следващите поколения на високоскоростни влакове\", отбеляза тя.Маргрете Вестагер отбеляза, че компаниите и в двете блокирани сделки не са били склонни да се справят адекватно със сериозните опасения за конкуренцията, изразени от страна на европейския регулатор и направените от тях отстъпки не са били успешни.Сделката между Siemens и Alstom също така предизвика критики от страна на националните агенции за конкуренция в Германия, Великобритания, Испания, Белгия и Холандия.Siemens прави ICE влакове (високоскоростни между междуградски експреси) за Deutsche Bahn и също така конструира влакове за Channel Tunnel оператора Eurostar (оператора на тунела под Ламанша). Alstom пък е производител на френските високоскоростни влакове, известни като TGV.Междувременно канадската компания Bombardier обяви, че е доволна от днешното решение на Европейската комисия. \"Подобно сливане би подкопало сериозно здравето и конкурентоспособността на целия европейски железопътен пазар, оставяйки потребителите в Европа да плащат цената за това, както като потребители на железопътния транспорт, така и като данъкоплатци\", заяви пред Ройтерс Даниел Дежарден, генерален съветник и секретар на компанията Bombardier. ", "date": "2019.02.06", "title": "ЕК не одобри сливането на Siemens и Alstom"}
{"url": "http://www.cross.bg/pyma-suobshtava-reiindzhurite-1595819.html", "text": "/КРОСС/ Мъж удушил пума, която го нападнала в планините в Колорадо. Той тичал по популярна сред привържениците на джогинга пътека край град Форт Колинс.Младата мъжка пума му скочила в гръб, след което започнала борба, съобщава Би Би Си.Мъжът е със сериозни наранявания, информира рейнджърската служба в Колорадо. Пумата го нахапала по лицето, ръката и гърба, но животът му не е в опасност.Пострадалият, чието име не се съобщава, успял да се освободи и започнал да се защитава. Според рейнджърите, голямата котка е умряла от задушаване. Тя била млад, мъжки екземпляр с тегло около 36 килограма.При нападение от пума правилната реакция е да се не се бяга и при нужда да се влезе в схватка с животното, посочват рейнджърите.Статистиката сочи, че този вид големи котки нападат хора изключително рядко. В Северна Америка са документирани около 20 атаки за 100 години.Все пак, миналата година в щата Орегон беше открито тяло на любител на природата, убит от пума. Смята се, че това е първата смъртоносна атака, причинена от пума в дивата природа. ", "date": "2019.02.06", "title": "Мъж удуши пума, нападнала го в планината "}
{"url": "http://www.cross.bg/dvizhenieto-prohoda-tira-1595842.html", "text": "/КРОСС/ Катастрофа между два товарни автомобила затруднява движението в района на Присовски завои в прохода Хаинбоаз. Сигнал за инцидента е получен в в полицията около 14,50 ч.По първоначална информация са се ударили два български тира. Пострадал е 57-годишен пътник от единия автомобил. Той е откаран в Спешна помощ, с предположения за фрактура на крака.Причините за произшествието са в процес на изясняване. Екипи на Пътната полиция регулират движението. Автомобилите в двете посоки се пропускат поетапно. ", "date": "2019.02.06", "title": "Два тира катастрофираха в прохода Хаинбоаз"}
{"url": "http://www.cross.bg/mina-sveti-lechebnoto-1595840.html", "text": "/КРОСС/ Оставката на управителя на пловдивската болница \"Свети Мина\" поискаха днес медици от лечебното заведение. По време на общото събрание, което се проведе там, стана ясно, че за целта е стартирала подписка, която за един ден е подкрепена от 45 души от общо 300-та служители на общинската болница, съобщава Дарик.Основният мотив за исканата оставка са ниските заплати на персонала. Хората са на мнение, че управителят др. Генади Странджев, който е начело на болницата в последните две години след решение на ОбС, няма необходимите мениджърски качества, за да подобри финансовото състояние на лечебното заведение.Въпреки, че в последната година персоналът на \"Свети Мина\" получава редовно своите заплати, медиците смятат, че ниският лимит и проблемите на болницата са резултат от лошото й управление. Те считат още, че принципалът на \"Свети Мина\" - ОбС на града, също не защитава интересите на лечебното заведение.Стана ясно още, че след разговори с РЗОК за увеличение на лимита на болницата и последващото от това увеличение и на възнагражденията на медицитие, може да се говори едва през септември. През времето дотогава ръководството на \"Свети Мина\" ще трябва да се справи само.Припомням, че персоналът излезе в края на януари на протест с искане за увеличение на заплатите. 30 медицински сестри подадоха оставки заради ниското заплащане на техния труд, към момента 25 от тях са ги оттеглили. Предизвестията на останалите изтичат утре.По данни на Община Пловдив, за изплащане на дълговете на лечебното заведение през последните години от бюджета на града са отпуснати близо 5 милиона лева. ", "date": "2019.02.06", "title": " Поискаха оставката на шефа на болница \"Свети Мина\" "}
{"url": "http://www.cross.bg/dostup-durzhavi-dosieta-1595841.html", "text": "/КРОСС/ Европейската комисия представи препоръки за създаването на сигурна система, която ще осигури на гражданите достъп до електронните им здравни досиета във всички държави от ЕС. Възможностите днес значително се различават в отделните държави от Общността.Въпреки че някои граждани имат достъп до част от своите електронни здравни досиета на национално равнище или през граница, за много други достъпът до цифрови технологии е ограничен или изобщо липсва.Еврокомисарят по цифровизацията Мария Габриел коментира, че занапред пациентите ще могат да получават медицинска помощ навсякъде в ЕС, включително при спешни случаи.Лекарите и другите медицински специалисти ще могат да оказват по-ефикасна и по-ефективна медицинска помощ, добавя тя, цитирана в съобщение на ЕК.Държавите в ЕС вече са започнали да осигуряват достъп и възможности за трансграничен обмен на част от данните от електронните здравни досиета. От 21 януари финландските граждани могат да купуват лекарства в Естония с електронни рецепти, а люксембургските лекари скоро ще имат достъп до обобщена здравна информация за пациентите от Чехия.С представените днес препоръки се предлага държавите в ЕС да разширят тези възможности за още три вида данни от здравния картон - лабораторни изследвания, епикризи, резултати от образна диагностика и медицинското им разчитане.ЕК отбелязва, че ако при пътуване в друга държава от ЕС гражданин претърпи злополука, лекарите ще разполагат с незабавен достъп до данните му, например за хронични заболявания, алергии или непоносимост към определени лекарства. Това може съществено да повиши ефикасността и навременността на лечението.Промените биха довели до подобряване на качеството и осигуряване на последователност и непрекъснатост на здравните грижи за гражданите, пътуващи в ЕС. Ще бъде подпомогната научноизследователската дейност в областта на медицината. Тази дейност ще може да се развива само с пълното съгласие на гражданите и в пълно съответствие с европейските правила за защита на данните, се посочва в съобщението.Освен Финландия, Естония, Люксембург и Чехия, се очаква още 18 държави да започнат да обменят обобщена здравна информация за пациентите и електронни рецепти до края на 2021 година. ", "date": "2019.02.06", "title": "Европейците ще имат достъп до електронните си здравни досиета във всички държави на ЕС"}
{"url": "http://www.cross.bg/psihologiya-godini-zashtoto-1595846.html", "text": "/КРОСС/ - На представянето в Пловдив присъстваха и двама от моите рецензенти - проф. Иво Христов и проф. Андрей Пантев. Това е продължение на един опит да актуализирам стара психологическа традиция в познанието, която изхожда от регулативните функции на общностни структури, създадени някъде далеч в миналото. Формулирах тази парадигма \"Критическата психология\". През 2017 г. заедно с мои последователи и докторанти публикувахме колективната монография \"Творческите предизвикателства\" на критическата психология. Колкото и нескромно да звучи, явно става дума за появата на българска школа на критическата психология, на моята школа. Днес в нея участват представители на Албания и Сърбия, а към нея има интерес и от колеги от други страни - от Великобритания, Германия и най-вече от Русия. Преди 2 години бе публикувана от Руския институт за стратегически изследвания книгата \"Критическая психология, политики и истории\".Най-общо самата критическа психология обхваща етно-психология, политическа психология и психологията на историята. Проследява формирани далеч в миналото общностни, екзистенциални, политически, ако щете, и културни представи, които през цялото съществуване на българския народ регулират мисленето и поведението ни, включително и на т.нар. политически елити.- Ситуацията не се различава особено от предходни периоди, особено от последните 140 години. За съжаление се възвърнаха регулативните функции на драматичната българска цел през вековното съществуване, а именно биологично оцеляване. През социализма това бе позабравено, поне биологичното оцеляване беше осигурено. Тогава се реши и един друг въпрос, който идва от вменената ни колективна психика - богомилска социална визия. А именно, че българинът предпочита равенството в бедността, отколкото неравенството в богатството. Разбира се, не можем да говорим за истинска бедност, защото по онова време имаше и апартамент, и къща на село, и кола, колкото и да чакаш за нея, но все пак говорим за осигурено битие и най-вече за усещане за равенство. Има и неща, които остават като константа в политическите нагласи - и по време на т.нар. Трето царство България търси външен гарант в лицето на Германия, след това и в Съветския съюз, който трябваше да отговаря за нас.- Сега отговорността за държавата ни е прехвърлена на САЩ, НАТО и ЕС. В книгата си изреждам общо 7 прехода, през които сме минали от ситуирането на Дунавска България досега, но последните 3 от тях препотвърждават дълбоко вкоренения васалитет у нас. Прехвърлили сме отговорността за държавата на други, те правят с нея каквото си искат, но пък за сметка на това гарантират съществуването на т.нар. политически елити. Тази опека им осигурява възможността да правят каквито си искат безобразия у нас.Разбира се, в днешната ситуация има нещо фундаментално различно - непомерната демографска катастрофа, която в миналото не е съществувала. Над 2,5 млн. души ги няма, защото търсят препитанието си в чужбина, т.е. там решават проблема с биологичното оцеляване. Важна е и типичната българска представа за отчуждението от държавата - друг да се грижи за нея, аз да оцелявам поединично. Може да бера ягоди, да мия чинии, но важното е да оцелея. И най-парадоксалното е, че през последните 10 години Европа гарантира тази катастрофа. Защото идеологическата мантра за свободно движение на стоки, хора и капитали в ЕС подпомогна обезкръвяването ни като нация. Аз ги оправдавам хората, наистина тук не се живее. Но не ги оправдавам от тази гледна точка: остани тук, вдигни революция, пребори се за свободата си, за хляба си. Това за съжаление е много далеч от българските представи.- Защото именно това центриране около индивидуалните стратегии за оцеляване носи със себе си и непомерния български страх, който се препредава от поколение на поколение.- О, храбри! Дайте да си говорим сериозно. България никога не постига сама своята политическа свобода, в нито една историческа ситуация. Както казва Чърчил: \"Без победа няма оцеляване\". Има и друг проблем, който е оставил отпечатък върху етнопсихологията ни и до днес - по време на т.нар. Второ българско царство, през различните периоди до идването на Османската империя всъщност съществуват множество български държавици. Този детайл - ужасяващият ни сепаратизъм, съм го дефинирал като \"Третото ритуално българско самоубийство\".- Подобни нагласи не могат току-така да бъдат преодолени, трябва да минат няколко поколения, които евентуално да превъзмогнат регулативните функции на тези представи. Повтарям в последните години постоянно: България трябва да стане самостоятелна, независима и свободна държава, която да не членува в никакви военни и външнополитически съюзи - нито в НАТО, нито в ЕС. Защото знаете ли какво ще стане, като се разпаднат НАТО и ЕС? Следващият политически елит ще търси начин да се включи в Евразийския съюз като отрече предходната историческа ситуация. Ето това е българската работа. Защо не ни трябват НАТО и ЕС? Защото ние не можем до ден днешен да осъзнаем, че това са чужди тела в нашата цивилизационна матрица. Тя е съвършено различна. Имаме три фундаментални постижения в историята ни, с които обаче не се гордеем.- Първото е писмеността - кирилицата, която всъщност си е българица, и произтичащото от нея православие. С тези два цивилизационни инструмента всъщност правим други страни - страни, и други народи - народи. Но наред с това и до ден днешен отричаме богомилското движение, а всъщност богомилската социална визия в определен смисъл е предтеча на европейския утопичен социализъм. Отричаме и уникалната философско-религиозна концепция на учителя Петър Дънов, която е третото фундаментално постижение. А с паневритмията, която е част от тази концепция, можехме да има собствена философска школа, подобна на азиатските. Ние не мислим за тези неща, не можем да разберем кои сме, защо сме и т.н.- Със сигурност няма да е безболезнено, механизмите са тежки. Но, съгласете се, никой не си е представял, че ще се разпадне Римската империя, или пък Третият райх, или пък, че съветската система ще се сгромоляса. Но тъй като днес времето тече изключително бързо, може би в рамките на моя живот ще видя как се сгромолясва и поредната империя.- На никъде, защото той не може да бъде адекватен на една друга фундаментална общностна и културна представа. Тоест ЕС, замислен като единна европейска държава, е невъзможен. А иначе все още е жива онази идея за Европа на нациите и на националните държави. Но не знам как ще се случи - да се премахнат политическите структури в Брюксел и да останат икономическите. Защото международната олигархия всъщност е тази, която бива обслужвана от огромния бюрократичен апарат в Брюксел. И трудно самият този апарат ще може да се раздели с политическите структури на ЕС, защото няма да има от какво да съществува.- Ами трябва да опитаме. В онази прекрасна книга на Кен Киси \"Полет над кукувиче гнездо\" главният герой Макмърфи се опита да вдигне каменния блок. Не успя, но индианецът вдигна блока, счупи вратата и лудите излязоха свободни на улицата. Защо да не пробваме един път?- Много е дискусионно какво значи елитни политици, защото това всъщност е невъзможно да бъде дефинирано. Иначе прави добро впечатление, че БСП като партия и Корнелия Нинова като неин лидер бяха първите политически субекти, които остро възразиха и отхвърлиха Истанбулската конвенция и Пакта за емигрантите. Това е едно изключително постижение и изглежда е пътят към запазване на собственото ни достойнство, а не като магарета с вързани очи да се подчиняваме на онова, което ни се спуска. В известен смисъл бих подкрепил донякъде и намеренията и позициите на президента Румен Радев. Но след публичния му отчет за двете години от мандата му, той наистина няма връщане назад. Бяха преодолени доста линии, оттук нататък трябва още по-сериозно да вършиш онова, което си започнал. Що се отнася до партийния субект, за който толкова се говори и спекулира, Радев трябва да внимава много, защото българинът винаги е имал инструментално отношение към властта. Тоест тя се разглежда като най-сигурния начин за биологичното оцеляване, за индивидуалното и семейно-родовото благоденствие. Маса народ ще се опита да се вмести в такава бъдеща партия единствено заради властови позиции. Така е поне от 140 години насам.Партийният модел у нас е в очевиден крах. В този смисъл има нужда от такъв проект, но ако е също толкова проамерикански или склонен сляпо да изпълнява указанията на Брюксел, не виждам особена разлика. Ще се смени тази мафия, за да дойдат други, които са същите послушковци. Е, има ли смисъл от това?!- Въпреки че преди 10 години се скарахме, за мен Доган си остава една от основните политически фигури. Не за друго, това историята някога ще му го признае, а защото чрез него и чрез ДПС всъщност беше преодоляна възможността за възникване на етнически конфликт след 1989 г. А такива условия имаше. Реално Доган и ДПС категорично отхвърлиха всякаква възможност за реванш. Ето ти партия, реализирай се в политиката, в икономиката, но никакъв реванш. Мирът за съжаление у нас не може да бъде оценен, а последиците от войната ги сърбат всички.- Кратко и ясно - той е еманация на българската простотия, облечена във власт. Повече от това не искам да коментирам.- Изключително тежък въпрос. Веднага казвам, че ние - преподавателите по психология в Софийския университет, сме галеници на съдбата, защото дълги години тази специалност е № 1 като търсене и фактически обираме каймака от средното образование. Студентите ни са изключителни, знаят по няколко езика, четат много, интересуват се. Понеже преподавам в ІV курс и в магистърските програми, това, за което ги моля непрекъснато, е да си останат в България, да не емигрират. А дали имат качества за политици - за тях това все още е твърде далечно нещо. Не виждам някой с такива нагласи засега.- Да, безспорно.- По-скоро ми се струва, че не. Мога да дам личен пример. Братовчед ми и съпругата му вече сигурно близо 20 години са в Канада. Реализирани са, двете им дечица се родиха там. Да, говорят български, но напоследък почти не идват у нас. Друг свят, друг начин на живот. Мисля, че огромната част от тези над 2.5 млн. емигранти вече са загубени за страната ни.автор:Зорница Веселинова, източник: ", "date": "2019.02.06", "title": "Проф. Людмил Георгиев: НАТО и ЕС са чужди тела в нашата матрица"}
{"url": "http://www.cross.bg/tysk-brekzit-suyuz-1595847.html", "text": "/КРОСС/ Председателят на Европейския съвет Доналд Туск коментира, че има \"специално място в ада\" за онези, които са \"подпомогнали Брекзит без дори да има скица на план за това как той да бъде проведен безопасно\".Туск произнесе репликата след разговор с министър-председателя на Ирландия Лео Варадкар. Двамата се срещнаха в Брюксел.Туск коментира, че Европейския съюз ще настоява за оставането на Северна Ирландия в митническия съюз при каквато и да е сделка за оттегляне на Великобритания от ЕС, за да се запази мира. Въпреки това той и Варадкар се готвят за \"възможно фиаско\" при евентуален Брекзит без сделка.Британският депутат Найджъл Фараж, един от хората, които имат най-голяма роля за успеха на кампанията за излизане от Европейския съюз, отвърна на коментарите на Туск в Twitter. Фараж написа, че след Брекзит британците ще са свободни от \"неизбрани, арогантни хулигани\" като Туск и ще управляват сами страната си, което за Фараж звучало повече като рай.В изказването си в Брюксел Туск отбеляза, че в момента няма ефективно лидерство, което да защитава позицията за оставане на Великобритания в ЕС, докато както министър-председателят Тереза Мей, така и лидерът на опозицията подкрепят Брекзит.Мей трябва да пристигне в Брюксел в четвъртък в опит да промени условията по споразумението между Великобритания и Европейския съюз. Надеждата й е, че ще се стигне до промени, които ще позволят сделката за Брекзит да бъде одобрена от британския парламент.Тъск обаче коментира, че другите страни-членки вече са взели решение, че предоговаряне няма да има. ", "date": "2019.02.06", "title": "Доналд Туск: Има специално място в aда за тези, които подкрепиха Брекзит"}
{"url": "http://www.cross.bg/podgotovkata-alpiiiski-kypa-1595848.html", "text": "/КРОСС/ Във връзка с отправено искане от Българската федерация по ски до министъра на отбраната Красимир Каракачанов, негово положително становище и заповед на командира на Сухопътните войски генерал - майор Михаил Попов, за времето от 08 до 26 февруари 2019 г. 35 военнослужещи от 101 алпийски полк - Смолян ще се включат в работата по  подготовката и провеждането на състезанията на Световната купа - мъже в Банско. Състезанията ще се проведат на 22, 23 и 24 февруари. Участието на военнослужещи от алпийски и планински формирования в подготовката и провеждането на ски състезания за Европейска и Световна купа е практика, наложена в алпийски страни като Австрия, Германия, Франция, Италия и Швейцария. Участието на военнослужещите в подготовката на трасето и организацията на състезанието ще повиши уменията им за движение със ски и пренасяне на различни товари. Всички разходи за участие на военнослужещите се поемат от Българската федерация по ски.", "date": "2019.02.06", "title": " Сухопътни войски ще участват в подготовката за Световната купа – мъже в Банско"}
{"url": "http://www.cross.bg/pytin-prezidentut-biznesa-1595844.html", "text": "/КРОСС/ Икономиката на страната ни трябва да влезе в първите пет до 2024 г. Такава задача поставил на бизнеса президентът на Русия Владимир Путин, който посети форума \"Деловая Россия\". За това предават руските медии. Организацията отбелязва 15 години от създаването си. Руският президент се срещна днес с представители на бизнеса в московския Дом на музиката. Компаниите от \"Деловая Россия\" са създали почти милион работни места в отрасли с висока добавена стойност, подчертава президентът в речта си.\"Пред вас има една много сложна задача. До пет години икономиката на нашата страна трябва да влезе в челната петорка на най-развитите икономики в цял свят\", отбелязва държавният глава. В речта си президентът Путин подчертава, че мнозина от предпренимачите са тръгнали буквално от нула и са успели да постигнат значителни резултати.Представител на предприемаческа организация на свой ред заяви, че бизнесът иска по-добри условия и държавна помощ. Путин припомни, че от федералния бюджет са отпуснати 8 трилиона рубли за помагане на бизнеса. Той също съобщи новината, че днес правителството на Дмитрий Медведев смени шефа на руската пътна агенция. Сергей Келбах е освободен от длъжност по негова молба. Новият директор е бившият заместник на Келбах - Вячеслав Петрушенко, допълни ТАСС.  ", "date": "2019.02.06", "title": "Владимир Путин към руския бизнес: До 5 години икономиката ни да е в челната петорка!"}
{"url": "http://www.cross.bg/raketata-mezhdykontinentalna-raketa-1595843.html", "text": "/КРОСС/ Учебно-боен пуск на междуконтинентална балистична ракета РС-24 \"Ярс\" е изпълнен от космодрума Плесецк. Това съобщи днес министерството на отбраната на Руската федерация.Ракетата е стартирала в 11:31 московско време. Учебно-бойните блокове на ракетата са пристигнали успешно в района на полигона \"Кура\" в Камчатка. От военното министерство потвърждават, че поставените задачи са били изпълнени в пълен обем.Целта на пуска според военното ведомство е била потвърждаване на тактико-техническите и летателните характеристики на комплекса.PC-24 \"Ярс\" представлява руски стратегически ракетен комплекс с твърдотопливна междуконтинентална балистична ракета с мобилно и шахтово базиране с разделяща се бойна глава.Разработен е от Московския институт по топлотехника под ръководството на академика от РАН Юрий Соломонов. Тя се явява модификация на ракетата от комплекс \"Топол-М\".По класификацията на НАТО тя носи името SS-27 Mod 2.По неофициални данни далекобойността на ракетата е 12 000 км, а мощността на бойната глава е между 300 и 500 килотона. ", "date": "2019.02.06", "title": "Москва изстреля междуконтинентална балистична ракета \"Ярс\""}
{"url": "http://www.cross.bg/kamen-golyamoto-reklamata-1595805.html", "text": "/КРОСС/ Българинът Камен Марков и екипът му, които бяха номинирани в две категории на най-престижните награди за визуални ефекти VES Awards, взеха отличието в една от категориите. Камен, който работи за голямото студио MPC и екипът му, бяха удостоени с голямото отличие в категорията Outstanding Visual Effects in a Commercial за работата по рекламата на John Lewis \"Момчето и пианото\" с участието на сър Елтън Джон.В другата категория, в която бяха номинирани - Outstanding Compositing in a Photoreal Commercial, наградата отиде при хората, работили върху рекламата на Apple \"Welcome Home\". А сред номинираните тази година са филми като \"Отмъстителите: Война без край\", \"Феноменалните 2\", \"Изгубени в космоса\", \"Бохемска рапсодия\" и \"Първият човек\".Камен Марков живее и работи в Лондон. В проекта той е бил главен дизайнер и технически ръководител на екип от около 40 специалисти, част от водещата международна VFX компания MPC.От техническа гледна точка \"Момчето и пианото\" е голямо предизвикателство, създадено с необичайни творчески идеи. Използваният от Камен VFX подход е уникален, тъй като рядко се среща в създаването на реклами и обикновено се използва в игрални филми. Чрез специален софтуер и голям набор от фотографски и филмови референции, Камен и екипът му успяват да пресъздадат етапи от живота на Елтън Джон в прецизни детайли.Марков започва кариерата си в областта на специалните ефекти на родна земя, когато рекламният, музикален и кино пазар у нас са все още изключително неразвити. През 2004 г. стремежът му към по-големи предизвикателства и повече перспективи го отвеждат в Мексико, където работи за голямото VFX студио - The Filter FX. ", "date": "2019.02.06", "title": "Българинът Камен Марков взе визуален \"Оскар\" за рекламата с Елтън Джон"}
{"url": "http://www.cross.bg/venetzyela-tazi-ikonomikata-1595849.html", "text": "/КРОСС/ От 3-4 дни се чудя пука ли му на някого по света и у нас за позицията на България около политическата криза във Венецуела. И съм страшно разтревожен как тази драма на над 9000 километра от страната ни предизвика такъв разнобой и кавги между институциите в София.Венецуела е държавата с най-големи доказани запаси от петрол в света към настоящия момент, а в средата на миналия век е сред 5-те най-богати държави на планетата по БВП на глава от населението. Как е възможно дастигне до фалит?! Ами, много просто. В резултат на поредица от национализации, рестриктивни регулации срещу свободния пазар и твърде щедро финансиране на държавни предприятия - системна политика, коятоналага в страната социалистически модел в икономиката.Който от своя страна довежда Венецуела до огромни дългове, космическа инфлация (трябва да надхвърли през 2019 г. 10 млн.% според прогноза на МФВ), едни от най-високите данъци в света, режим на тока, празни рафтове в магазините, жестока бедност.Накратко обобщено - социалистическият модел в икономиката не работи. Венецуела е просто пореден пример. Разбира се, държава като Русия, например, никога не би признала това. И сега диктаторът Мадуро се ползвас подкрепата на президента Путин, на президента Ердоган, на Иран, Китай, Никарагуа. И на президента на България Румен Радев. Една, наистина, забележителна компания.Но да оставим венецуелците сами да се оправят, защото в тази игра и „добрите\" имат задни мисли и не се съмнявам, че ако самообявилият се за президент Хуан Гуайдо отстрани Мадуро, американски компании много бързо ще влязат в петролния бизнес на Венецуела. Просто тази схема вече сме я гледали многократно в Близкия изток - или чрез военни намеси, или чрез сваляне на президенти и режими.И тази агресивна имперска политика не води до нищо добро за останалия свят. Както е добре известно, бежанската вълна, която заля Европа и нанесе сериозни щети на икономиката на Съюза, беше вследствие точно на поредица от груби външни намеси в най-богатия на петролни и газови залежи регион на Земята. И зараждането и ненормално дългият разцвет на Ислямска държава имат същите корени.Да се върнем обаче на българския чиновник, защото становищата и декларациите „за\" и „против\" Мадуро ми напомниха колко бързи са обикновено нашите институции в тематики, които изобщо не ги засягат. Винаги съм се впечатлявал от инфантилната активност на нашите чиновници, които са тотален провал в собствената си работа, но не пропускат случай да излязат със становище или декларация по проблеми далеч от нашатаскромна страна и компетентност. Проблеми, които не могат да бъдат нито решени, нито повлияни от тях.Защото българските чиновници в огромната си част не само не са способни да подобрят живота на гражданите в собствената си страна, а дори напротив - правят всичко възможно да го направят колкото може по-трудени сложен. Напоследък всички са се вторачили, съвсем логично, в грозните злоупотреби с ТЕЛК, в \"слепите роми\" зад волана на огромни черни лимузини. Но в тази история ромите са просто престъпни консуматори.Схемата е създадена от чиновниците - 80 процента от глупост и професионална немощ, 20 процента от корупционни нагласи. Защото проблемът не е само в злоупотребите с помощи за фалшиви инвалиди. Многопо-мащабно зло са неправилните помощи за истинските инвалиди. И примерът с инвалидните колички за деца със синдрома на Даун далеч не е най-екзотичният.Прекалено дълго време заради глупави чиновници и заради партиите, които нямат смелост за истински реформи, тези проблеми стоят нерешени. Аналогични са причините и за системното източване на здравната каса. И за още куп проблеми, които всеки ден, всеки час и всяка минута бутат в задънена улица стотици хиляди българи, бъркат дълбоко в изтънелите им джобове, в смачканото им самочувствие.Автор Слави Ангелов, източник ", "date": "2019.02.06", "title": "На кого му пука каква е позицията ни за Венецуела?"}
{"url": "http://www.cross.bg/kavaldzhiev-todor-rymen-1595834.html", "text": "/КРОСС/ Държавният глава Румен Радев изпрати съболезнователно писмо до семейството и близките на вицепрезидента на България в периода 1997-2002 година Тодор Кавалджиев, съобщиха от прессекретариата на държавния глава.Кавалджиев почина днес на 85-годишна възраст.\"Ще запомним Тодор Кавалджиев с изключително скромния му, дори аскетичен начин на живот. С нас ще остане и неговото верую, че достойнството и стремежът към справедливост нямат политическа окраска\", се казва в писмото на Радев.Той подчертава, че като вицепрезидент Кавалджиев има своя важен принос за изграждането и укрепването на президентската институция и за утвърждаването на демократичното начало и висока политическа култура в страната.\"Личният и обществен път на Тодор Кавалджиев са отражение на сложния български XX век, наситен с противопоставяне и страдание за мнозина. Отредена му беше трудна съдба, но и силен характер, с който да я посрещне. До последно Тодор Кавалджиев странеше от почести и облаги и не се страхуваше да критикува недъзите както на опонентите, така и на своите съмишленици\", заявява още в писмото си Румен Радев.Опелото ще се състои в петък от 11:00 часа в църквата \"Св. Седмочисленици\" в София. ", "date": "2019.02.06", "title": "Румен Радев за Тодор Кавалджиев: До последно странеше от почести и облаги"}
{"url": "http://www.cross.bg/intzidenta-protivopozharnata-slyzhba-1595836.html", "text": "/КРОСС/ Автомобил с дете, паркиран на стръмен участък в района на Университетската болница \"Канев\" в Русе, е потеглил сам и е пропаднал в 10-метров скат в близост до кея на река Дунав. Двегодишното момченце било извадено от колата невредимо от собствената му майка и от свидетел на инцидента, който се притекъл на помощ.От областната дирекция на МВР съобщиха, че сигналът е подаден в 12.30 часа. Веднага на мястото пристигнали екипи на полицията, на противопожарната служба и на Спешна помощ. Колата била паркирана на стръмния участък от майката на детето. \"Видях автомобила как премина пред мен, прескочи бордюра и пропадна по ската. След него бягаше жена\", каза 55-годишният Ивайло Кьосев - свидетел на инцидента.Колата спряла в храстите и дърветата, на няколко метра от жп линията, по която преминават само товарни влакове.\"Слязохме долу с майката, извадихме детето и заедно се изкачихме\", разказа Кьосев. Детето все пак било откарано за преглед в Спешното отделение на болницата. Директорът на противопожарната служба комисар Димитър Павлов, който бе на мястото на инцидента, благодари на Ивайло Кьосев за помощта, която е оказал.Павлов обясни, че предстои с алпийски способ екип на противопожарната служба да обезопаси автомобила, след което с кран колата ще бъде изтеглена на пътя. Движението на влаковете по линията временно е спряно.Причините за инцидента се изясняват. ", "date": "2019.02.06", "title": "Кола с 2-годишно дете пропадна в 10-метров скат, момченцето е невредимо "}
{"url": "http://www.cross.bg/dryzhestvo-aktzii-copper-1595833.html", "text": "/КРОСС/ Българската компания за добив на мед \"Асарел-Медет\" търси одобрението на акционерите си за програма за обратно изкупуване на акции на стойност до 100,5 милиона евро, като целта е изкупване на до 14,7% от собствения ѝ капитал.Акционерите на дружеството ще гласуват по предложението на среща, насрочена за 15 февруари, става ясно от поканата, вписана в Търговския регистър.Предложението предвижда изкупуване до 591,240 собствени акции в ценовия диапазон между 170 и 200 евро.Базираната в Панагюрище \"Асарел Медет\", за която работят около 1200 служители, е създадена през 1991 г. През юни 1999 г. дружеството бе придобито от \"Асарел-Инвест\" - акционерно дружество, което е собственост на акционерно дружество VA Copper Invest - дъщерно дружество на австрийската VA Intertrading.Според последните налични данни от Търговския регистър базираната в Малта компания VA Copper Invest притежава 67,91%-ен дял в \"Асарел-Медет\" в края на 2017 г. ", "date": "2019.02.06", "title": "Асарел Медет изкупува обратно акции за 100 млн. лв."}
{"url": "http://www.cross.bg/grigor-tenisist-dimitrov-1595837.html", "text": "/КРОСС/ Най-добрият български тенисист Григор Димитров е отказал участието на силния тенис турнир в Акапулко в края на месеца, съобщава Gong.bg.Надпреварата в Мексико ще се състои от 25-и февруари до 2-ри март, а това ще е втори пореден турнир, на който Гришо отказва заявено участие. През идната седмица българинът няма да играе и в Ротердам, където има да защитава 250 точки, след като през миналата година игра финал срещу Роджър Федерер. Неучастието му в Холандия пък ще го изхвърли от Топ 30 в света в ранглистата.Причината - рамото, което мъчи родния тенисист, се е възпалило и лечението ще трябва да продължи. Именно то бе причината Григор да откаже визитата си в Ротердам.За последно Григор Димитров игра срещу Франсис Тиафо на осминафинал на Australian Open 2019, където отпадна. Така на родния тенисист ще му се съберат близо два месеца без тенис, като турнирът, който е след Акапулко е Индиан Уелс.След Австралия Гришо бе за няколко дни и в България. ", "date": "2019.02.06", "title": "Контузията на Григор Димитров се оказа по-сериозна "}
{"url": "http://www.cross.bg/dogovora-zayavi-raketi-1595838.html", "text": "/КРОСС/ Москва не е получавала конкретни инициативи от САЩ за включване на нови страни в Договора за ликвидиране на ракети със среден и малък обсег и не знае доколко са реалистични тези планове, съобщи ТАСС.\"Чували сме и преди изявления от администрацията на САЩ, че е необходимо в договора да бъдат включени и други страни. Доколко е реалистично това, не знаем\", заяви пред журналисти говорителят на Кремъл Дмитрий Песков.\"Както предполага курсът на президента (Владимир Путин), самите ние нямаме намерение да предлагаме и занапред инициативи в тази област, тъй като сме го правили вече неведнъж\", добави той.Колкото до договора, казали сме всичко в отговор на голословните обвинения на САЩ, заяви пред ТАСС руският външен министър Сергей Лавров, помолен да коментира изявление на президента на САЩ Доналд Тръмп, направено преди часове в речта му \"За състоянието на съюза\".САЩ са готови да проучат възможността за ново сключване на американско-руски договор за ликвидиране на ракети със среден и малък обсег, в който да се включат още Китай и други държави, заяви Тръмп.На 1 февруари Тръмп и държавният секретар Майк Помпейо заявиха, че Вашингтон временно спира да изпълнява ангажиментите си в рамките на договора и след половин година ще го напусне. САЩ твърдят, че Русия нарушава споразумението и трябва да спре нарушенията, за да остане то в сила.В отговор Владимир Путин заяви на 2 февруари, че Русия спира временно участието си в договора. Той разпореди Москва да не предлага нови преговори с Вашингтон по този проблем и подчерта, че американската страна трябва да узрее за равноправен и съдържателен диалог, напомня ТАСС.Русия не смята да разположи ракети в Беларус в отговор на излизането на САЩ от договора за ракетите със среден обсег, заяви днес пред журналисти Михаил Бабич, специален представител на руския президент за търговско-икономическото сътрудничество със съседната държава. \"Това естествено няма да се случи, защото няма нужда\", каза той.Руското министерство на отбраната съобщи днес за успешно изстрелване на междуконтинентална балистична ракета с мобилно базиране РС-24 \"Ярс\" от космодрума Плесецк в Архангелска област. \"Учебните бойни глави пристигнаха в определения район от полигона Кура на полуостров Камчатка\", посочи събеседник на ТАСС във ведомството. ", "date": "2019.02.06", "title": " Москва не е получавала от САЩ предложения за още страни в договора за ракетите "}
{"url": "http://www.cross.bg/prokyratyra-spetzializiranata-narkotitzi-1595826.html", "text": "/КРОСС/ Специализираната прокуратура привлече като обвиняеми шестима за участие в организирана престъпна група за разпространение на наркотици в София. Те са задържани на 31 януари 2019 г. при операция на ГДБОП и Специализираната прокуратура в столичния жк „Дружба\". Събраните по досъдебното производство доказателства сочат, че групата е била сформирана на 1 август 2017 г. Всеки от участниците е изпълнявал строго определени функции по доставянето, разфасоването на дози и разпространението на наркотичните вещества - предимно кокаин, амфетамини и марихуана.По време на специализираната операция са претърсени 14 адреса, ползвани от участници в групата. В 13 от тях са намерени и иззети различни количества наркотици, както и електронна везна. Двама от обвиняемите складирали и съхранявали готовата за продажба разфасована дрога в противопожарните табла на междуетажните стълбищни площадки в жилищните си блокове.Групата е била следена от служители на ГДБОП около шест месеца. В хода на разследването са разпитани (в т.ч. пред съдия)  множество свидетели, сред които и наркозависими купувачи.На 2 февруари 2019 г., по искане на Специализираната прокуратура, Специализираният наказателен съд определи мярка за неотклонение „задържане под стража\" за всеки от шестимата обвинени. Съдът прие, че е налице обосновано предположение да са извършили престъпленията, за които са обвинени, както и че могат да се укрият или да извършат друго престъпление. Определените мерки за неотклонение могат да бъдат обжалвани пред Апелативния специализиран наказателен съд.", "date": "2019.02.06", "title": "Шестима са задържани в столичния жк. „Дружба“ за разпространение на наркотици "}
{"url": "http://www.cross.bg/tyristi-tyrizum-ryskite-1595839.html", "text": "/КРОСС/ Ще развиваме с Русия круизния туризъм. Това обяви министърът на туризма Николина Ангелкова, която се срещна в Москва с първия зам.-председател на руската Държавна Дума Иван Мелников. В разговора участваха и представителите на българската парламентарна делегация, придружаваща министър Ангелкова в официалната й визита в руската столица.\"Ще се радвам с общи усилия взаимно да увеличаваме интереса на руските и българските туристи към нашите държави\", каза тя. Българският министър увери домакините си, че сигурността и безопасността на руските туристи са изключително важни в политиката за насърчаване на туристопотока.\"Имахме възможност да проведем срещи в Съвета на федерацията и Министерството на икономическото развитие и искам пред Вас също да изтъкна, че сред нашите основни цели е работата с руските региони, подчерта министър Ангелкова. Освен към популяризиране на възможностите за летни почивки рекламната кампания на министерството на пазар Русия е фокусирана също към културно-историческия, балнео- и СПА, оздравителния туризъм.Важен акцент в нея са още детският отдих и детските лагери, които познаваме от ранна възраст, стана ясно от думите й. В сътрудничество с Вашето образователно министерство разработваме наредба, за да отговорим на изискванията на руския пазар в тази сфера. Разчитаме на Вашата подкрепа и занапред, за да можем за промотираме България като водещо и конкурентно място за почивка за руските туристи, заяви министър Ангелкова.Тя информира за постигнатите рекордни резултати в сектора през последните три години след създаването на самостоятелно Министерство на туризма. За първите 11 месеца на 2018 г. приходите от международен туризъм у нас възлизат на 7,2 млрд. лв., а визитите на чужди туристи през цялата минала година са над 9,2 млн., което е почти 5% ръст спрямо 2017-а. В сравнение с 2015 г. увеличението в броя на чужди туристи е над 30 на сто, а при приходите до ноември включително този ръст е над 34% за същите години.Нашите съграждани обичат да почиват в България, увери Иван Мелников и подчерта, че руската страна е настроена да развиваме и занапред нашите взаимоотношения. Според него те са много близки по дух и имат добри традиции. \"Искаме съвместно да насърчаваме круизния туризъм и да работим така, че да имаме добра транспортна свързаност\", подчерта първият зам.-председател на Държавната Дума. Зам.-председателят на Народното събрание Явор Нотев, който е част от българската делегация, заяви, че и на парламентарно ниво развитието на туризма намира своята подкрепа. ", "date": "2019.02.06", "title": "Ще развиваме круизен туризъм с Русия"}
{"url": "http://www.cross.bg/zona-izpulnitelite-vecher-1595827.html", "text": "/КРОСС/ Късно снощи в театър Аристон в Сан Ремо се откри 69-ото издание на фестивала на италианската песен, съобщава изданието \"Куотидиано\", цитирано от БТА.Фестът беше открит с изпълнение на тримата водещи - певеца и актьор Клаудио Бальони, актрисата Вирджиния Рафаеле и комика Клаудио Бизио. Специални гости на първата фестивална вечер бяха Андреа Бочели и синът му Матео, както и певицата Джорджа.В първата фестивална вечер всичките 24 участници в надпреварата за голямата награда изпълниха песните си за първи път. Накрая дойде ред и на първото временно класиране. Според него изпълнителите бяха разделени в три групи - синя зона, червена зона и жълта зона. В синята зона попаднаха изпълнителите, които са с най-добри резултати и които имат шанс за победа. Това са именно Лоредана Берте, Нек, Даниеле Силвестри, Симоне Кристики, Ирама, Ултимо, Ил Воло, Франческо Ренга. В червената зона пък се озоваха изпълнителите, които са с най-лоши резултати. Това бяха Акиле Лауро, Ейнар, Махмуд, Мота, Нино Д'Анджело и Ливио Кори, Екс Отаго и Дзен съркъс. В жълтата категория попаднаха изпълнителите, които са по средата между другите две крайни зони, а именно Ариза, Негрита, Анна Татанджело, Енрико Ниджоти, Федерика Карта и Шаде, Паола Турчи, Пати Право и Брига и Бумдабаш.Тази вечер ще бъдат изпълнени само 12 от конкурсните песни. Утре останалите 12. В петък 24-те участници в надпреварата ще представят кавъри на песните си в дуети с други известни италиански изпълнители. В събота късно през нощта след ново представяне на 24-те песни се определя големият победител. ", "date": "2019.02.06", "title": " Андреа Бочели откри 69-ото издание на фестивала \"Сан Ремо\" "}
{"url": "http://www.cross.bg/kino-kinopamet-palas-1595822.html", "text": "/КРОСС/ Министерство на културата и Националният институт за недвижимо културно наследство /НИНКН/ с неясни мотиви дадоха „зелена светлина\" за трансформацията на прочутия кинотеатър със славна история в голям супермаркет за хранителни стоки, алармират от сдружение „Кинопамет\".Някогашното емблематично кино \"Европа Палас\" /известно и като \"Д. Благоев\"/ на ул. \"Алабин\" 35 в София до броени дни ще остане само блед спомен от миналото - арт салонът вече е изцяло изтърбушен и с пълна сила върви процесът на преустройство с промяна на предназначението на кинотеатъра в хипермаркет. Любимото на поколения столичани и гости на града кино се открива през далечната 1938 година, \"Европа Палас\" е дело на известния български архитект Асен Михайловски. Тъй като то е било едно от най-модерните и луксозни за времето си, в пресата тогава излизат редица ласкави отзиви и публикации за \"най-големия кинотеатър не само в България, но и в цяла Югоизточна Европа\", напомнят от сдружение „Кинопамет\".Забележителното кино \"Европа Палас\" е обявено за паметник на културата през 2011 г., то е и част от архитектурно-строителния ансамбъл от историческия градски център на столицата. Чиновниците от НИНК и Министерство на културата обаче с лека ръка разрешиха радикалната промяна на предназначението на киното, без да изпитват каквито и да е сантименти и носталгични чувства към бляскавото минало на тази културна институция и без да се интересуват от неговия защитен статут, изтъкват от сдружение „Кинопамет\".Усилията на новия собственик на някогашното култово кино да „усвои\" максимално площта на арт салона за нуждите на бъдещия хипермаркет с премахването и на вътрешни стени обаче сериозно застрашават сигурността и устойчивостта на сградата на „Алабин\" 35, предупреждават от сдружението. Извършваните радикални намеси и промени в конструкцията на киното, строено през 1938 г., когато у нас не действаха днешните строги европейски противоземетръсни норми за строителство, пораждат риск при евентуални бъдещи силни сеизмични изяви, доближаващи се до прогнозните за Софийската сеизмична зона, а те са с максимален очакван магнитуд до 7 по Рихтер, допълват от сдружение „Кинопамет\". Във връзка с това настояваме Столична община да изиска спешно да бъде извършена независима експертиза от Университета по архитектура, строителство и геодезия съвместно със Съюза на архитектите в България, за да се установи дали въпросното преустройство на \"Европа Палас\" в просторен хипермаркет не застрашава сигурността на конструкцията на сградата на „Алабин\"35 при едно по-силно земетресение, отбелязват от Сдружение „Кинопамет\". Независимата експертиза за сеизмична устойчивост ще даде отговор и на въпроса доколко изкорубеното вече кино отговаря на действащите „Норми за проектиране на сгради и съоръжения в земетръсни райони\" от 1987 г., както и на Наредба № РД-02-20-2 за проектиране на сгради и съоръжения в земетръсни райони от 2012 г., или казано с други думи, дали зданието на ул. „Алабин\" 35 ще има достатъчен ресурс, за да понесе натоварването от едно силно земетресение, уточняват от неправителствената организация.Ако държим на националната ни културна и историческа памет, редно е и да изискаме от Националния институт за недвижимо културно наследство да финансира от собствения си бюджет изготвянето поне на една скромна паметна плоча, която да бъде монтирана пред бившето кино „Европа Палас\" на \"Алабин\" 35, за да напомня на всички минувачи, че в тази знакова сграда - паметник на културата, се е помещавал някога легендарният столичен кинотеатър, подчертават от сдружение „Кинопамет\". ", "date": "2019.02.06", "title": "Изтърбушиха емблематичното софийско кино \"Европа Палас\", обявено за паметник на културата"}
{"url": "http://www.cross.bg/ezik-ministur-vulchev-1595831.html", "text": "/КРОСС/ Децата и учениците, чийто майчин език не е българският, ще посещават допълнителни уроци. Детските градини в страната ще имат възможността да организират до още 200 часа по български език, а училищата - и по други предмети. Това каза министърът на образованието и науката Красимир Вълчев при посещението си в Панагюрище, цитиран от пресцентъра на МОН.Средствата за допълнителните уроци по български език ще бъдат осигурени по два стартиращи проекти по оперативната програма \"Наука и образование за интелигентен растеж\".По думите на министър Вълчев всички деца трябва да бъдат обхванати в образователна институция и да им се осигури допълнителна подкрепа. \"Чрез двата нови проекта ще имаме възможността да направим обученията по български език по-многочасови и да обхванем повече деца. Учителите трябва да направят индивидуални оценки, които да покажат нуждите. Целта е да не се натрупват образователни затруднения и учениците да не отпадат от системата\", е заявил образователният министър.Той е посетил две детски градини, ремонтирани със средства от ОП \"Региони в растеж\". Там министър Вълчев е обяснил, че детските градини са сред най-важните институции и е призовал учителите да положат максимални усилия за овладяването на българския език от всяко дете. Според него тези допълнителни часове също ще се заплащат по линия на проектите.Министър Красимир Вълчев е присъствал и на среща за въвеждането на дуалното образование в Панагюрище. На нея министърът е потвърдил ангажимента за мотивирането на повече ученици към професионалното образование. \"То задържа повече млади хора в регионите и в страната. Бизнесът има нужда от тези кадри и това е все по-трайна тенденция\", е казал образователният министър. ", "date": "2019.02.06", "title": "Пращат на допълнителни уроци децата, чийто майчин език не е българският "}
{"url": "http://www.cross.bg/teatur-ivan-izkystvo-1595816.html", "text": "/КРОСС/ На 27 март Съюзът на артистите в България ще раздаде своите 45-и награди за сценични изкуства на официална церемония в Народния театър \"Иван Вазов\".Комисия в състав: проф. Снежина Танковска (режисьор и педагог), проф. д.изк. Ромео Попилиев (театровед), Деница Езекиева (театровед), Недялко Делчев (режисьор и педагог), Стефания Колева (актриса), Елица Георгиева (сценограф) и Калин Николов (композитор) обявиха номинациите за ИКАР 2019 на официална пресконференция на 6 февруари от 11:00 ч. в Литературен клуб \"Перото\", НДК.Бяха обявени и номинациите в категориите за куклено изкуство, както и гилдийните номинации в категориите: Критически текст, Драматургичен текст, Вариететно изкуство, Цирково изкуство, Съвременна българска музика, Съвременен танц и пърформанс, Дублаж, както и специалните награди за Изключителен принос в българския театър и Чест и достойнство.Дина Маркова за режисурата на \"Животът е сън\" по Педро Калдерон де ла Барка, Театър \"ЗОНГ\", Център за култура и дебат \"Червената къща\"Ирина Митева за Жената в \"Нирвана\" от Константин Илиев, реж. Максима Боева, Драматично-куклен театър \"Васил Друмев\" - ШуменМаксима Боева за режисурата на \"Нирвана\" от Константин Илиев, Драматично-куклен театър \"Васил Друмев\" - ШуменМартина Троанска за Шърли в \"Палачи\" от Мартин Макдона, реж. Стоян Радев, Театър \"София\"Ненчо Костов за Димчо Дебелянов в \"Дебелянов и ангелите\" от Александър Секулов, реж. Диана Добрева, Драматичен театър \"Николай Масалитинов\" - ПловдивБоян Арсов за Сехизмундо в \"Животът е сън\" по Педро Калдерон де ла Барка, реж. Дина Маркова, Театър \"ЗОНГ\", Център за култура и дебат \"Червената къща\"Бойко Кръстанов за Джон в \"Петел\" по пиесата COOK от Майк Бартлет, реж. Стайко Мурджев, Младежки театър \"Николай Бинев\"Владимир Пенев за Андре в \"Бащата\" от Флориан Зелер, реж. Диана Добрева, Народен театър \"Иван Вазов\"Ана Пападопулу за Джина Екдал в \"Дивата патица\" от Хенрик Ибсен, реж. Крис Шарков, Народен театър \"Иван Вазов\"Здрава Каменова за \"Дом за овце и сънища\" от Здрава Каменова, реж. Гергана Димитрова, Международна театрална мрежа \"UNDERNATIONAL AFFAIRS\", Център за култура и дебат \"Червената къща\", Театър \"Максим Горки\" / Студио \"Я\"/ - Берлин, Театър \"Ноймаркт\" - Цюрих в партньорство с ОСАИК \"36 маймуни\"Ива Тодорова за \"Приятно ми е, Ива!\" от Ива Тодорова, постановъчен консултант Стоян Радев, Театър 199 \"Валентин Стойчев\"Герасим Георгиев-Геро за Санчо Панса в \"За какво Ви е Дон Кихот\" по романа \"Дон Кихот де Ла Манча\" от Сервантес, драматургия Юрий Дачев, реж. Бина Хралампиева, Сатиричен театър \"Алеко Константинов\"Йордан Ръсин за Глигор в \"Нова Библия\", Програма \"Ноев ковчег\" по Йордан Радичков, реж. Иван Добчев, Театрална работилница \"Сфумато\"Христо Петков за Хаджи Станьо в \"Наблюдателите (Хипотеза за отвъдното)\" от Константин Илиев, реж. Явор Гърдев, Народен театър \"Иван Вазов\"Анастасия Лютова за Шарла в \"Килър Джо\" от Трейси Леттс, реж. Стайко Мурджев, Малък градски театър \"Зад канала\"Весела Бабинова за Поп-фолк певица в \"Поп - фолк хроники: Бели птици и куршуми\" - вербатим спектакъл, режисьор и драматург Неда Соколовска, Малък градски театър \"Зад канала\"Ирини Жамбонас за Елизе в \"Аз обичам, ти обичаш, тя обича\" от Теди Москов и Симон Шварц по филма \"Обичахме се толкова много\" от Еторе Скола, реж. Теди Москов, Малък градски театър \"Зад канала\"Иван Пантелеев за \"Neoдачници\" от Максим Горки, Народен театър \"Иван Вазов\"Крис Шарков за \"Дивата патица\" от Хенрик Ибсен, Народен театър \"Иван Вазов\"Стайко Мурджев за \"Петел\" по пиесата COOK от Майк Бартлет, Младежки театър \"Николай Бинев\"Борис Далчев за \"Нирвана\" от Константин Илиев, реж. Максима Боева, Драматично-куклен театър \"Васил Друмев\" - ШуменИван Добчев, Станислав Памукчиев за \"Нова Библия\", Програма \"Ноев ковчег\" по Йордан Радичков, реж. Иван Добчев, Театрална работилница \"Сфумато\"Никола Тороманов за \"Дивата патица\" от Хенрик Ибсен, реж. Крис Шарков, Народен театър \"Иван Вазов\"\"Опит за летене\" от Йордан Радичков, реж. Стоян Радев, Народен театър \"Иван Вазов\"\"Нова Библия\", Програма \"Ноев ковчег\" по Йордан Радичков, реж. Иван Добчев, Театрална работилница \"Сфумато\"\"Драконът\" от Евгений Шварц, сценична версия и постановка Явор Гърдев, ТМПЦ - Варна, Драматичен театър \"Стоян Бъчваров\"Милен Апостолов за \"Наемателят\" от Матяж Зупанчич, реж. Александра Петрова, Драматичен театър \"Николай Масалитинов\" - ПловдивПавел Терзийски за \"Дом за овце и сънища\" от Здрава Каменова, реж. Гергана Димитрова, Международна театрална мрежа \"UNDERNATIONAL AFFAIRS\", Център за култура и дебат \"Червената къща\", Театър \"Максим Горки\" /Студио \"Я\"/ - Берлин, Театър \"Ноймаркт\" - Цюрих в партньорство с ОСАИК \"36 маймуни\"Пламен Мирчев-Мирона за \"Принцеса Турандот\" по Карло Гоци, реж. Маргарита Мачева, Драматичен театър \"Никола Вапцаров\" - БлагоевградДРАМАТУРГИЧЕН ТЕКСТ, излъчени от Гилдията на театроведите, критиците и драматурзите\"Дебелянов и ангелите\" от Александър Секулов\"Приятно ми е, Ива!\" от Ива Тодорова\"Цигуларката на бога\" от Стефан ЦаневКРИТИЧЕСКИ ТЕКСТ, излъчени от Гилдията на театроведите, критиците и драматурзитеВесела Генова за \"Еволюция на смешното във френската класицистична комедия от ХVI век\", УИ \"Св. Климент Охридски\" 2018Ромео Попилиев за \"Цензурата по времето на комунизма или режимът на забраняване - позволяване\", Рива 2018ПОСТИЖЕНИЕ В КУКЛЕНОТО ИЗКУСТВО, излъчени от Гилдията на творците в кукленото изкуство от Комисия в състав: Ваня Сивинова - актриса; Проф. Жени Пашова - актриса, режисьор, педагог; Никола Вандов - театровед; Кристиян Бояджиев - композитор; Наталия Гочева - сценографДесислава Минчева-Тодорова за Филифьонката и Неделина Роселинова за Гафсата във \"Филифьонката, която вярваше в бедствия\" от Туве Янсон, сценарий и режисура Петър Тодоров, Държавен куклен театър - БургасГеорги Спасов за ролите му в \"Нос\" по Николай Гогол от Веселка Кунчева и Ина Божидарова, реж. Веселка Кунчева, Театър 199 \"Валентин Стойчев\"КУКЛЕН СПЕКТАКЪЛ, излъчени от Гилдията на творците в кукленото изкуство\"Филифьонката, която вярваше в бедствия\" от Туве Янсон, сценарий и режисура Петър Тодоров, Държавен куклен театър - Бургас\"Хронолог\" идея и режисура Езекел Гарсия Ромеу, Държавен куклен театър - ВидинСЪВРЕМЕНЕН ТАНЦ И ПЪРФОРМАНС, излъчени от Гилдията за съвременни изпълнителски изкустваАлександар Георгиев-Аце и Дарио Баррето Дамас за \"Moonlight\", Копродукция на Гараж - колективна платформа за независими артисти и Локомотива - Център за нови инициативи в областта на изкуството и културата, МакедонияИва Свещарова и Вили Прагер за \"Произведени за щастие\", Брейн Стор Проджект и ДНК, Национален дворец на културатаИва Свещарова за \"Съвършено розово\", Ива Свещарова, Информбюро и ДНК, Национален дворец на културатаСЪВРЕМЕННА БЪЛГАРСКА МУЗИКА, излъчени от Гилдията на музикалните артистиDeep Zone Project за песента \"Golden Girls\"Кирил Пелтеков-Stamely за авторската композиция \"Dignity \"Проф. Симеон Венков за пиесата \"Надиграване\"ДУБЛАЖ, излъчени от Гилдията на актьорите, работещи в дублажаПРИ ЖЕНИТЕАся Братанова за Марек в \"Митика\"Ася Рачева за Джейн Доу в \"Мъртва Точка\"Василка Сугарева за Топси в \"Мери Попинз\"ПРИ МЪЖЕТЕЗдравко Методиев за Тоби в \"Скорпион\"Иван Велчев за Джейми Фрейзър в \"Друговремецът\"Петър Бонев за Гуанга в \"Малката стъпка\"ВАРИЕТЕТНО И АТРАКЦИОННО ИЗКУСТВО, излъчени от Гилдия атракционни и сценични изкуства и Гилдия за вариететно изкуствоВеселин Долмов-Арсен за постижения в областта на Илюзионното изкуствоДанчо Балджиев за постижения в областта на Илюзионното изкуствоНАГРАДА ЦИРКОВО ИЗКУСТВО, излъчена от Гилдията на цирковите артисти се присъжда на Стоян Митев за приноса му към цирковото изкуство в сферата на дресуратаНАГРАДА ЗА ПЕДАГОГИЧЕСКА ДЕЙНОСТ СЕ ПРИСЪЖДА НА ПРОФ. ЕЛЕНА БАЕВАНАГРАДА ИКАР ЗА ЧЕСТ И ДОСТОЙНСТВО СЕ ПРИСЪЖДА НА АКТЬОРА МИХАИЛ МУТАФОВНАГРАДА ИКАР ЗА ИЗКЛЮЧИТЕЛЕН ПРИНОС КЪМ БЪЛГАРСКИЯ ТЕАТЪР СЕ ПРИСЪЖДА НА СТЕФАН ЦАНЕВ ", "date": "2019.02.06", "title": "Кои са претендентите за тазгодишните награди \"Икар\" на САБ"}
{"url": "http://www.cross.bg/politziyata-ostavil-leva-1595815.html", "text": "/КРОСС/ Софиянец е оставил близо 100 000 лв. и злато на телефонни измамници. Бандитите успели да го подлъжат със схемата, че така съдейства на полицията. Възрастният мъж, който е пенсионер, оставил в района на Транспортна болница. Полицията разследва случая.Имаме подаден такъв сигнал, но се изясняват обстоятелствата около случая, защото има несъответствия\", обясниха от МВР.\"Вчера към 13.30 ч. помощ в полицията потърсил 71-годишен столичанин. Пред служителите на реда той обяснил, че на 25 януари т.г. непознат го потърсил на домашния телефон, представил се за полицай, обяснил, че в момента се провежда операция за залавяне на телефонни измамници и успял да го убеди, че неговата помощ ще е от съществено значение. Мъжът събрал наличните в дома си златни накити и сумата от 91 540 лева, които по предварителна уговорка прибрал в плик и оставил до паднало дърво в близката градинка. По случая е образувано досъдебно производство, в рамките на което са предприети оперативно-издирвателни действия с цел установяване и задържане на извършителите на престъплението\", съобщават от полицията.Както е известно, в края на януари също имаше случай със сума около 100 хил. лева, но тогава полицаите хванаха \"мулетата\". При този случай бандитите бяха станали толкова арогантни, че почти бяха заставили жертвата си да продаде апартамент, за да им плати. ", "date": "2019.02.06", "title": "Столичен пенсионер подари 100 хил. лева на ало-измамници"}
{"url": "http://www.cross.bg/gradysa-dyha-ymeren-1595814.html", "text": "/КРОСС/ През нощта и утре до обяд над страната ще е облачно и в планинските райони все още ще превалява слаб сняг. След обяд валежите ще спират и облачността временно ще се разкъса. Ще духа умерен до силен вятър от изток-североизток и с него ще продължи да нахлува студен въздух.Минималните температури ще са предимно между минус 2 и 3 градуса, а максималните - ще са между 2 и 7 градуса.Над Черноморието ще бъде предимно облачно, но ще е без валежи. Ще духа умерен до силен североизточен вятър. Вълнението на морето ще е 2-3 бала. Температурите ще се понижат, максималните ще са между 2 и 6 градуса. Температурата на морската вода ще е 7- 8 градуса.Над планините ще бъде предимно облачно и преди обяд все още ще превалява слаб сняг. Ще духа умерен и силен вятър от изток-североизток и с него температурите ще се понижават. Максималната на височина 1200 метра ще е около 0 градуса, на 2000 метра - около минус 5 градуса. Атмосферното налягане ще се повиши и ще е по-високо от средното за месеца. ", "date": "2019.02.06", "title": "Ветровит и студен четвъртък "}
{"url": "http://www.cross.bg/ypravlenie-trafika-izgrazhdaneto-1595810.html", "text": "/КРОСС/ При гъста мъгла и намалена видимост шофьорите трябва да карат с по-ниска скорост, съобразена с метеорологичните условия, да спазват по-голяма дистанция и да не предприемат резки маневри, изпреварвания или внезапно спиране. Изключително внимателното шофиране при много слаба видимост е един от сигурните начини шофьорите да избегнат верижни катастрофи, каквито стават при мъгла и слаба видимост. Агенция „Пътна инфраструктура\" прави това уточнение по повод опитите за пореден път да се хвърли вина за тежък пътен инцидент върху пътната инфраструктура и то на новоизградена отсечка, сигнализирана с пътни знаци и маркировка по всички правила на нормативната уредба. В тази връзка призоваваме представителите на неправителствени организации да се въздържат от отправянето на обвинения без конкретни доказателства преди да е завършила работата на разследващите компетентни органи. Участъкът между Кресна и Сандански от автомагистрала „Струма\" има изградена техническа инфраструктура за интелигентна транспортна система. Тя ще продължи да се надгражда, тъй като е част от цялостния проект за интелигентна транспортна система за лотове - 3.1, 3.2 и 3.3 от АМ „Струма\". Системата ще има общ център за управление на трафика и той ще започне работа със завършването на лот 3.1 между Благоевград и Крупник, тъй като изграждането на центъра за управление е включено в лот 3.1 на АМ „Струма\". Тъй като изграждането на лот 3.3 от Кресна до Сандански завърши предсрочно, а лот 3.1 е в процес на изграждане АПИ предприе стъпки за изграждането на временен контролен център за управление на трафика, който ще е в сградата на Областното пътно управление в Благоевград. Интелигентната транспортна система включва станции за броене и управление на трафика, видео наблюдение, информационни табла, измерване на теглото на превозните средства и метеорологично наблюдение.", "date": "2019.02.06", "title": "АПИ: При гъста мъгла спазвайте дистанция!"}
{"url": "http://www.cross.bg/tzeni-poleti-nesustoyatelnost-1595820.html", "text": "/КРОСС/ Германската туристическа авиокомпания Germania („Германия\") стана поредната жертва на затрудненията в сектора, след като изпадна в несъстоятелност и се принуди да отмени всичките си полети, съобщава „Ройтерс\". Крахът за превозвача дойде, след като се оказа неспособен да си осигури финансиране.37-те самолета на „Германия\" предимно се използваха от немски туристи, пътуващи към дестинации в Европа, Северна Африка и Близкия Изток. Освен това, обаче, авиокомпанията летеше и до по-нетрадиционни места като Иран, Ирак и Армения. Годишно превозваше по 4 млн. души.Всички полети обаче са спрени от понеделник вечерта.Федералната асоциация на германската авиоиндустрия обяви, че други компании, сред които „Кондор\", „ТУИфлай\" и „Луфтханза\" ще предложат „специални цени\" на блокираните пътници, които ще се наложи да платят от джоба си, за да се приберат в Германия. Към момента няма официална информация колко души са в това положение.„Германия\" се оправдаха за ставащото с високите цени на горивата, силния долар, забавеното въвеждане в експлоатация на нови самолети и високите цени на поддръжката, като всичко това довело до ситуация, в която компанията спешно се е нуждаела от средства, каквито в крайна сметка не били намерени.Консервативният икономически министър Петер Алтмайер коментира пред „Ройтерс\", че няма планове за спасяването на авиокомпанията. Социалдемократите настояват за създаването на общоевропейска система, която да защитава правата на пътниците при банкрут на превозвача им.Това е пореден удар по индустрията през последните години. През 2017 г. втората по големина германска авиокомпания „Еър Берлин\" също напусна пазара. Британската „Монарх Еърлайнс\" и „Алиталия\" са в несъстоятелност. ", "date": "2019.02.06", "title": "Авиокомпания Germania фалира и отмени всичките си полети"}
{"url": "http://www.cross.bg/transporta-suobshteniyata-informatzionnite-1595823.html", "text": "/КРОСС/ Художествените проекти на три от най-интересните теми на пощенски марки, които ще бъдат издадени през 2019 г., ще бъдат избрани с анонимен конкурс. Изданията са посветени на „50 години от стъпването на човек на Луната\"; „Коледа 2019\" и „Български народни носии\".В конкурса могат да участват пълнолетни български граждани. Всеки кандидат може да предложи един проект по всяка от обявените теми.Министерството на транспорта, информационните технологии и съобщенията ще приема оригиналните художествени предложения до 17.30 часа на 31.05.2019 г. Проектите ще бъдат оценявани от членовете на Специализирания експертен съвет по маркоиздаване към министъра на транспорта, информационните технологии и съобщенията. Победителите ще бъдат обявени на интернет страницата на Министерството на транспорта, информационните технологии и съобщенията на 05.06.2019 г.На 07.06.2019 г., от 14.00 часа, проектите на всички участници в конкурса ще бъдат изложени в клуба на Софийското филателно дружество, ул. „Хан Крум\" № 7. ", "date": "2019.02.06", "title": "МТИТС ще избере с конкурс художествени проекти на пощенски марки "}
{"url": "http://www.cross.bg/bsp--sofiya-organizira-bezplatna-yuridicheska-priemna-za-grazhdani-1595824.html", "text": "/КРОСС/ На 7 февруари в постоянната приемна на БСП - София (ул. \"Леге\" № 10, ет. 1) гражданите ще получат безплатни юридически консултации. Юристите ще бъдат на разположение на софиянци от 15.00 до 18.00 часа.", "date": "2019.02.06", "title": "БСП - София организира безплатна юридическа приемна за граждани"}
{"url": "http://www.cross.bg/kozlodyii-bolnitzata-alternativno-1595825.html", "text": "/КРОСС/ Поради авария по съоръжение, собственост на Електроенергийния системен оператор (ЕСО), днес, 06.02.2019 г., в 14.50 часа, ще бъде изключено електрозахранването на град Козлодуй. Изключването ще продължи до приключване на ремонтните дейности на ЕСО.ЧЕЗ Разпределение осигурява алтернативно електрозахранване на болницата в град Козлодуй. ", "date": "2019.02.06", "title": " Авария остави Козлодуй без ток, ЧЕЗ захранва болницата алтернативно"}
{"url": "http://www.cross.bg/nato-london-dnes-1595804.html", "text": "/КРОСС/ Лондон ще бъде домакин на тазгодишната среща на държавните и правителствените ръководители на страните от НАТО през декември. Това съобщи генералният секретар на алианса Йенс Столтенберг.Той посочва, че във Великобритания ще бъде отбелязана 70-годишнината на пакта. Столтенберг припомня, че в Лондон се помещаваше първата централа на НАТО. Великобритания бе един от 12-те основатели на алианса и днес има съществен принос за общата ни сигурност, добавя генералният секретар.По неговите думи предстоящото заседание ще даде възможност държавните ръководители да обсъдят предизвикателствата пред сигурността днес и утре. Столтенберг изразява очакването участниците в срещата да разискват промените, необходими на НАТО, за да продължи да бди над близо един милиард души. ", "date": "2019.02.06", "title": "Лондон ще бъде домакин на тазгодишната среща на върха на НАТО "}
{"url": "http://www.cross.bg/bolnitzi-otdeleniya-psihiatrichni-1595813.html", "text": "/КРОСС/ Направен е анализ на всички психиатрични болници, центровете за психично здраве и психиатрични отделения, включително сградния фонд и оборудването и съм информирал кабинета за тяхното състояние, каза пред журналисти в МС министърът на здравеопазването Кирил Ананиев.Над 50 процента от психиатричните отделения, болници и центрове, са в наистина в критично състояние, каза министърът. В страната има 12 държавни психиатрични болници, 22 центъра за психично здраве и 11 съответни отделения към други болници, уточни той.Започваме подготовката на обществените поръчки за ремонт на тези болници и отделения. Освен че за ремонт на психиатричните клиники ще отпуснат поне десет милиона лева, държавата ще определи като приоритет обучението за психиатри, каза Кирил Ананиев.Два психиатрични центъра - в София и в Търговище, не могат да бъдат ремонтирани, а трябва да бъдат преместени, смята министърът. ", "date": "2019.02.06", "title": "Министър Ананиев: Над половината от психиатричните заведения са в критично състояние "}
{"url": "http://www.cross.bg/borisov-ninova-iskove-1595800.html", "text": "/КРОСС/ БСП призова правителството да заведе регресни искове срещу политици, заради които България е осъдена в Страсбург. Това поиска председателят на ПГ на \"БСП за България\" Корнелия Нинова по време на обсъждането в парламента на Годишния доклад на министъра на правосъдието по изпълнението на решенията на Европейския съд по правата на човека /ЕПСЧ/ по дела срещу Република България за 2017 г. Нинова коментира, че овластените от гражданите управляващи и представители на съдебната система отнемат права, след като страната ни бъде осъдена в Страсбург, всеки един плаща за това, а управляващите остават безнаказани. Тя цитира български закон, според който този, който е причинил тази вреда умишлено или при груба небрежност, при или по повод изпълнение на служебните си задължения, трябва да носи отговорност, като плати от джоба си. По думите й обаче този закон не се изпълнява. Тя се обърна към премиера Бойко Борисов с въпрос кога ще заведе дело срещу себе си, защото заради него страната ни е била осъдена по едно дело за 55 хиляди евро. Кога ще изпълните закона и ще заведете дело срещу Цветан Цветанов за шест дела, по които сме осъдени за 120 хиляди евро, попита още тя. \"Интересно ще е - Борисов срещу Цветанов, но в името на народа\", коментира Нинова. Данаил Кирилов /ГЕРБ/ я репликира да каже като юрист кой закон цитира. \"Когато вие осъдите себе си за \"Техноимпекс\", тогава питайте Бойко Борисов кога ще съди себе си. Когато вие осъдите Румен Овчаров за \"Белене\" и за \"процедурата\", която тогава произведе, тогава питайте кога Борисов ще съди Цветанов\", коментира той. Христиан Митев /\"Обединени патриоти\"/ отбеляза, че политиката на БСП в миналото е била да не се търси отговорност от партийните им другари и в бъдеще няма да е по-различна. Още не сте видели каква е нашата политика, предстои да я видите, отговори му Корнелия Нинова. Тя посочи, че кой трябва да заведе тези искове и да плати парите се учи още в първи курс на Юридическия факултет. Нинова поясни, че когато държавата плаща обезщетенията, тя завежда и регресните искове, и конкретно в българските закони е записано, че това го прави министърът на финансите по решение на Министерския съвет. \"Така че Министерският съвет и Борисов да вземат решения да възложат на министъра на финансите и той да заведе иск срещу Цветан Цветанов и Бойко Борисов\", призова тя. Лидерът на БСП пое ангажимент тези искове да бъдат заведени, независимо към кого са и към кой период от управлението се отнасят.", "date": "2019.02.06", "title": "Скандал в парламента заради делата срещу България в Страсбург"}
{"url": "http://www.cross.bg/osaka-kontyziya-doha-1595799.html", "text": "/КРОСС/ Световната №1 Наоми Осака, която спечели Australian Open през януари, страда от контузия в гърба.21-годишната японка се отказа от предстоящия турнир в Доха.\"Съжалявам, че трябва да се откажа от Доха през тази година, тъй като нямах търпение да играя и да видя феновете си там. Пожелавам на всички страхотна седмица и се надявам да се видим догодина\", пише в обръщението на Осака.Доскорошната №1 Симона Халеп ще заеме мястото на Осака като най-високо поставен играч в турнира, а там ще са още Анджелик Кербер, Каролине Возняцки и Кики Бертенс.Междувременно стана ясно, че и Александър Зверев има контузия и няма да играе на турнира в Ротердам. Там трябваше да е и Григор Димитров, но българинът страда от травма в рамото. ", "date": "2019.02.06", "title": " Световната №1 аут заради контузия"}
{"url": "http://www.cross.bg/poslednoto-trimesechie-plovdiv-1595790.html", "text": "/КРОСС/ Бум на ново строителство в страната. Броят на разрешителните за строеж и новостроящите се жилищни сгради расте, показват последните данни на националната статистика. А за първи път брокерите отчетоха по-малко сделки с имоти - в края на 2018 г.През последното тримесечие на миналата година разрешителните са се увеличили с 14% в сравнение със същия период на 2017 г. Право на строеж е получено за близо 12 000 жилища - с 60 на сто повече. Най-много сгради за живеене предстои да бъдат започнати в областите София, Варна, Пловдив, Бургас и Стара Загора. Според сдружението на агенциите в бранша това трябва да е сигнал за инвеститорите - да бъдат по-консервативни в цените, тъй като предлагането непрекъснато расте.Сделките с имоти намаляват до 212 000 през 2018 г., сочат официалните данни За сравнение през 2015 г. те са били 230 000. През последното тримесечие спад има дори в големите градове като София, Пловдив, Бургас и Варна.По-ниските цени „на зелено\" и по-надеждните инвеститори в строителството правят покупките на нови жилища все по-атрактивни. ", "date": "2019.02.06", "title": "Бум на ново строителство сваля цените на жилищата"}
{"url": "http://www.cross.bg/venetzyela-gyaiido-hyan-1595802.html", "text": "/КРОСС/ Министерският съвет на Република България одобри позицията на българската страна за изразяване на подкрепа за Хуан Гуайдо в качеството му на временно изпълняващ функциите на държавен глава на Боливарска република Венецуела, съобщиха от пресслужбата на кабинета.Страната се намира в остра политическа, социално-икономическа и хуманитарна криза и криза на сигурността, към която през последната година се добави и тежка миграционна криза. По официални данни Венецуела са напуснали вече около 4 млн. души. Инфлацията е на път да достигне 1,7 милиона процента, а в страната липсват стоки от първа необходимост, допълват от МС.На 5.01.2019 г. встъпи в длъжност новият председател на Националната асамблея Хуан Гуайдо. На церемонията са присъствали посланиците на държавите-членки на ЕС. На 10.01.2019 г. президентът Мадуро встъпи в длъжност за нов президентски мандат в сградата на Върховния съд. Държавите- членки на ЕС не изпратиха представители на церемонията, припомнят от МС.На 26 януари 2019 г. ЕС, включително България, призова за спешно провеждане на свободни, прозрачни и честни президентски избори във Венецуела. Държавите-членки посочиха, че ако не бъде обявено организирането на нови избори, в рамките на следващите дни, ще предприемат действия, включително по въпроса за признаване на ръководството на страната в съответствие с член 233 от Конституцията на Венецуела, добавиха от кабинета.В своя резолюция от 31.01.2019 г. ЕП признава обявилия се за временен президент на Венецуела Хуан Гуайдо за изпълняващ функциите на държавен глава на страната. Към настоящия момент редица държави-членки признаха Гуайдо за действащ президент на Венецуела.Предвид цялостната криза във Венецуела и необходимостта от предприемане на бързи и адекватни политически мерки за нейното разрешаване, както и от спешно свикване на свободни, прозрачни и честни президентски избори, България изразява подкрепа за Хуан Гуайдо в качеството му на временно изпълняващ функциите на държавен глава на Боливарска република Венецуела, се посочва още в съобщението. ", "date": "2019.02.06", "title": "Правителството призна Хуан Гуайдо за временно изпълняващ функциите на президент "}
{"url": "http://www.cross.bg/pink-grami-zvezda-1595817.html", "text": "/КРОСС/ Пинк получи звезда на прочутата Холивудска алея на славата, предаде Франс прес. Поп певицата увери, че за нея това е сбъдната мечта, която звучи сюрреалистично.Имам усещането, че мечтая и ако някой ме ущипе, ще го ударя с юмрук\", каза пред насъбралите си фенове 39-годишната певица, обградена от съпруга си и двете им деца.Пинк, чието истинско име е Алиша Мур, ще участва в надпреварата за наградите \"Грами\", които ще бъдат връчени в неделя. Тя се възползва от церемонията, за да се върне към дебюта си в музикалната индустрия и да благодари на баща си, който я окуражил да осъществи мечтата си въпреки трудностите.\"Днес чествам нещо, което баща ми ме научи да правя - да съм вярна на себе си - каза тя. - Човек трябва да вярва във възможностите си.\"Пинк е била номинирана 20 пъти за \"Грами\" и три пъти е спечелила престижната награда. В неделя тя отново ще се съревновава за отличието в категорията най-добър вокален поп албум с диска си \"Beautiful Trauma\". \"Всеки път, когато загубя надпреварата, получавам \"Грами\" от алуминиева хартия от съпруга си. Следователно с нетърпение очаквам да получа ново отличие \"Грами\" от алуминиева хартия\", отбеляза шеговита тя.Пинк е издала 7 албума, от които са продадени над 50 милиона копия.Елън Де Дженерис, която използва нейна песен за ежедневното си телевизионно предаване, заяви, че Пинк е голяма рок звезда, като същевременно я приветства, че остава здраво стъпила на земята. ", "date": "2019.02.06", "title": " Пинк със звезда на Алеята на славата "}
{"url": "http://www.cross.bg/asteroida-hayabysa-godina-1595828.html", "text": "/КРОСС/ Японската сонда \"Хаябуса-2\" на 22 февруари ще се опита да кацне на астероида Рюгу, до който се намира от месец юни миналата година, съобщи японското космическо ведомство ДЖАКСА, цитирано от ТАСС.По-рано се предполагаше, че \"Хаябуса-2\" ще кацне на астероида миналия октомври. Но тогава се установи, че на избраното място има прекалено много високи и остри скали. След внимателни наблюдения беше набелязано друго място за кацане. Там се предполага, че сондата ще се установи успешно и ще събере проби за изследване.Диаметърът на Рюгу, който се намира между Земята и Марс, е около 900 метра. Сондата \"Хаябуса-2\" бе изстреляна към астероида през декември 2014 година. Учените се надяват на небесното тяло да бъдат открити следи от вода и органични вещества. Това ще им помогне да разгадаят тайната за появата на живота във Вселената. Космическият апарат се очаква да се завърне на Земята към 2020 година. ", "date": "2019.02.06", "title": "Япония каца на астероид на 22 февруари"}
{"url": "http://www.cross.bg/byrgas-krazhbi-muzhe-1595809.html", "text": "/КРОСС/ Повдигнати са обвинения на двама мъже от Бургас за кражби в особено големи размери. Касае се за лица от тежкия криминален контингент. Те са заловени вчера при специализирана  на територията на морския град. Това съобщи на пресконференция в Бургас административният ръководител на Окръжната прокуратура Георги Чинев.Той уточни, че към момента са събрани достатъчно доказателства за извършени от мъжете кражби от четири обекта на територията на Бургас и Айтос.Предмет на кражбите са златни накити в размер на повече от 294 000 лева, цигари и алкохол. Златото е откраднато от заложна къща. Общата стойност на посегателствата възлиза на повече от 325 000 лева.От 10 до 20 години \"лишаване от свобода\" предвижда законът за извършените престъпления, конфискация на цялото или част от имуществото им. При кражбите, мъжете са разрушавали стени за проникване в помещенията, използвали са режещи инструменти, устройства за заглушаване на охранителни системи, разбивали са и са рязали метални каси.Наблюдаващият случая прокурор Мануел Манев каза, че кражбите са извършени в периода март 2017 до юни 2018 година. Крадците са извършвали предварителни проучвания на обектите, правили са предварителна схема на работата, проучвали са маршрутите на собствениците на обектите.На двамата мъже са повдигнати обвинения по член 196 А от Наказателния кодекс за извършване на кражби в особено големи размери, представляващи особено тежък случай.Трябва да се обърне внимание на това, дали от тук нататък да бъде разрешена свободната продажба на техники, които заглушават СОТ-системите. Би трябвало те да минат към определен регистрационен режим. Апелирам към собствениците на обекти, да съхраняват ценностите в трезори на банки и освен охранителни системи, да наложат и жива охрана\", каза Манев.Двамата мъже са задържани за 72 часа. Окръжният съд в Бургас ще поиска налагането им на постоянна мярка \"задържане под стража\".При спецакцията вчера в Бургас са претърсени седем обекта с разрешението на съдия от Окръжния съд в града. Иззети са вещи, които имат отношение към дейността на задържаните.Директорът на Областната дирекция на МВР-Бургас съобщи, че работата по задържането на двамата мъже е продължила няколко месеца. Към момента се проверява информация и за техни извършени престъпления на територията на други области, включително и в чужбина. Двамата задържани са на по 40 години, осъждани за кражби, документни престъпления, за измами. ", "date": "2019.02.06", "title": "След спецакцията в Бургас: 2-ма задържани след кражби за над 300 000 лв. "}
{"url": "http://www.cross.bg/etazh-monyo-nastupila-1595798.html", "text": "/КРОСС/ Непълнолетният Карло К., който е роден през 2002 г., е задържан за убийството на 60-годишния Моньо К. от Казанлък, потвърдиха от полицията днес.Инцидентът е битов, до него се стигнало след пиянски запой. Жертвата и нападателят са от ромски произход и са живеели в съседство в общински жилища на централната казанлъшка улица \"Княз Александър Батенберг\", но не са роднини.Смъртта на възрастния мъж е настъпила още в неделя вечер, обаче трупът му е открит във вторник към 17 часа. Той живеел сам, работел като градинар на местните гробища и като служител на общината ползвал и нейно жилище. За него казват, че бил трудолюбив човек, но със слабост към чашката, съобщава в. \"24 часа\".Моньо живеел бедно на втория етаж в общинска къща, прозорците му дори били без пердета. На първия етаж в същия имот е разположен клуб на политическа партия \"Атака\".Първоначално бе съобщено, че смъртта на жертвата е настъпила след удар с тъп предмет в главата. Задържаният признал, че ударил мъжа с кол, след като двамата се скарали. ", "date": "2019.02.06", "title": "17-годишен уби възрастен мъж след пиянски запой"}
{"url": "http://www.cross.bg/vasilev-protzesa-sudut-1595803.html", "text": "/КРОСС/ Съдът ще търси начин Цветан Василев да даде обяснения като подсъдим по делото за фалита на КТБ чрез конферентна връзка в Сърбия. Такова намерение от името на банкера изрази на днешното съдебно заседание от процеса адвокатът му Константин Симеонов.Представителите на прокуратурата обаче изразиха остро несъгласие това да се случи, с аргумента, че Василев е \"недобросъвестен\" и ако е искал да участва в процеса, е можел да го направи.Делото ще продължи през март с разпит на свидетели.", "date": "2019.02.06", "title": "Съдът търси обяснения от Цветан Василев по делото КТБ "}
{"url": "http://www.cross.bg/opera-sofiiiskata-tatyana-1595801.html", "text": "/КРОСС/ Операта „Евгений Онегин\" ще се играе на 10 февруари на сцената на Софийската опера. Историята за нещастната любов между Татяна и Евгений Онегин оживява със спектакъла. Шедьовърът на Чайковски и Пушкин е посрещнат от публиката и музикалната критиката с огромно възхищение. Поради силният интерес към руската класика, представлението е отново в афиша на театъра. Това е уникална творба, родена от срещата между двамата гении. Постановката е дело на известната режисьорка Вера Петрова, артистичен директор на Софийската опера и балет.  Този път в ролята на Татяна ще се изяви за първи път младото сопрано Стефани Кръстева, а в ролята на Олга гостува мецосопраното Виолета Радомирска, която работи в Цюрих. ", "date": "2019.02.06", "title": "Силен интерес към класическия руски репертоар в Софийската опера"}
{"url": "http://www.cross.bg/chast-spravyane-integratziya-1595812.html", "text": "/КРОСС/ Концепцията за решаване на проблема с несоциализираните цигански групи, която обещах, е готова. Тя включва пакет от мерки за премахване на гетата, справяне с циганската престъпност, обществено полезен труд, контрол над социалните помощи, спиране на детската раждаемост и още редица други механизми за реалната интеграция на маргинализираната част от този етнос. За справяне с всички тези проблеми ще привлечем онази част от циганите, които са се реализирали пълноценно в обществото и представляват авторитети в своите области. Пълното наименование е Концепция за промени в политиката за интеграция на циганския (ромския) етнос в Република България и мерките за реализацията им.Както обещах, вече има напълно готов вариант на Концепцията за интеграция на несоциализираните цигани. Предоставям документа на вниманието на всички, които имат желание и могат да вземат отношение по него.Това написа в личната си страница във „Фейсбук\" заместник министър-председателят по обществения ред и сигурността, министър на отбраната и лидер на ВМРО - Българско национално движение Красимир Каракачанов.Припомняме, че след поредица от нападения на цигани над възрастни хора, брутални грабежи и убийства, съпътствани и с нападения над лекари, полицаи и военнослужещи вицепремиерът Каракачанов обяви публично, че това повече не може да продължава, т.нар. досегашна интеграцията се е провалила и той поема ангажимента да предложи мерки пред Министерски съвет, които ще дадат реални резултати за овладяване на проблема.Предвид нарастващото напрежение спрямо циганите в България и създадения статут на привилегирована част от население за циганската общност спрямо останалите граждани на страната е време държавата да спре двойните стандарти по отношение на собствените си граждани. Т.нар. „интеграция на ромите\" глътна стотици милиони левове, а реално не се състоя. Точно обратното - голямата част от НПО-тата в страната задълбочиха проблема, като изградиха една общност от хора, на които внушиха, че имат само права без задължения и които не приемат законите на държавата като валидни за тях, е част от текста, който публикува лидерът на ВМРО в социалната мрежа.За да се сложи край на този омагьосан кръг, наречен „мерки за интеграция на ромите\", предлагам проекта за Концепция за справяне с маргинализацията на циганите, пояснява на стената си още Каракачанов.Снимката е илюстративна", "date": "2019.02.06", "title": "Каракачанов подготви Концепция за справяне с циганския проблем"}
{"url": "http://www.cross.bg/arktika-ledut-antarktika-1595806.html", "text": "/КРОСС/ Често недостатъчно информирани \"скептици\" относно антропогенността на самото глобално затопляне, както и дори наличието му (има и такива...), твърдят, че видите ли, ледът в Арктика намалявал, но в Антарктика се увеличавал.Тези твърдения нямат нужда от отхвърляне, те просто не са верни и всеки с минимални умения в интернет може да го провери.Няколко факта относно площите, покрити с морски лед в момента в акваториите около двата полюса (морският лед не включва този в Антарктида, а само във водите около Ледения континент!).1. Общото количество морски  лед е значително под средните стойности за периода от 1981 до 2010 година.2. Ледът в Антарктика е на второ място по минимална площ от 1979 година (дясната карта)3. Ледът в Арктика също е много под многогодишните средни стойности, а чак до Свалбард и дори части от Карско море все още са свободни от лед ", "date": "2019.02.06", "title": "Ледът и в Арктика, и в Антарктика - по-малко от обичайното"}
{"url": "http://www.cross.bg/maroni-dzhenifur-dvoiikata-1595808.html", "text": "/КРОСС/ Актрисата Дженифър Лорънс и приятелят ѝ Кук Марони са се сгодили, потвърди представител на звездата.Смята се, че двойката е заедно още от миналата пролет, въпреки че връзката им бе разкрита през юни 2018 година. Слуховете за годежа се разпространиха, след като Дженифър бе забелязана да носи пръстен с внушителен камък.Източник на Page Six сподели, че е забелязал двойката в Ню Йорк:\"Това беше наистина огромен камък. Те сякаш празнуваха и хората говореха за това. Пръстенът беше наистина забележителен. Тя носеше черна рокля на бели точки.\"Кук Марони работи в нюйоркската галерия Гладстоун, която представя артисти, сред които бащата на Лена Дънъм - Каръл Дънъм, както и Ричард Принс, Аниш Капур и бившия партньор на Бьорк - Матю Барни.Марони е изключително известен в артсредите, като преди това е работил в престижната галерия Гагосян. ", "date": "2019.02.06", "title": "Дженифър Лорънс се сгоди"}
{"url": "http://www.cross.bg/ychilishteto-dzhykelov-ohranitelyat-1595771.html", "text": "/КРОСС/ Родители нападнаха охранител на училище „Св. св. Кирил и Методий\" в Димитровград. Те били недоволни, че не са допуснати до децата си по време на час, а съдът ги глоби по указа за борба с дребното хулиганство.В училището в димитровградския квартал „Черноконево\" учат предимно деца от съседните махали. Малко след началото на часовете преди няколко дни в училището пристигат родителите на един от учениците и искат да му занесат сандвичи. Посреща ги охранителят Александър Джукелов, който им казва, че трябва да изчакат да свърши часа. Майката обаче все пак тръгва към стаята.Часът беше напреднал, някъде към двадесетата минута. При това положение, според наредбата, подписана от министъра на образованието, не може да се нарушава учебният процес и хора не се допускат, обяснява охранителят. По думите му той е предложил на родителите да седнат и да изчакат, както и друг път били правили.Предупредих ги да не влизат. Преградих пътя на жената. Тя започна да крещи нещо и оттам се започна - бях буквално нападнат в гръб. Всичко трая около 2-3 минути. С помощта на хора от поддръжката успяхме да ги избутаме навън и се обадихме в полицията, каза още Джукелов. Относно размяната на удари между охранителя и бащата, той коментира, че е имало нещо такова, защото той е бил нападнат и е трябвало да се защити. Жената ме драскаше по лицето, мъжът се опитваше да ме удря. Бях на земята и се опитвах да се защитя, без да употребявам оръжие, каза още Александър Джукелов.По обвиненията, че е удрял децата, той заяви, че съществува само една жалба за инцидент, който се е случил в автобуса. Синът на въпросният господин се държеше много вулгарно, псуваше и риташе едно от момичетата. По време на пътуването с автобуса бяхме аз и една отговорна учителка. Не успяхме да овладеем положението. Аз отидох, просто го хванах за раменете и му казах, че трябва да седне и че това не може да продължава, коментира охранителят на училището.Нашата работа е да осигурим нормални условия за нормален учебен процес. Успяваме, но донякъде - много е трудно и усилията, които полагаме са огромни, каза директорът на ОУ „Св. св. Кирил и Методий\" в Димитровград Милко Милков. По думите му в училището е имало и по-драстични случаи на агресия, но все пак ръководството успява да се справя с тях. ", "date": "2019.02.06", "title": "Родители нападнаха училищен охранител в Димитровград"}
{"url": "http://www.cross.bg/kyba-havana-rysiya-1595795.html", "text": "/КРОСС/ Русия отпусна военен заем на Куба, съобщава в. \"Коммерсант\". Хавана купува руско оръжие за €38 млн.Междуправителственото споразумение за военно-техническо сътрудничество с Куба е в сила от 2006 г. Москва вече е доставила на Хавана голямо количество оръжие и военна техника, \"включително като военно-техническа помощ\".Сътрудничеството между Русия и Куба е стратегическо и дава възможност на Хавана да развива своя военно-промишлен комплекс. ", "date": "2019.02.06", "title": "Русия отпусна военен заем на Куба"}
{"url": "http://www.cross.bg/zmiya-katrafilov-samo-1595797.html", "text": "/КРОСС/ Голямата змия, която избяга в и вдигна на крак институциите в града, била само временно в зоомагазина, от който се измъкна - за ужас на търговци и посетители. Това стана ясно от думите на собственика на боата Иво Катрафилов пред камерата на bTV.Куриозният сюжет приключи вчера около 20 ч. със залавянето на . Успяла е да избяга заради спукана щипка на кутията в обедната почивка, когато не сме били в магазина\", каза Иво Катрафилов пред камерата на bTV. Боата е била там, тъй като собственикът прави ремонт в дома си.Тази змия не може да нанесе по-големи щети от една котка например. Би ухапала някого само ако се приближи умишлено към нея\", категоричен беше Катрафилов.  По думите му влечугото е заловено във вентилацията точно над тоалетните. „Много бързо я намерихме в момента, в който се изпразни сградата и се успокои всичко\", коментира собственикът.Катрафилов е купил влечугото за личната си колекция в края на миналата седмица, то има регистрационна карта. Собственикът разполага с 14 дни, в които трябва да я пререгистрира на свое име.В магазина му има само аквариуми, риби и костенурки, няма други влечуги.По думите му избягалата змия е жълта парагвайска анаконда, която е вид боа, дълга е около 1,80 метра, тежи около 5 кг.Специфично за жълтата анаконда е, че обича водата. Влечугото не е отровно, но когато бъде притеснено, може да захапе силно.„Тя убива жертвите си, като ги хваща и ги задушава и след това ги поглъща. Поради тази причина устата ѝ е снабдена с много голямо количество малки зъбчета, насочени назад, така че при хващане на жертвата да не изпусне\", отбеляза гл. ас. д-р Огнян Тодоров, директор на Регионалния природонаучен музей в Пловдив. „Те не са агресивни, ако не са провокирани. В България нормативната база е стриктно разписана и всеки, който се занимава с такива дейности, трябва да се съобразява с тази нормативна база\", допълни той.Съветът на специалистите е при сблъсък със змия да не правим резки движения и да не се паникьосваме.От управата на търговския център заявиха, че никога не са разрешавали да се вкарват змии в обекта. Те прекратяват договора на собственика на зоомагазина, който отбеляза, че ще намери друго помещение, за да продължи дейността си. Той има едномесечен срок да изнесе животните. ", "date": "2019.02.06", "title": "Собственикът на избягалия питон: Не може да нанесе по-големи щети от котка "}
{"url": "http://www.cross.bg/peshehodtzi-boteva-politziya-1595784.html", "text": "/КРОСС/ Пътната полиция провежда акция срещу неправилно пресичащи пешеходци. Темата беше коментирана в сутрешния блок на БНТ от Мария Ботева от Пътната полиция.Пешеходците не са освободени от задължението си да спазването на правилата за движение по пътищата, коментира Ботева. Мария Ботева: По-често водачът не е съобразил поведението си с това, че има пешеходна пътека. Не са рядкост случаите, в които вината е и на двамата, по-рядко вината е само на пешеходците.От началото на годината са глобени 1148 пешеходци, 160 от тях през последните два дни, съобщи още тя. ", "date": "2019.02.06", "title": "Над 1140 пешеходци са глобени за неправилно пресичане от началото на годината "}
{"url": "http://www.cross.bg/chasa-rukovoditel-lermontov-1595796.html", "text": "/КРОСС/ На 6 февруари се навършват 141 години от Освобождението на Бургас от османско иго. На този паметен ден през 1878 година в града влиза отрядът на полковник Александър Лермонтов, който е посрещнат с огромна радост от бургазлии. Оттогава всяка година признателните поколения отдават своята почит на освободителите. Ето как ще се случи това през настоящата 2019-та:141 ГОДИНИ ОТ ОСВОБОЖДЕНИЕТО НА БУРГАС ОТ ОСМАНСКО ИГОП Р О Г Р А М А6 ФЕВРУАРИ (СРЯДА)11:00 часа,  пл. \"Атанас Сиреков\"Ритуал по издигане на националния флаг на Република България и флаговете на Европейския съюз и Община Бургас.Благодарствен молебен за благоденствието на свободен Бургас 11:30 часаПаметник на руските освободителиТържествен ритуал по отдаване на военни почести и полагане на венци и цветяПаметна плоча на ген. А. М. Лермонтов  (ул. \"Лермонтов\" №15)Паметник на руския лазарет (Приморски парк)Полагане на венци и цветя12:00 часаРегионален исторически музей, ул. \"Лермонтов\" 31\"60 години Парк-музей Шипка\"Гостуваща изложба от Национален парк-музей \"Шипка\" .12:30 часапл. \"Атанас Сиреков\"Празничен концертС участието на: ФА \"Лукойл\" - ръководител Марио Егов, ДТС \"Лъкатниче\" ръководител Дафинка Тигърова,ДТС \"Златен пламък\" - ръководител Николай Цветков, Вокално студио  \"Славееви гласове\" - ръководител Жасмина Дерменджиева, изпълнители от СОУ \"Добри Чинтулов\" -  ръководител Цветелина Стойчева, Стоян Ганчев - народен певец18:00 часаДом на писателя, ул. \"Вола\" № 1\"Свободата - творческо вдъхновение\"Експозе на Георги Райков. ", "date": "2019.02.06", "title": "Бургас чества 141 години от Освобождението си"}
{"url": "http://www.cross.bg/aparat-daisy-kasov-1595793.html", "text": "/КРОСС/ Българска фирма създаде най-малкият касов апарат в света! Устройството Daisy Compact S вече е истински хит сред бизнесмени, производители, дистрибутори и търговци от всякакъв калибър.Уникалният касов апарат, който се побира в джоба, е дело на инженерния екип на лидера на пазара за касови апарати Daisy Tech. Размерите на най-предпочитаното от бизнеса устройство са едва 84x167x60 мм и тежи само 300 грама!!! Но, както коментират по форумите доволни потребители: „Малък апарат - голяма работа!\". Всички те са изключително впечатлени от функционалността, удобството и иновациите, които предлага Daisy Compact S. Той е съобразен с последните задължителни изисквания на Наредба Н-18 на Министерство на финансите, които трябва да бъдат приложени до 31 март от всички регистрирани по ДДС и до края на юни - от останалите бизнесмени и търговци.Най-малкият касов апарат в света е предпочитан заради множеството си предимства, сред които голям светещ операторски дисплей, клиентски дисплей, подсветка на клавиатурата, линеен термален принтер и вградена батерия, която го прави независим от ток и контакти. Daisy Compact S има и възможност за връзка по Bluetooth и WiFi и е най-подходящият избор за разносна търговия, куриерски услуги, офиси, магазини, барове и дискотеки. На него могат да се зареждат данни за артикули и клиенти, което го прави истински „джобен офис\", твърдят впечатлени и доволни потребители.", "date": "2019.02.06", "title": "Българска фирма създаде касов апарат, който се побира в джоба"}
{"url": "http://www.cross.bg/tyutyun-nargile-dokymenti-1595792.html", "text": "/КРОСС/ Близо тон тютюн за наргиле без документи по Закона за акцизите и данъчните складове задържаха митнически служители от сектор „Борба с наркотрафика\" - звено Лом в Главна дирекция „Митническо разузнаване и разследване\" на Агенция „Митници\". Проверката е извършена в района на Дунав мост 2 в ранните часове на 05.02.2019г.  При сканиране с рентген митническите инспектори забелязали необичайна плътност на стоката в товарен микробус с българска регистрация, пътуващ от България към Западна Европа. При последвала физическа проверка на товара е установено, че 40 от превозваните кашони съдържат пакети с надпис „Al Fakher\" със специфичния плодов мирис на тютюн за наргиле. Установени са 997 пакета по 1 кг или  997 кг тютюн за наргиле, за който не се представени документи за платен акциз. Образувано е досъдебно производство по описа на ГД МРР под надзора на Районна прокуратура Видин.", "date": "2019.02.06", "title": "Близо тон тютюн без документи задържаха на Дунав мост 2 "}
{"url": "http://www.cross.bg/tzentur-borisov-pokazan-1595788.html", "text": "/КРОСС/ Държавата ще следи онлайн движението на петрола от танкера до бензиностанцията. Целият процес ще бъде следен в нов контрабанден център, който предстои да бъде показан в петък. Това обяви премиерът Бойко Борисов преди заседанието на кабинета в сряда, съобщава БГНЕС. Борисов настоява да бъде показан изцяло контролът на движение на суровината, \"понеже много се упражняваха по темата горива\".Премиерът е убеден, че новият контрабанден център ще елиминира човешкия фактор и борбата със сивия сектор на горива ще има ефект, както при цигарите.В новата структура ще има имейл за контакт, на който да се подават сигнали. Всички следени канали ще се пазят на памет в сървър и по този начин след време ще може да се види дали е имало танкер или не.„Всеки квадратен метър ще се наблюдава\", категоричен бе Борисов. Информацията ще идва от морската администрация, граничната полиция, ДАНС, данъчните и митниците. ", "date": "2019.02.06", "title": "Контрабанден център ще следи търговията с горива"}
{"url": "http://www.cross.bg/taiina-turgovska-turgovskata-1595789.html", "text": "/КРОСС/ Депутатите гласуваха на първо четене Законопроекта за защита на търговската тайна, който въвежда по-добра правна закрила срещу незаконното ѝ придобиване, използване и разкриване, съобщава БГНЕС.Съгласно действащото към момента законодателство в тази област, търговската тайна не се счита за интелектуална собственост и не е защитена като такава. Не съществуват и специални правила за присъждане на обезщетения за нарушаване на търговски тайни.Чрез законопроекта, чийто вносител е Министерският съвет, се дават определения за понятията \"търговска тайна\", \"притежател на търговска тайна\", \"нарушител\" и \"стоки - предмет на нарушение\". Регламентират се производството и мерките за защита на търговска тайна по съдебен път.БСП се въздържаха при гласуването и не дадоха подкрепата си за законопроекта. Тезата на опозицията разви от парламентарната трибуна народният представител Пенчо Милков, а едно от основните причини БСП да се въздържи бе твърдението, че законът не дава прецизна дефиниция за търговска тайна, което според тях може да доведе до противоречива съдебна практика.„Българските търговци имат нужда от защита и от гаранция, че техните достижения ще получат правна помощ\", защити предложенията Данаил Кирилов, депутат от ГЕРБ и председател на Правната комисия.Със законопроекта управляващите се надяват предложените правни механизми да сведат до минимум рисковете от незаконно присвояването на ноу-хау и други ценни данни, представляващи търговска тайна, пред които са изправени предприятията и научноизследователските организации.По този начин ще се създадат гаранции, че конкурентоспособността на българския бизнес, която се основава на такъв вид информация, е адекватно защитена.Целта е подобряване на средата за развитие и използване на иновации и трансфер на знания в рамките на целия вътрешен пазар на ЕС. Вносителите изразяват и очакване законопроектът да доведе до нарастване на иновациите и печалбите за предприятията. ", "date": "2019.02.06", "title": "Специален закон ще защитава търговската тайна"}
{"url": "http://www.cross.bg/kredit-dogovor-biznes-1595791.html", "text": "/КРОСС/ Микрофинансиращата институция „Джобс\", част от Финансовата група на Българската банка за развитие, въведе нов кредитен продукт за подпомагане на малкия и микро- бизнес - мостови кредит в размер до 300 000 лева срещу субсидия. Това е дългосрочен  кредит за финансиране на одобрени инвестиционни разходи, съгласно сключен договор с  Държавния фонд „Земеделие\". Задължително условие за получаването на финансирането е кандидатстващият да има сключен договор с фонда по одобрен проект за предоставяне на безвъзмездна финансова помощ, както и наличието на минимум 12 месеца бизнес история. Новата възможност за финансово подпомагане е насочена към всички, отговарящи на критериите, регистрирани земеделски производители - физически и юридически лица, еднолични търговци и кооперации, обработващи земеделска земя (собствена или под аренда).Сред безспорните ползи за клиента са широкият обхват на предназначение на кредита, бързата първоначална оценка, дългият максимален срок, възможността за дълъг гратисен период и оптимизиран погасителен план.Допълнително към инвестиционното финансиране кредитоискателят може да получи до 90% от дължимото ДДС върху одобрените разходи, съгласно сключения договор между него и ДФЗ под формата на кредитна линия.Подробности за новия инвестиционен кредит на МФИ „Джобс\", условията и сроковете на усвояване и погасяване ще откриете на сайта на дъщерното дружество на ББР:", "date": "2019.02.06", "title": "Микрофинансиращата институция „Джобс“ пуска нов кредит в подкрепа на малкия и микро- бизнес"}
{"url": "http://www.cross.bg/manolova-toplofikatziya-sofiya-1595782.html", "text": "/КРОСС/ Трета година се развива съдебната сага между мен и \"Топлофикация София\". Зададохме въпроса колко са събраните от юристконсулти пари от столичани и за какво са похарчени. Това заяви в сутрешния блок на БНТ омбудсманът Мая Манолова.\"Топлофикация София\" води хиляди дела за задължения от стотинки, под 10 лв. По думите на Мая Манолова целта е една - да се съберат допълнителни суми от юристконсулти.Тя цитира данни, според които са събрани 15 млн. лв. по този начин. Платени са огромни суми на адвокатски кантори от \"Топлофикация\". Омбудсманът сравни дружеството с ДАНС, тъй като три години не дава информация.Мая Манолова, омбудсман: Става въпрос за едно общинско дружество, което е собственост на столичани и което според мен би следвало прозрачно и публично да дава информация за всяка похарчена стотинка, а не да крие 15 млн. лв. как са похарчени.За удоволствието да бъдат осъдени, гражданите плащат два пъти - заплатата на юристконсултите, калкулирани в сметките и втори път по заведено дело, коментира омбудсманът Мая Манолова.Тя допълни, че има съмнения за \"чадър\" над \"Топлофикация София\" не само от Столичната община, но и от всички институции. ", "date": "2019.02.06", "title": "Мая Манолова: \"Топлофикация София\" води хиляди дела за задължения от стотинки "}
{"url": "http://www.cross.bg/chokov-tzenko-razlichni-1595778.html", "text": "/КРОСС/ Бившият кмет на с. Галиче Ценко Чоков е предаден отново на съд, този път за документно престъпление. Районната прокуратура в Бяла Слатина е внесла за разглеждане в съда обвинителен акт срещу Чоков.В периода от 05.03.2012 г. до 16.12.2013 г. обвиняемият, в качеството си кмет на с. Галиче, е съставил официални документи с невярно съдържание. Сред тях имало пълномощни, различни декларации по Данъчно-осигурителния кодекс и по Закона за нотариусите и нотариалната дейност. Като упълномощители и декларатори в тях фигурирали трите имена и подписите на четиринадесет граждани от различни населени места в страната.С действията си Ценко Чоков целял тези документи да бъдат използвани като доказателство за посочените в тях обстоятелства.Предстои съдът да насрочи разпоредително заседание по делото. ", "date": "2019.02.06", "title": "Ценко Чоков отново се изправя пред съда "}
{"url": "http://www.cross.bg/niiisun-zaradi-film-1595780.html", "text": "/КРОСС/ Премиерата с червен килим на новия филм с Лиъм Нийсън в Ню Йорк беше отменена заради негови расистки коментари по време на интервю, пише Би Би Си.Скандалът с Нийсън се развива в последните няколко дни, след като актьорът даде интервю за изданието \"Индипендънт\". В него Нийсън разказа историята на негова приятелка, която е била изнасилена от чернокож нападател.\"Срам ме е да призная, но обикалях в района на нападението в продължение на седмица с палка в ръка и с надеждата, че някое \"черно копеле\" ще ме приближи и ще иска да ми се пробва. Обикалях, за да мога да го убия\", казва Нийсън в интервюто.Заради използването на определението много потребители онлайн, а и правозащитници обявиха актьора за расист. Други побързаха да коментират, че това е краят на кариерата на Нийсън.По-късно актьорът заяви, че не е расист, а по-скоро искал да сподели с публиката. \"Всички се преструваме, че сме политически коректни в тази държава. И в моята държава също (актьорът е от Ирландия - б.р.). Понякога е достатъчно да открием малко от повърхността и ще разберем, че расизмът е там\", коментира Нийсън в предаването \"Добро утро, Америка\" по Ей Би Си. По думите му той искал да започне по-отворен разговор за расизма.В лентата Cold Pursuit става въпрос именно за отмъщение, но заради негативните реакции на коментарите на Нийсън, премиерата с червен килим в Ню Йорк беше отменена два часа преди да се състои. Бяха отменени и всички интервюта и снимки във връзка с новия филм. \n\t\t\t\t\t ", "date": "2019.02.06", "title": "Отмениха премиерата на филм с Лиъм Нийсън заради негови расистки коментари (видео)"}
{"url": "http://www.cross.bg/ademov-hasan-proverki-1595779.html", "text": "/КРОСС/ Районната прокуратура в Ямбол се самосезира след репортаж на bTV за драстични злоупотреби с ТЕЛК.  От обвинението възложиха проверка по случая.Подобни проверки започнаха и в други региони, има вече и задържани служители на експертни лекарски комисии.И преди години имаше проверки и дела, но нищо не се случи, обяви в предаването „Тази сутрин\" председателят на парламентарната социална комисия Хасан Адемов.В самата система има пробойна - в момента няма онлайн връзка между съставилите на експертните решения, лечебните заведения и НЗОК.  Ако има обвързаност между системите им, поне 90% от порочните практики ще бъдат прекратени, смята Адемов. ", "date": "2019.02.06", "title": "Хасан Адемов: Единна информационна система ще пресече злоупотребите с ТЕЛК"}
{"url": "http://www.cross.bg/gdbop-kurdzhali-grypa-1595787.html", "text": "/КРОСС/ Акция на ГДБОП и Жандармерията се провежда в момента в района на Кърджали и околни населени места. По информация на Хоризонт е заловена организирана престъпна група ,действала от доста време в региона. Маскирани служители на ГДБОП извършват обиски на определени адреси. Информация ще бъде дадена след приключване на акцията.", "date": "2019.02.06", "title": "ГДБОП разби престъпна група в Кърджали "}
{"url": "http://www.cross.bg/katastrofa-dyshi-mugla-1595777.html", "text": "/КРОСС/ Вече е възстановено движението в района на верижната катастрофа на магистрала \"Струма\", която стана във вторник сутринта. Заради гъста мъгла над 30 автомобила се удариха в участък край село Дамяница. Един мъж загина - блъснал го тежкотоварен автомобил, докато опитвал да помогне на идващите коли да спрат, обобщава NOVA.Стабилно е състоянието на пострадалите при тежката катастрофа на автомагистрала „Струма\", които са настанени в болницата в Сандански. Това каза пред „Фокус\" кметът на Общината Кирил Котев. По думите му 8 от 10 души, които бяха прието в лечебното заведение, остават под лекарско наблюдение. В болниците в Петрич и Благоевград също има настанени лица, чието състояние не предполага изписване все още.Двама от ранените остават в реанимация, като животът на един от тях все още е в опасност.Причините за инцидента все още се изясняват. Прокуратурата е образувала две дела - едното за смъртта на мъжа, а второто - за причиняване на множество травми по непредпазливост.От разпитите на свидетели станало ясно, че два тира рязко са намалили скоростта. Именно в тях били първите удари - на идващите отзад автомобили. В района е имало мъгла и видимостта е била под 10 м, разказват още свидетели на инцидента.След катастрофата 16 души бяха приети в болница с различни травми. ", "date": "2019.02.06", "title": "Един от пострадалите от верижната катастрофа на АМ Струма все още е с опасност за живота"}
{"url": "http://www.cross.bg/makedoniya-nato-aliansa-1595783.html", "text": "/КРОСС/ Посланиците на държавите от НАТО се очаква да подпишат днес със Скопие протокола за присъединяване на Македония към Алианса. Отбелязва се, че на церемонията ще присъства македонският външен министър Никола Димитров.В съобщението името на Македония не се посочва - нито като \"бивша югославска република\", нито като Република Северна Македония. Това се налага заради недовършените процедури около приложението на споразумението от Преспа.НАТО вече уточни, че когато процедурите бъдат изчерпани, Македония ще се присъедини към Алианса с новото си име като 30-ата държава от организацията. ", "date": "2019.02.06", "title": "Подписват протокола за присъединяването на Македония към НАТО "}
{"url": "http://www.cross.bg/izkystva-forym-suvremennoto-1595785.html", "text": "/КРОСС/ В периода 18 октомври - 18 ноември 2019 г. в гр. Велико Търново ще се проведе Шестото  на църковните изкуства. Изложбата е форум на съвременното творчество в областта на православните църковни изкуства: иконопис, стенопис, дърворезба, мозайка и други, участващи в храмовото оформление и богослужебната практика.Събитието се провежда под патронажа на ректора на Великотърновския университет „Св. св. Кирил и Методий\".Като традиционен форум за културна комуникация Биеналето популяризира съвременното творчество в областта на православните църковни изкуства.", "date": "2019.02.06", "title": "Шестото биенале на църковните изкуства"}
{"url": "http://www.cross.bg/sustav-zarkov-zakona-1595786.html", "text": "/КРОСС/ „Внесохме проект за решение на НС, с което да принудим мнозинството да открие процедура  за избор на нов състав на ЦИК\". Това заяви пред медиите в Народното събрание зам.-председателят на ПГ на \"БСП за България\" Крум Зарков.  Той припомни, че вчера, след анонса на левицата, са последвали редица скандални обяснения за това, че видите ли, парламентът може да  си позволи  да не изпълни закона. „Тези обяснения ще срещнат нашия категоричен отпор.  Съгласно член 51 от  Изборния кодекс, членовете на ЦИК се избират за 5 години. Нов състав следва да се избере  не по-рано от 3 месеца и не по-късно от 1 месец преди изтичането на тези 5 години.  Този състав е встъпил в длъжност на 21 март 2014г.  За да изпълним закона, трябва да изберем нов състав преди 21 февруари 2019г\", обясни той. По думите му това, че идват нови избори, че сегашните членове са натрупали опит, не съответства на разпоредбите на закона и не може да бъде прието.„Ако приемем едно такова обяснение- кой ни гарантира, че утре депутатите няма да счетат, че са натрупали достатъчно опит  и могат просто да продължат мандата си и кой ще гарантира, че другите мандатни длъжности ще бъдат сменяни, както постановява законът\", попита Зарков. Той подчерта, че се изисква,  с право, от всеки български гражданин да бъде изряден и да спазва закона. „Нямаме право и тук, в тази сграда, да не го спазваме\", категоричен бе той. Социалистът обясни, че левицата ще настоява другата седмица този проект на решение да влезе в дневния ред на НС и дава два дни срок на правната комисия да изработи процедурните правила, по които да се извърши законният избор на нов състав на ЦИК. „Няма да приемем никакви други обяснения\", заключи Крум Зарков. ", "date": "2019.02.06", "title": "Крум Зарков за ЦИК: Законът е категоричен - мандатът изтича и трябва да изберем нов"}
{"url": "http://www.cross.bg/manolova-preporuka-ombydsmana-1595776.html", "text": "/КРОСС/ Омбудсманът Мая Манолова изпрати нова препоръка до министъра на регионалното развитие и благоустройството Петя Аврамова заради десетките жалби и сигнали на граждани, които продължават да постъпват в институцията на обществения защитник, свързани с продажбата на е-винетки.Общественият защитник получи отговор на предходната си препоръка до МРРБ, изпратена на 9 януари т.г., в която настояваше гражданите да не биват глобявани до момента, в който системата за продажба на е-винетки заработи без сривове и други проблеми. В писмото си до омбудсмана от ведомството информират, че „системата работи ефективно\".В новата си препоръка Манолова обръща внимание, че оплакванията на хората продължават, като се откроява два основни проблема - при грешно въведени данни на превозно средство при закупуване на е-винетки няма възможност за коригиране, а платените вече суми не се възстановяват и затова е необходимо заявката да се повтори. Така на практика се изисква двойно заплащане за едно и също превозно средство, дори и в случаите, когато е видно, че няма такъв съществуващ регистрационен номер на автомобил.„Да се усвояват по този начин средства е неправилно, незаконосъобразно и неморално\", подчертава омбудсманът.Хора в неравностойно положение сигнализират за друг проблем - АПИ не спазва нормативно установения срок за потвърждение на генерираните годишни електронни винетки. Освен това, на сайта на агенцията липсва такава информация.„С оглед на изложеното не мога да се съглася с Вас, че системата работи ефективно. Очевидно има проблеми, които трябва да бъдат разрешени\", категорична е Мая Манолова. Тя препоръчва на министър Аврамова да предприеме действия за коригиране на грешно въведените данни на превозни средства, ако ли не, да се възстановят платените от шофьорите суми, както и да се обърне внимание за подобряване на административното обслужване на лица с намалена работоспособност. Препоръката на омбудсмана тук: ", "date": "2019.02.06", "title": "Мая Манолова даде препоръки за е-винетките"}
{"url": "http://www.cross.bg/bzns-primer-godina-1595775.html", "text": "/КРОСС/  След продължително боледуване ни напусна Тодор Кавалджиев, вицепрезидент 1997-2002г., съобщиха от БЗНС.  Той е роден на 26 януари 1934 г. в село Главан, в планината Странджа-Сакар, недалеч от турската граница. Още като ученик е арестуван, защото се опитва да възстанови Младежкия земеделски съюз. Прекарва повече от 11 години по комунистическите лагери и затвори.През 1989 година е един от възстановителите на БЗНС „Никола Петков\". Избран е за народен представител във Великото народно събрание, а през 1996 година - за вицепрезидент на Петър Стоянов.Първи алармира за корупционни практики и за това, че бивши комунисти най-активно овладяват предприятия и мощности в процеса на приватизация, като често просто ги източват и унищожават. До последния си дъх беше пример за честност и почтеност. С всяко свое действие през целия си живот той служеше за пример за всички нас.От името на БЗНС председателят на Съюза Николай Ненчев отправя най-искрени съболезнования на близките му. Поклон пред светлата му памет! Опелото ще се състои в петък 8.02.2019г., от 11:00ч., в църквата \"Св.Седмочисленици. ", "date": "2019.02.06", "title": "Почина вицепрезидентът Тодор Кавалджиев"}
{"url": "http://www.cross.bg/rysiya-bulgariya-vuprosi-1595772.html", "text": "/КРОСС/ В навечерието на Деня на дипломата Руското посолство стратира на страницата си във Фейсбук акция  В рамките на няколко дни посетителите могат да задават своите въпроси към Анатолий Анатолиевич Макаров и да получат отговори лично от него.Голяма част от въпросите са свързани с отпадането на визовия режим между България и Русия и улесняването на пътуването между двете страни. Друг кръг от зададените вече  въпроси са свързани с възможностите за безплатно образование в Русия. „ „Уважаеми господин Посланик, с голям интерес следим политиката на Русия по отношение привличане на млади български студенти. Бихте ли разказали дали дуалното обучение в Русия набира скорост и дали нашите деца, завършили там, биха имали шанс за намиране на работа и спокоен живот, наравно с местните студенти.\" пита Йохана Цолова на страницата на посолството във Фейсбук. Една част от въпросите са свързани с активността на посолството по отношение на насърчаването на българо-руските бизнес отношения. Хората задават и въпроси, свързани с историческите корени на взаимоотношенията между България и Русия, с евентуално посещение на президента Владимир Путин в България. Един от най-често срещаните въпроси е и с провала на Южен поток и детайлите около преминаването на „Турски поток\" през България.Русия е естествен партньор и брат на България, коментират посетителите на страницата на посолството във Фейсбук. Доста голяма част от тях просто молят за по-голямо присъствие на руската култура у нас.  Акцията на посолството ще продължи до 10 февруари.", "date": "2019.02.06", "title": "Руското посолство стартира акция „Попитай посланика” във Фейсбук"}
{"url": "http://www.cross.bg/bulgariya-tyrizma-angelkova-1595774.html", "text": "/КРОСС/ Министърът на туризма Николина Ангелкова проведе в Москва срещи с представители на Съвета на федерацията (CФ) и Групата за сътрудничество с България. Министърът е на официално посещение в руската столица, придружавана от българска парламентарна делегация. За мен като министър и за българското правителството е важно да осигурим сигурността и спокойствието на всеки турист. Това бяха и основните акценти на срещата на министър-председателя Бойко Борисов с президента Владимир Путин през миналата година в Москва, заяви министър Ангелкова. Тя подчерта голямото значение на руския пазар за устойчивото развитие на входящия туризъм в България и увери присъстващите, че ведомството полага постоянни усилия за стимулиране на туристическия поток от федерацията.Ангажиментите да работим за увеличаване на туристопотока ще бъдат изпълнени.  Един от акцентите бе и двугодишният план за сектор туризъм, който беше приет на заседанието на работната група през октомври 2018 г. На нея обсъждахме и възможността за обявяване на година на туризма на България в Русия и обратно, а за да насърчим туристопотока към страната ни, ще работим с руските региони, каза министър Ангелкова.По време на изложението Интурмаркет предвиждаме подписване на меморандум с Асоциацията на регионите в Русия. Водим преговори и финализираме споразумения с Алтайския край. Ще се радваме на Вашето сътрудничество представители от различни региони да посетят България, за да се запознат с културно-историческия туризъм, детския отдих. Има десетки градове в България и Русия, между които са създадени приятелски споразумения и в тази връзка предвиждаме редица инициативи. Разработваме и програма „България - страна на здравето\". За миналата година имаме близо 512 хил. руски туристи, посетили България. През 2018 г. резултатите в сектора са рекордни откакто има статистика у нас - над 9,27 млн. чуждестранни визити за годината и 7,2 млрд. лв. приходи за първите 11 месеца на миналата година.  Водим диалог и провеждаме редовни срещи с туроператори, работещи на пазар България. Министър Ангелкова благодари за подкрепата, която  институциите в Русия полагат за насърчаване на двустранните отношения и на туризма в частност. Той е изключително важен икономически сектор за България и има дълги традиции за добрите делови връзки между България и Русия. Работим за надграждане на постигнатите резултати и да формираме високо качество на предлаганите услуги, за да бъдем конкурентна и търсена дестинация, обобщи българският министър на туризма. Под ръководството на министър Ангелкова се състоя разговор с участие от руска страна на Василий Иконников, ръководител на Групата за сътрудничество между СФ и Народното събрание, Игор Фомин, зам.-председател на СФ по социалната политика и член на групата, Валерий Куликов, член на Комитета на СФ по отбрана и безопасност и член на групата, Елена Попова, член на Комитета на СФ по социална политика, Василий Желнов, началник на отдела за двустранно междупарламентарно сътрудничество на Управлението за международни връзки на СФ, Лилия Никитина, отговорен секретар на Групата за сътрудничество между СФ и Народното събрание. В работната среща от българска страна участваха зам.-председателят на Народното събрание Явор Нотев, Красимир Велчев, съпредседател на парламентарната група за приятелство България-Русия, депутатите Христо Проданов, Хайри Садъков, Полина Цанкова-Христова. Българските и руските депутати се обединиха около тезата, че постигнатите успехи в сътрудничеството в туризма между двете държави са сериозна основа за добрите делови връзки между двете държави. Те изразиха желанието си да сътрудничат за насърчаване на двустранните отношения в туризма. „Направихте много за привличането на руски туристи. Показателен е ръстът на приходите. Това безспорно е успех за България\", коментира  Игор Фомин.По-късно българската делегация и министър Ангелкова разговаряха и със зам.-председателя на Съвета на федерацията Иляс Умаханов. В срещата се включи и Игор Чернишенко, член на Комитета на СФ по федеративно устройство, регионална политика, местно самоуправление и въпросите на Севера. От българска страна втората среща бе водена от зам.-председателя на Народното събрание Явор Нотев. Иляс Умаханов изрази задоволство от усилията, които Министерството на туризма полага да популяризира дестинация България сред руските туристи. Явор Нотев съобщи, че в делегацията присъстват представители на всички парламентарни групи в българския парламент и че този избор на членове не е случаен. Важно е, че  икономическите теми стоят на вниманието на България и Русия, в туризма голяма част от постигнатото се дължи според него на доброто ръководство от страна на Министерството на туризма и лично на приноса на министър Ангелкова.", "date": "2019.02.06", "title": "Ангелкова: Работим за увеличаване на потока от руски туристи в България"}
{"url": "http://www.cross.bg/ivanov-gerb-pravi-1595773.html", "text": "/КРОСС/ \"Мандатът на настоящата ЦИК е изтекъл и е нужна смяната й. Това е крайно наложително, предвид предстоящите два избора през годината. Съглашателството на настоящата ЦИК с управляващите е стигнало върхова форма- да работи за тях. БСП ще направи всичко възможно този състав на ЦИК да бъде сменен.\" Това заяви пред БСТВ народният представител от ПГ на \"БСП за България\" Иван Иванов.  \"Няма никакво съмнение, че това, което се прави в изборното законодателство, в момента е с цел ГЕРБ да манипулират изборите. Те са фокусници в  подмяната на бюлетини и протоколи.  Всичко се прави, за да се спре възможността да бъде обжалван, при нарушения, изборът, да могат комисиите да изфабрикуват резултати, които са удобни на властта\", обясни още Иванов. Според него и от социологическите резултати, и от действията на ГЕРБ е видно, че те напускат властта. \"Те ще се опитат със зъби и нокти да задържат това статукво. Предложенията за изменение на изборното законодателство бяха внесени от никому неизвестната им депутатка Анна Александрова. Данал Кирилов не застана с подписа си зад предложенията им, а сега ги защитава, като Матросов на амбразурата. Всичко това се прави, за да бъдат вкарани промените тихомълком и в последния момент да влязат за гласуване в пленарната зала\", поясни Иванов. Той изрази лично мнение, че вероятно от ДПС ще подкрепят предложенията на властта, защото между тях има негласно споразумение. Иванов добави, че левицата ще сезира за действията на ГЕРБ и Венецианската комисия, която ясно е казала- шест месеца преди избори да не се правят промени на изборното законодателство. \"Това, което готвят е най-драстичната промяна в посока фалшифициране на изборите. Изхвърлят възможността за машинно гласуване, което би предотвратило манипулация на изборите. Готви се възможността ГЕРБ да обяви резултатите от вота, преди още да е проведен\", отсече Иван Иванов. Народният представите каза още, че БСП ще сезира за промените и Конституционния съд. \"Със закона за защита на личните данни управляващите ще ограничат възможността на журналистите да събират информация за политици. Това се прави само с една цел- да бъде запушена устата на свободната журналистика и на свободното слово\", категоричен бе Иван Иванов.  ", "date": "2019.02.06", "title": " Иван Иванов: БСП ще направи всичко възможно този състав на ЦИК да бъде сменен"}
{"url": "http://www.cross.bg/tazi-epitzentur-zemetreseniya-1595769.html", "text": "/КРОСС/ Няколко слаби земетресения са регистрирани тази нощ на територията на страната. Земетресение с магнитуд 2,9 по скалата на Рихтер е регистрирано тази сутрин в 6.51 ч. по Черноморието, с епицентър на 20 км югоизточно от Несебър и на 38 км източно от Бургас, с дълбочина 2 км, уточняват от Европейския сеизмологичен център.Второ земетресение е регистрирано в същия район тази сутрин в 7.41 ч., с епицентър на 23 км югоизточно от Несебър и на 42 км източно от Бургас, отново с дълбочина 2 км. Няма данни за материални щети.По данни на Геофизичния институт на БАН са регистрирани три земетресения с епицентър в Черно море с магнитуди около 2 по Рихтер.", "date": "2019.02.06", "title": "Няколко слаби земетресения в Бургаско "}
{"url": "http://www.cross.bg/teatur-geo-milev-1595767.html", "text": "/КРОСС/ Националната информационна кампания за популяризиране на военната професия „Бъди войник\" през тази година започва на 7 февруари в гр. Стара Загора.  В 15.00 ч. във фоайето на Драматичен театър „Гео Милев\" ще бъде разкрита Информационната борса за набиране на войници и матроси за Българската армия. От 15.00 ч. на централната алея в парк „Пети октомври\"  ще бъдат представени образци военна техника, въоръжение и оборудване на Сухопътните войски, Военновъздушните и Военноморските сили и Служба Военна полиция. Жителите и гостите на гр. Стара Загора ще могат да разгледат бронираните леки автомобили с повишена проходимост „Хамър\" и „Мерцедес\",  полевата земекопна машина, бронираните машини „Пустинна котка\" и др. Те ще могат да се запознаят и с възможностите на противотанковия преносим ракетен комплекс „Фагот\" и противотанковия гранатомет СПГ-9, да сглобят автомат „Калашников\" и пистолет „Макаров\", да разгледат оборудването на водолазите от състава на Военноморските сили.Концертът на Гвардейския представителен духов оркестър и Представителния ансамбъл на въоръжените сили ще започне от 18.30 ч. в Драматичен театър „Гео Милев\". Със свои изпълнения ще участват рок група „Б.Т.Р.\", Орлин Горанов, Маргарита Хранова, формация „Армейска песен\", фолклорно трио „Ладена\", танцовата формация „Латино\", децата от детска градина „Калина\" и  Гвардейският представителен духов оркестър. Вход за концерта - свободен.", "date": "2019.02.06", "title": " „Б.Т.Р.“ ще се включи в кампанията „Бъди войник“, "}
{"url": "http://www.cross.bg/subranie-karayancheva-tzveta-1595770.html", "text": "/КРОСС/ С тържествен концерт на Софийската филхармония беше поставено началото на честванията, посветени на 140-ата годишнина от Учредителното събрание и приемането на Търновската конституция. Сред гостите бяха президентът Румен Радев, вицепрезидентът Илияна Йотова, депутати, министри, представители на съдебната власт, на Конституционния съд, посланици, бивши председатели на парламента, кметът на Велико Търново Даниел Панов, областният управител на Велико Търново  проф. д-р Любомира Попова, представители на БАН и на медиите.В приветствието си председателят на Народното събрание Цвета Караянчева отбеляза, че през 1879 г. само за два месеца, въпреки горещите страсти, препирните и политическите различия, участниците в Учредителното събрание успяват заедно да създадат един документ, с който основателно се гордеем до днес. Тя подчерта, че изстраданата жажда за свобода и собствена държава са водили съвестта им на всяка крачка през тези малко повече от два месеца между 10 февруари и заветното подписване на Конституцията на 16 април. Цвета Караянчева цитира по думите й най-красивия текст, залегнал в документа, който синтезира тези чувства: „Всекой роб от какъвто пол, вера и народност да бъде, свободен става, щом стъпи на Българска територия\".Председателят на парламента припомни, че за откриването на първия български парламент във Велико Търново се стича възрожденският елит на България. Като наблюдатели на събитието и водени от желанието си да помогнат на Княжеството в първите му стъпки на самостоятелна държава, в Търново пристигат дипломатическите представители на Руската империя, Високата порта, Европа.Според Цвета Караянчева всеки, които се е зачитал в дневниците на Учредителното събрание, може да обори твърдението, че първите ни законотворци са били хора с неособено голям опит в политическия дебат. Дневниците са преди всичко доказателство за това как един искрен оратор може да промени хода на събитията, въоръжен само с думи, логика и пламенна лоялност към собствените си убеждения, посочи тя.Заседанията на Учредителното събрание са били не единствено политика, но и повод за радост и честване, защото са дали на българите, или поне българите от Княжеството по това време, толкова дългоочакваната възможност да се усетят свободни граждани, отбеляза председателят на парламента. Заседанията са били съпроводени от театрални постановки, концерти, политически салони. България е започвала да гради не само собствен парламентаризъм, но и своя съвременна европейска култура, подчерта Цвета Караянчева. Тя припомни, че специално заради откриването на събранието по Дунав пристига чешки духов оркестър, за да покаже на младата ни държава, че никое събитие не може да е достатъчно тържествено, ако няма музика.В програмата на днешния концерт бяха включени „Празнична увертюра\" на Веселин Стоянов, „Ръченица\" на Петко Стайнов, „Българска рапсодия „Вардар\" на Панчо Владигеров, из „Жар птица\" на Игор Стравински и „Рапсодия в синьо\" на Джордж Гершуин. Концертът беше под диригентството на директора на Софийската филхармония Найден Тодоров, а на пианото - носителят на множество престижни отличия Людмил Ангелов. ", "date": "2019.02.06", "title": "Софийската филхармония сложи началото на честванията за 140-ата годишнина от приемането на Търновската конституция"}
{"url": "http://www.cross.bg/obseg-raketa-golyam-1595760.html", "text": "/КРОСС/ Наземен вариант на системата „Калибър\" с крилата ракета с голям обсег трябва да бъде разработен до 2020 година, а в този срок трябва да бъде създадена наземна система с хиперзвукова ракета с голям обсег, съобщи руският министър на отбраната Сергей Шойгу, цитиран от ТАСС.„Генералният щаб представи на Върховния главнокомандващ списък от мероприятия, които той одобри. В течение на 2019-2020 година ние трябва да разработим наземен вариант на системата „Калибър\" с морско базиране с крилата ракета с голям обсег, която се представи добре в Сирия. В тези срокове ние трябва да създадем наземна ракетна система с хиперзвукова ракета с голям обсег, заяви във вторник Шойгу на тематично съвещание в руското МО.Тези мерки се реализират във връзка с това, че от 2 февруари САЩ преустановиха изпълнението на своите ангажименти по Договора за ракетите със среден и малък обсег. „В същото време те работят активно над създаването на ракета с наземно базиране с обсег на стрелбата повече от 500 километра, което излиза извън пределите на договорните ограничения. Във връзка с това президентът на Русия постави задача на Министерството на отбраната да предприеме ответни огледални мерки\", поясни Шойгу.По думите на министъра, „използваните ракети с морско и въздушно базиране в наземен вариант ще позволи да бъдат съкратени съществено сроковете на производството на новото ракетно оръжие и обемите на неговото финансиране\". „Освен това\", отбеляза той, „е важно да увеличим обсега на стрелбата на разработваните сега наземни ракетни системи\". ", "date": "2019.02.06", "title": "Русия готви наземен вариант на страховита ракета"}
{"url": "http://www.cross.bg/malko-turnovo-komentira-1595768.html", "text": "/КРОСС/ Десетки села в Странджа са заплашени да останат без транспорт в края на месеца. Причината е драстично намалените от държавата субсидии за превоз в труднодостъпни и планински райони. Най-голям е проблемът в община Малко Търново, която е и една от най-бедните у нас.Журналистът от БТВ Лора Стаматис се включи на живо в сутрешния блок на БТВ „Тази сутрин\" от странджанското село Стоилово, за да могат жителите му да коментират какви са техните искания. Село Стоилово е на около 80 км от Бургас. Автобус от там до селото обаче няма. Транспорт има 2 пъти в седмицата до общинския център Малко Търново, който е на 10 километра, но  до дни обаче може да спре и той, коментира журналистката.Досега имахме два пъти в седмицата сутринта и вечерта микробус, с който ходим до Малко Търново и имаме връзка до Бургас,  на доктор да ходим или да си купим нещо друго, но сега спират двете линии, които ходят до Малко Търново. Затова сме дошли и днес да протестираме, каза пред камерата на БТВ жителка на селото.Най-автентично сред селата в Странджа със съхранената си архитектура, Бръшлян привлича туристи целогодишно.Като идват гостите, обаждат се, знаят кога тръгват маршрутките и 2-3 дена тук има къде да преспят, обикалят района. А сега не мога да си представя как ще бъде. За мен това е абсолютен геноцид, коментира беше Сийка Янкова от Дружество за развитие на село Бръшлян.Анализът през последните три години показва, че с всяка следваща година средно намаляването на субсидията за транспорт е с около 3000 лв. на година, коментира от своя страна Деян Йотов от дирекция „Финанси и бюджет\" към община Малко Търново.Христо Янакиев, един от превозвачите, обслужвали доскоро района, коментира, че са се отказали от маршрутката и превоза, защото повече не са могли да издържат. Разбирам сигурността, която създаваше маршрутката в жителите на селото, но просто разходите бяха прекалено големи, каза още Янакиев.Превозвачът Румен Христов, който има договор с община Малко Търново за маршрутката, коментира, че разходите им за миналата година от поддържането на линията са около 50 хиляди лева. Миналата година по силата на договора, който изпълнихме, изминахме 86 хиляди километра по маршрути, които подлежат на субсидиране и реализирахме загуба от порядъка на 49 хиляди лева, добави той.Илиян Янчев, кмет на община Малко Търново, коментира от своя страна, че с бюджета, който има общината, няма как да се дофинансира транспорта.Търсим всякакви варианти, надявам се, че ще бъдем чути и този проблем ще остане в миналото, добави той. ", "date": "2019.02.06", "title": " Десетки села в Странджа остават без транспорт в края на месеца"}
{"url": "http://www.cross.bg/mototziklet-karaneto-nivata-1595794.html", "text": "/КРОСС/ Ако попитате някой дългогодишен мотоциклетист как се справя със стреса, той веднага ще ви отговори, че няма нищо по-отпускащо от това да излезеш с мотора на пътя, дори за кратка разходка. Това досега бяха само думи, но след последното проучване на екип от трима изследователи към Института за неврология и човешко поведение към UCLA можем да се позовем и на фактите.Според резултатите от тяхното изследване карането на мотоциклет е полезно както за психичното, така и за физическото здраве на човека. Проучването, извършено с подкрепата на Harley-Davidson, доказва, че човешкото тяло овладява по-бързо нивата на кортизол, хормоналните маркери за стрес и подобрява показателите за фокусиране и внимание.Изследователите са записали мозъчната активност и хормоналните нива на участниците в проучването преди, по време и след управление на мотоциклет, автомобил и почивка. Докато са управлявали мотоциклет, участниците са регистрирали подобрение по отношение на съсредоточаването и са се разсейвали по-трудно. Освен това карането е вдигнало нивата на адреналин, ускорило е пулса и е намалило нивата на кортизол. Такива резултати обикновено дават леките упражнения и някои методи за намаляване на стреса.„Нивата на стрес, особено при младите хора, продължават да се вдигат и хората търсят начини за подобряване на психичното и физическото си здраве. Съвсем доскоро технологията, с която днес можем прецизно да измерим последствията от дейности като каране на мотоциклет върху мозъка, просто не съществуваше - разказва водещият на проучването, д-р Дон Вон, невробиолог. - Мозъкът е един невероятно сложен орган и е страшно вълнуващо, че можем да изследваме физическите и психическите ефекти, за които ездачите докладват.\"Ето някои от най-важните резултатите от проучването:● Карането на мотоциклет намалява хормоналните биомаркери на стреса с до 28%.● Средно, карането на мотоциклет в продължение на 20 минути е ускорило пулса на участващите с до 11% и е вдигнало нивата им на адреналин с 27%, а подобни резултати се появяват обикновено след лека тренировка.● При сравнение между управление на автомобил и мотоциклет се отбелязва подобрение на сетивния фокус в полза на второто.● Участниците в проучването демонстрирали и подобрение на концентрацията, подобно на това след консумация на чаша кафе.„Учените отдавна са изучили връзката между мозъка и хормоналните реакции към стрес и внимание, но да можем да ги проследим в реално време и при реални условия, е рядка възможност\" - обяснява професор д-р Марк Коен. - Няма как в лаборатория да симулираме усещането, което човек изпитва, докато кара мотоциклет на пътя.\"„Разликите в неврологичните и психологичните реакции на участниците в експеримента по време на каране и тези, записани по време на други активности, говорят достатъчно сами по себе си. Това е важна стъпка в борбата с всекидневния стрес\", коментира д-р Вон.Изследователският екип е наблюдавал мозъчната дейност на участниците, пулса им, нивата на адреналин, норадреналин и кортизол. Проучването, което ще бъде представено официално по-късно тази година, е със заглавие: „Психичните и физическите ефекти от карането на мотоциклет\". В него са се включили над 50 опитни мотоциклетисти, които са дали биологични и физиологични реакции посредством ЕЕГ технология.„Откритията от това изследване, направено от д-р Вон и неговия екип, помагат да се обясни какво изпитват нашите ездачи в последните 116 години - в карането на мотоциклет има жизненост и повишена сетивност, а те идват от чувството за свобода, което човек изпитва, докато кара. Надяваме се техните изводи да вдъхновят следващото поколение ездачи, за да могат и те да изпитат всички тези усещания.\" ", "date": "2019.02.06", "title": "Учени потвърдиха, че мотоциклетът намалява стреса"}
{"url": "http://www.cross.bg/zdravniyat-ministur-otchita-sustoyanieto-na-psihiatriite-y-nas-1595762.html", "text": "/КРОСС/ Състоянието на държавните психиатрични болници се очаква да отчете пред колегите си здравният министър Кирил Ананиев.Идеята на министерството е хората с психиатрични проблеми да бъдат лекувани, така че максимално бързо да се доближат до нормалната среда за живот.Според плановете на държавата до 2021 г. трябва да бъдат разкрити 68 центъра за грижа за хора с психични разстройства, умствена изостаналост и деменции. ", "date": "2019.02.06", "title": " Здравният министър отчита състоянието на психиатриите у нас"}
{"url": "http://www.cross.bg/partiya-zakon-mesetza-1595757.html", "text": "/КРОСС/ Френският парламент прие днес закон, чиято цел е да ограничи проявите на насилие по време на протести, съобщи Ройтерс. Текстът бе внесен в отговор на продължаващите три месеца антиправителствени демонстрации на \"жълтите жилетки\".Въпреки критиките, че новият закон може да ограничи гражданските свободи, той бе приет от Националното събрание - долната камара на парламента - с 387 срещу 92 гласа, благодарение на мнозинството, с което разполага центристката партия на президента Еманюел Макрон \"Република напред\". Той ще бъде разгледан в Сената, но Националното събрание има последната дума.Законът \"срещу хулиганите\" забранява на протестиращите да прикриват лицата си, дава на полицията по-големи пълномощия да гонят от протестните шествия потенциални смутители на реда и дава на местните власти правото да налагат забрани на отделни лица да участват в демонстрации.Предвиждат се санкции като лишаване от свобода за шест месеца и 7500 евро глоба, съобщи Франс прес.В подкрепа на мярката гласуваха мнозинството депутати от управляващата партия, техните центристки съюзници \"Демократично движение\" и дясната опозиционна партия \"Републиканците\", която е вносител на предложението. Цялата левица гласува против, както и депутатите от крайнодясната партия \"Национален сбор\". ", "date": "2019.02.06", "title": "Франция прие закон за ограничаване на насилието по време на протести"}
{"url": "http://www.cross.bg/chasa-provede-sofiyaot-1595756.html", "text": "/КРОСС/ София.От 09.00 часа ще се проведе заседание на Народното събрание.***София.От 10.00 часа Министерският съвет ще проведе седмичното си заседание.***София.От 08.45 часа в сградата на Министерството на отбраната ще започне двудневна конференция на началника на отбраната ген. Андрей Боцев. На нея ще присъства и заместник министър-председателят по обществения ред и сигурността и министър на отбраната Красимир Каракачанов.***София.От 11.00 часа в Националния пресклуб на БТА ще бъде даден официалният старт на националната система за верификация на лекарствата в  България.***София.От 13.00 часа в зала „Сердика\" на София Хотел Балкан ще се проведе експертната дискусия: „Интегриран национален план за енергетика и климат за периода до 2030 г.\" Сред лекторите ще бъдат: Жечо Станков, зам.-министър на енергетиката, Ивайло Алексиев, Изпълнителен директор на Агенцията за устойчиво енергийно развитие, Юлиан Попов, главен експерт на Европейската климатична фондация и др.***София.От 13.30 часа в заседателната зала на Висшия съдебен съвет ще се проведе заседание на Прокурорската колегия.***София.От 14.00 часа в Бизнес салона на хотел „Кристал Палас\" ще се състои кръгла маса на тема „Бизнес и образование - перспективи и предизвикателства\", организирана от изпълнителния директор на „Национална компания индустриални зони\" ЕАД (НКИЗ) Антоанета Барес. На събитието ще присъства и министърът на икономиката Емил Караниколов.***София.От 14.00 часа в сградата на Агенция „Пътна инфраструктура\" ще бъдат отворени офертите за строителен надзор при изграждането на 33 км от пътя Мездра-Ботевград.***Бургас.От 11.00 часа на пл. „Атанас Сиреков\" ще се проведе ритуал по издигане на националния флаг на Република България и флаговете на Европейския съюз и Община Бургас, както и благодарствен молебен за благоденствието на свободен Бургас по повод 141 години от Освобождението на града.***Бургас.От 11.30 часа пред Паметника на руските освободители ще се проведе тържествен ритуал по отдаване на военни почести и полагане на венци и цветя.***Бургас.От 16.00 часа в заседателната зала на Община Бургас ще бъдат наградени победителите от кампанията за разделно събиране на отпадъци. Наградите ще връчи зам.-кметът по европейски политики и околна среда Руска Бояджиева.***Варна.От 14.00 до 16.00 ч. в офиса на партия ГЕРБ на ул. „Георги Бенковски\" №1 Марица Гърдева, председател на комисията „Туризъм, търговия и рекламна дейност\" към ОбС, ще приема граждани.***Варна/Златни пясъци.От 14.00 часа в хотел „Адмирал\" министърът на земеделието, храните и горите Румен Порожанов ще открие земеделски форум „Националните приоритети в земеделието\".***Велико Търново.В 15.00 часа в Зала 302 на Община Велико Търново ще се състои брифинг по повод посещението на делегация от Световната банка.***Кюстендил.От 14.00 часа в заседателната зала на Община Кюстендил ще се проведе обществено обсъждане за изменението на общия устройствен план.***Смолян.От 11.00 часа в зала 247 в сградата на Община Смолян ще се проведе пресконференция по проект № BG16RFOP001-1.022-0003-C01 „Изграждане на нови социални жилища в град Смолян\" който се осъществява с финансовата подкрепа на Оперативна програма „Региони в растеж\" 2014-2020, съфинансирана от Европейския съюз чрез Европейския фонд за регионално развитие.***Смолян.От 13.00 часа в Сесийната зала на Община Смолян ще се проведе заседание на Общинския съвет.***Стара Загора.От 14.00 часа в приемната на обществения посредник Стара Загора, бул. „Митр. Методи Кусев\"34 А, ет.1 ще бъде представен отчет за дейността на обществен посредник.   ", "date": "2019.02.06", "title": "Предстоящи събития в страната на 6 февруари"}
{"url": "http://www.cross.bg/kletki-mishki-pluhove-1595759.html", "text": "/КРОСС/ Учени заявиха, че успешно са използвали стволови клетки от мишки за отглеждане на бъбреците в ембрионите на плъхове, използвайки техника, която един ден може да помогне да се развият човешки бъбреци за трансплантация. Но изследователите предупредиха, че техният успех е само първа стъпка и че остават „сериозни технически бариери и сложни етични въпроси\", преди процесът да може да се използва за човешки органи.Техниката преди това е била използвана за отглеждане на панкреаси, извлечени от мишки, при плъхове, но новото проучване е първото доказателство, че един ден може да осигури решение на масовия недостиг на донорни бъбреци за хора с бъбречно заболяване. Изследването, публикувано в списание Nature Communications, започва с разработването на подходящ „домакин\", в който бъбреците могат да се отглеждат.Изследователите събрали зародишни структури на плъхове, които са били генетично модифицирани, така че да не развиват самостоятелно бъбреците. След това ембрионите се инжектират с плурипотентни стволови клетки от мишки и се имплантират в утроби на плъх,.Плурипотентните стволови клетки са вид „майсторска\" клетка, която може да се развие във всяка от клетките и тъканите, които образуват тялото. Учените установили, че стволовите клетки от мишки създават напълно функциониращи бъбреци в плъховете. Но същото не се получава, когато стволови клетки от плъхове се инжектират в модифицирани по подобен начин ембриони на мишки. ", "date": "2019.02.06", "title": "Учени отглеждат бъбреци в ембриони на плъхове"}
{"url": "http://www.cross.bg/tona-torove-godini-1595758.html", "text": "/КРОСС/ Тежка верижна катастрофа компрометира  \"високотехнологичната\" магистрала на ГЕРБТежка верижна катастрофа с участието на близо 30 автомобила - леки коли, камиони, автобуси и микробуси, окървави вчера гордостта на правителството - отсечката от магистрала \"Струма\" между Кресна и Сандански край село Дамяница. Пътният инцидент се случи при изключително гъста мъгла и въпреки твърденията на пътната агенция (АПИ), направени при откриването й преди месец, че става дума за изключително високотехнологичен участък. Отсечката между Сандански и Кресна бе открита тържествено на 17 декември от транспортния министър Росен Желязков и регионалния министър Петя Аврамова, а местни хора опънаха транспарант: \"Благодарим Ви, Г-н Министър Председател, че ни направи Европейци\". Според съобщението на АПИ от декември новият участък има изградена „Интелигентна транспортна система\" с информационни табла, камери, диспечери, които могат да пренасочват трафика дистанционно чрез табла, и две метеорологични станции, които освен всичко друго следят видимостта на пътя. Съоръженията дори \"отчитали температурата и влажността на въздуха, типа и количеството на валежите, видимостта на пътя.МЗ не забеляза промени в медицинската експертизаДългоочакваният анализ на действието на новия начин, по който се определя степента на увреждане от ТЕЛК, се оказа уверение, че нищо особено не се е променило в медицинската експертиза. \"Няма съществена промяна в общия брой на инвалидността в страната при новата и предишната наредба. Изводите в анализа показват, че няма промяна в броя на жалбите. Отчитат се динамика и отклонения в отделните възрастови групи, като причините за това са или в резултат на подобрен здравен статус, или в резултат на административни решения на ТЕЛК комисиите, които в момента се проверяват\", обясни заместник-министърът на здравеопазването Жени Начева. От август е в сила нов ред за определяне на степента на нетрудоспособност, от която зависят и социалните придобивки на хората с увреждания. Вече проценти се дават само за водещото заболяване, а не за сбора от всички диагнози. Това според организации на хора с увреждания ощетява редица болни хора и ги лишава от различни помощи. Според МЗ така се елиминират субективният момент и злоупотребите - тъй като не лекарят преценява на кое заболяване колко процента да даде, а също и се осигурява справедливост - хората с по-тежки увреждания ще получават повече проценти.6382 от чиновниците в пенсионна възрастОбщо 6382 са чиновниците пенсионери и тези, които са придобили право на пенсия, но продължават да работят в държавната администрация, сочи справка, предоставена на „Монитор\" от МС. Данните, отнасящите се за състоянието на администрацията към началото на 2018 година сочат, че от тези близо 6400 държавни служители, 5629 са се пенсионирали и след това са били назначени на длъжност в администрацията. В края на миналата година МФ предложи текст в Закона за бюджета за 2019 година, предвиждащ да отпадне възможността да се назначават пенсионери за чиновници. Именно тогава стана ясно, че към онзи момент хората, които взимат едновременно заплата и пенсия, намаляват драстично. Тази разпоредба от бюджета обаче бе обжалвана пред КС, който тепърва трябва да се произнесе. В същото време в доклад на МС за администрацията е посочено, че преобладаващата част от чиновниците са на възраст между 30 и 59 години, като младежите са едва 10 000, а служителите над 60 години са над 9700.„Агрополихим\" инвестира 100млн. лв. в нови мощностиНай-големият производител на азотни, фосфорни и комбинирани торове в България „Агрополихим\" АД ще инвестира 100 млн. лв. в разширяване на производството, съобщиха от дружеството. То планира до края на 2020 г. да удвои капацитета на терминала за внос на амоняк до 23 000 тона и да увеличи с над 50% производството на азотни торове до 75 000 тона годишно. На площадката на завода се изгражда и голям зърнен терминал, който ще позволи на фермери и търговци да оптимизират значително транспортните си разходи за износ на зърно и покупка на торове. Терминалът, през който годишно ще преминават над 1,5 млн. тона зърно, ще заработи в края на 2019 г. Той ще осигури работа на 40 души, ще облекчи трафика и ще увеличи скоростта на товарене на корабите. Друга част от предвидените инвестиции са в областта на енергийната ефективност, а след реализацията им над 50% от еленергията за завода ще се произвежда чрез когенерация. „Стремeжът ни е да произвеждаме повече от 1 млн. тона торове, а още 400 000 тона в момента внасяме и разпространяваме на Балканите чрез оптимизирана логистика. Целта ни е през следващите 3 години да продадем над 1,5 млн. тона, като най-вероятно тази цифра ще се увеличи.Регистрацията на колите и в частни сервизиТам ще се подават и документите, номерът и талонът ще идват от КАТ Първоначалната регистрация на автомобилите ще може да се прави и в частни сервизи (специализирани пунктове за технически преглед), не само в КАТ. Това предвижда проектът за Закон за пътните превозни средства, по който вече има консенсус между Пътна полиция и \"Автомобилна администрация\". Липсата на разбирателство досега между двете ведомства стана причина другите два проектозакона - за движение по пътищата и за водачите, да бъдат публикувани за обществено обсъждане, а този за пътните превозни средства да бъде забавен. В частни сервизи освен първоначалния преглед за регистрация ще се подават и документите , а служителите им ще ги внасят в КАТ. Така шофьорите няма да са принудени да пътуват до найблизкото подразделение на Пътна полиция, ако в града им няма такова, за да регистрират автомобил. Талонът и регистрационните номера ще се издават от КАТ, а частните сервизи ще имат право да дават временните номера, ако собственикът поиска. ", "date": "2019.02.06", "title": "Преглед на вестниците "}
{"url": "http://www.cross.bg/sgradi-bomba-signali-1595765.html", "text": "/КРОСС/ Повече от 50 000 души бяха евакуирани от обществени сгради в Москва и региона след фалшиви анонимни сигнали за бомба, изпратени по електронна поща, предаде Франс прес.Над 200 сгради, включително училища, университети, бизнес и търговски центрове, болници и административни сгради бяха засегнати по информация на службите за извънредни ситуации, цитирани от РИА \"Новости\".Евакуации бяха извършени и в Санкт Петербург, където през последните дни имаше фалшиви сигнали за бомба.Никакви съмнителни предмети не бяха намерени след претърсванията в евакуираните сгради. Според властите сигналите са изпратени по имейл от чужбина и по-конкретно от територията на Украйна. ", "date": "2019.02.06", "title": "Евакуираха над 50 000 души в Москва заради фалшиви сигнали за бомба "}
{"url": "http://www.cross.bg/tzeremoniyata-nova-vodesht-1595763.html", "text": "/КРОСС/ За първи път от 30 години и едва за втори път в историята на \"Оскар\"-ите, церемонията за най-престижните филмови награди ще бъде без водещ. Това обявиха официално от Ей Би Си - телевизионната компания, която държи правата за събитието.Дотук се стигна, след като актьорът Кевин Харт се отказа да е водещ заради бурната реакция около негови хомофобски коментари от миналото. Американската филмова академия ще заложи на известни имена, които да връчват наградите.91-ата церемония ще се проведе на 24 февруари в Лос Анджелис. Най-дългоочакваното и бляскаво събитие във филмовите среди - връчването на наградите \"Оскар\" за 2019, ще бъде предавано директно в ефира на KINO NOVA на 24 февруари 2019 година след полунощ. Филмовият канал ще излъчва церемонията ексклузивно за България през следващите 3 години. Кои ще са отличените от Американската академия за киноизкуство този път - предстои да разберем съвсем скоро. Освен да станат свидетели на церемонията по KINO NOVA, зрителите ще могат да проследят най-интересните моменти от подготовката с ексклузивни интервюта и репортажи по NOVA. ", "date": "2019.02.06", "title": "\"Оскар\"-ите остават без водещ"}
{"url": "http://www.cross.bg/venetzyela-demokratichnite-politologut-1595766.html", "text": "/КРОСС/ В България обичаме да се караме за Елена Йончева, за законопроект, по темата за Венецуела, за каквото дойде, само и само да се караме. Това каза в сутрешния блок на БТВ „Тази сутрин\" политологът Мария Пиргова. Ние имаме институции, които показват, че в случая с Венецуела сме заедно с една част от страните от ЕС и имаме една президентска институция, която се съобразява с географското и геополитическото място на България, добави тя. Ние сме между Русия и Турция - САЩ са далече, а европейските ни партньори не са консолидирани - тоест ние трябва да запазим институция, която има излаз към една друга позиция, каза още Пиргова. В различни събития, позициите могат да се разделят и то премерено и договорено, смята още политологът.България ясно е заявила от страна на Министерски съвет, който осъществява външната политика на страната през самия МС и външно министерство, че се солидаризира с позицията на европейския парламент. Това каза от своя страна политологът Георги Киряков. Тук обаче трябва да се върнем на противопоставянето между премиера и президента. В последните месеци президента остро критикуваше демократичните устои и казваше, че те са сериозно подронени, че демокрацията в страната е застрашена. И изведнъж Румен Радев изразява подкрепа за нещо във Венецуела, което няма нищо общо с демократичните ценности, с демократичните основи, демократичните практики, каза още Киряков. ", "date": "2019.02.06", "title": "Правителство и президент отново в сблъсък - този път за Венецуела"}
{"url": "http://www.cross.bg/nato-litva-estoniya-1595761.html", "text": "/КРОСС/ Германски изтребители \"Юрофайтър\" са били вдигани многократно по тревога, за да съпровождат неидентифицирани руски самолети над Балтийско море, заяви външният министър на ФРГ Урсула фон дер Лайен при визита във военновъздушна база на НАТО в Естония, предаде DPА.\"Този голям брой показва, че тяхното присъствие тук е много важно\", каза Фон дер Лайен, която посети 160-те германски военни, разположени в базата \"Емари\" за участие в операция на НАТО за охрана на въздушното пространство в Прибалтика. По думите ѝ \"Юрофайтър\"-ите в базата са били вдигани по тревога 30 пъти през последните шест месеца.От август в \"Емари\" са разположени четири германски изтребителя, които ще останат там до края на април.Фон дер Лайен посети вчера германски военни в Литва, а после замина за Латвия, откъдето пристигна в Естония. Тя каза, че защитата на балтийските държави е исторически дълг за Германия.Страните от НАТО помагат за патрулиране над Прибалтика, откакто Литва, Латвия и Естония се присъединиха към алианса през 2004 г.Руски самолети често прелитат над района към анклава Калининград, граничещ с Полша и Литва, след което са придружавани от изтребители на НАТО. Германската армия ръководи многонационалния батальон на НАТО в Рукла, Литва, с около 500 военнослужещи с цел укрепване на източния фланг на алианса. ", "date": "2019.02.06", "title": "Германски и руски изтребители се преследват над Прибалтика"}
{"url": "http://www.cross.bg/naii-trydnoto-zhivota-neshto-1595749.html", "text": "/КРОСС/ Най-трудното нещо в живота е да разбереш кои мостове да пресечеш и кои да изгоришБъртранд Ръсел ", "date": "2019.02.06", "title": "Най-трудното нещо в живота"}
{"url": "http://www.cross.bg/fotiii-tzarigrad-patriarh-1595750.html", "text": "/КРОСС/ Житие на свети равноапостол Фотий, патриарх ЦариградскиСвети Фотий се родил в Цариград около 820 г. от богат и знатен род. Баща му се казвал Сергий, а майка му - Ирина, чийто брат бил женен за сестрата на византийската императрица Теодора. Родителите на Фотий страдали изповеднически за своето открито иконопочитание по времето, когато византийските императори били иконоборци. Фотий получил най-доброто образование на своето време и бил най-ученият представител на тогавашна Византия. Той бил преподавател в знаменитата Магнурска школа в Цариград, където се учел славянският равноапостол Константин - Кирил Философ и малко по-късно - българският цар Симеон Велики. Фотий заемал високи служби в държавата, на най-много обичал да се занимава с науките. Заради изключителните си дарования и високото си образование той бил поставен през 858 г. за цариградски патриарх. Патриарх Фотий насърчил Константин Философ да стане християнски мисионер на славяните. Той написал до българския цар Борис І обширно послание върху християнската вяра и живот. Патриарх Фотий се борил против изопачаванията на християнството и често влизал в разногласие с византийските императори. В зависимост от курса на тяхната политика той бил свалян и пак възстановяван на патриаршеския престол, докато най-после умира в заточение на 6 февруари 891 година. Свети Фотий оставил богато книжовно наследство, благодарение на което узнаваме за съчинения на древни свети отци, които той имал под ръка, но до нас не са стигнали. Приснопаметният йеромонах Неофит Рилски е превел от гръцки житие и служба в чест на св. патриарх Фотий. Тази книга е напечатана в Цариград през 1849 година. © Жития на светиите.", "date": "2019.02.06", "title": "Св. Фотий, патр. Константинополски. Св. мчци Доротея и Калиста"}
{"url": "http://www.cross.bg/depytat-bivsh-ivan-1595753.html", "text": "/КРОСС/ Аврам Аврамов, алпинист, ръководител на експедицията „Еверест`84\"Валентин Касабов, депутат от Патриотичния фронт в 43 НС Валентин Радев, депутат от ГЕРБ в 43 НС Веселин Балевски, бизнесмен, бивш национал по футбол Иван Гарелов, журналист Ген. Иван Чобанов, бивш директор на Национална служба „Сигурност\" Калин Христов, член на УС и подуправител на БНБ Кемал Еюп, член на Комисията за защита от дискриминация Радослав Стойчев, депутат от БСП лява България в 43 НС Тони Дачева, фолк певица.Огнемир Митев,  Държавна комисия по хазарта   ", "date": "2019.02.06", "title": "Рожденици на 6 февруари"}
{"url": "http://www.cross.bg/tema-zhivo-komentar-1595752.html", "text": "/КРОСС/Тема:  Омбудсманът и \"Топлофикация\" - рунд пореден. Как дружеството харчи парите на столичани?Тема:  На какви критерии трябва да отговарят кандидатите за евродепутати? Отговорът на ЦИКТема:  Геополитически сценарии - коментар на Ивайло КалфинТема:  Колко опасни са наргилетата и трябва ли да бъдат забранени?Тема:  Как се издирва боа в търговски център? На живо от ПловдивТема: Ще успее ли бизнесът да спази срока за смяна на касовите апарати - дискусия в студиото.Тема: Защо десетки села в Странджа остават откъснати без междуградски транспорт?Тема: Защо позициите на президента и правителството се разминаха и за Венецуела - коментар на политолозите Мария Пиргова и Георги Киряков.Тема: След тежката верижна катастрофа на АМ „Струма\" - какво е състоянието на ранените?Тема: Как БСП и ГЕРБ влязоха в остра схватка заради промените в Изборния кодекс - коментар на Десислава Атанасова.Тема: Избягала боа-удушвач хвърли в паника пловдивски мол? На живо: Как бе заловено влечугото и имаше ли опасност за хората?Тема: Още измами с ТЕЛК. От какво промени се нуждае системата и ще има ли ощетени хора с увреждания? Гост - председателят на социалната комисия в НС Хасан Адемов.Тема: Как легендарният алпинист Райнхолд Меснер посвети книга на Боян Петров?Тема:   Мъгла или неопитни шофьори? След верижната катастрофа с 30 коли - какви са причините за инцидента?Тема:   Евгения Банева - кандидат за евродепутат! Политически амбиции или опит за бягство от ареста?Тема:   Дръжте змията! Избягала боа сред магазините в пловдивски мол. На живо - опасно ли е влечугото?Тема:   Политически престрелки в България за кризата във Венецуела. Разнобоят коментира Соломон Паси.Тема:   Родители нападнаха охранител на училище в Димитровград. На живо - причините за агресията.Тема:   Бум на ново строителство в страната. И спад на сделките с имоти. Ще се стигне ли до прегряване на пазара и ще тръгнат ли надолу цените на жилищата през 2019 г. - прогнозите на експертите - в \"На твоя страна\".Тема:   Пресичане с риск за живота край Перник. На живо - Румен Бахов проверява продължава ли опасната практика. ", "date": "2019.02.06", "title": "Теми и гости в сутрешните блокове на телевизиите"}
{"url": "http://www.cross.bg/dogovor-zagivat-olimpiiiski-1595751.html", "text": "/КРОСС/ 1623 г. - Франция, Савоя и Венеция сключват съюзен договор, насочен против Испания.1788 г. - Масачузетс става 6-я щат на САЩ.1819 г. - Британският благородник Томас Рафълс основава Сингапур.1840 г. - С подписване на договор между представители на британската корона и маорите е основана държавата Нова Зеландия.1878 г. - Освободен е град Бургас от османско робство и е учредена първата българска градска община.1897 г. - Открита е жп линията Перник - Радомир.1899 г. - Сенатът на САЩ ратифицира договор, по силата на който Испания отстъпва на САЩ владенията си Гватемала, Куба, Пуерто Рико и Филипините.1900 г. - В Хага е създаден Международен арбитражен съд.1901 г. - В Парижките жп гари са поставени първите обществени телефони.1904 г. - Япония прекъсва дипломатически отношения с Русия, два дни по-късно започва Руско-японската война.1922 г. - Подписан е договор за забрана използването на отровни газове при военни действия между Великобритания, САЩ, Франция и Япония.1933 г. - В Германия е въведена цензура на печатните издания.1935 г. - В САЩ започва продажбата на играта Монополи.1936 г. - Олимпийски игри: Зимни олимпийски игри: В Гармиш-Партенкирхен са открити IV Зимни олимпийски игри.1951 г. - При тежка железопътна катастрофа в Пенсилвания (САЩ) загиват 85 души и над 500 са ранени.1952 г. - Умира крал Джордж VI и Елизабет II става кралица на Обединено кралство Великобритания и Северна Ирландия.1958 г. - В самолетна катастрофа край Мюнхен, Германия (тогава ФРГ), загиват 23 човека, осем от които са футболисти на ФК Манчестър Юнайтед, Англия.1996 г. - В Атлантическия океан, близо до брега на Доминиканската република катастрофира Боинг-757 на турските авиолинии, при което загиват всичките 189 пътници и екипаж.2004 г. - При самоубийствена атака на чеченски сепаратист в Московското метро загиват 40 души, а 129 са ранени.2012 г. - При скъсването на язовирна стена е наводнено Харманлийското село Бисер", "date": "2019.02.06", "title": "6 февруари в историята"}
{"url": "http://www.cross.bg/tzentur-anakonda-turgovskiya-1595754.html", "text": "/КРОСС/Заловена е змията , изпусната в търговски център Гранд, съобщи управителят на търговския център Стойчо Марков. Жълтата анаконда е открита в западната част на сградата. Собственикът й я е отнесъл извън търговския център, уточниха от полицията.Издирването на жълтата анаконда продължи цял ден и в него се включиха полицията, екип на сектор \"Специлизирани оперативни дейности\" към Пожарната, а  екоинспектори провериха на място ситуацията. Змията, дълга около метър и 20 см, с тегло 8 килограма, е открита в от нейния собственик.Изгубеното влечуго трябваше да бъде в нов зоомагазин в търговския център, но такъв там  няма да има, тъй като вечерта  Управителния съвет  взе решение за прекратяване на договора с наемателя.От екоинспекцията , уточниха,  че изчезналата змия, уплашила магазинери и клиенти,  не е отровна  и не е опасна за хората. Тя трябвало да бъде сред аквариуми с декоративни рибки терариуми с хамелеони. ", "date": "2019.02.06", "title": " Заловиха изпуснатата в търговски център анаконда "}
{"url": "http://www.cross.bg/evropeiiskiya-parlament-transporta-1595755.html", "text": "/КРОСС/ Министърът на транспорта, информационните технологии и съобщенията Росен Желязков заедно със своите колеги от Полша, Унгария, Литва и Латвия изпрати писмо до председателя на Европейския парламент Антонио Таяни във връзка с развитието на темата по пакета за Мобилност I, подкрепено и от Малта.Копие на писмото е адресирано до председателите на групите в ЕП, комисаря по транспорт в ЕК, както и до министъра на транспорта на Румъния, която към момента е държавата председател на Съвета на Европейския съюз.Пълният текст на писмото:Варшава, Вилнюс, София, Рига, Будапеща, 5 февруари 2019Г-н Антонио ТаяниПредседател на Европейския парламент1047 БрюкселУважаеми г-н Председател,Товарните автомобилни превози в рамките на Европейския съюз заемат съществена роля в икономиката на Европейския съюз, като създават заетост на около 3 милиона души, които са наети в 600 000 предприятия. Ефективното функциониране и конкурентоспособност на тези предприятия са жизненоважни за формирането на БВП на Европейския съюз и за създаването на работни места.Ние, министрите, които отговаряме за транспорта в Полша, Латвия, Литва, Унгария и България, заявяваме, че секторът заслужава справедлива и ясна законодателна рамка на ниво Европейски съюз, която се очаква да насърчи по-нататъшното развитие на сектора и доброто функциониране на единния вътрешен пазар, като гарантира реалистични и изпълними правила.Финализирането на работата по Пакета за мобилност I в Европейския парламент съвпада с наближаващия край на осмия законодател цикъл на Европейския парламент, поради което е предмет на кратък времеви отрязък. Това поставя членовете на Европейския парламент под изключителен времеви натиск за постигане на компромис. Вследствие на това се формираха различни групи между членовете на Съвета на Европейския съюз, както и между членовете на Европейския парламент.При тези обстоятелства, ние изразяваме своите опасения, че вместо балансирани разпоредби, които подкрепят европейския автомобилен сектор и подобряват условията на труд на водачите, подобни прибързани процедури ще имат за резултат одобряването на решения, които в крайна сметка ще провалят ефективното и ефикасно функциониране на този сектор. Това е особено обезпокоително, като се вземе предвид, че подобни решения ще имат дългосрочен ефект, не само върху транспортния сектор, но и върху икономиката на Европейския съюз.Смятаме от изключителна важност, че удължаването на разглеждането на това досие, ще позволи справедлив дебат в Европейския парламент.Предвид това, настояваме да съобразите отрицателните последици, които прибързаните и в последния момент процедури в Европейския парламент, биха имали върху автомобилния сектор и цялата икономика на Европейския съюз.С уважение,Министър на транспорта, информационните технологии и съобщенията на Република БългарияМинистър на инфраструктурата на Република ПолшаМинистър на транспорта на УнгарияМинистъра на транспорта на Република ЛатвияМинистър на транспорта и комуникациите на Република Литва ", "date": "2019.02.06", "title": "Министри от България, Полша, Унгария, Литва и Латвия с писмо до Таяни за пакета \"Мобилност\""}
{"url": "http://www.cross.bg/botevgrad-mezdra-stoiinost-1595739.html", "text": "/КРОСС/ Днес се отварят офертите на участниците в обществените поръчки за строителен надзор при изграждането на 33 км от път I-1 Мездра - Ботевград. Проектът ще се финансира със средства от републиканския бюджет.\tИндикативната стойност на поръчката за строителен надзор при актуализацията на техническия проект и строителството на път І-1 (Е-79) Мездра - Ботевград, лот 1 от км 174+800 до км 194+122, е 1 800 000 лв. без ДДС. За надзора при допълнителното проектиране и строителството на участъка в лот 2 - от км 161+367 до км 174+800, прогнозната стойност е 2 340 000 лв. без ДДС. На 12 октомври 2018 г. Агенция „Пътна инфраструктура\" стартира обществените поръчки за избор на изпълнители при изграждането на 33 км от път I-1 между Мездра и Ботевград. Това е една от най-сложните отсечки по направлението Видин - Ботевград предвид терена, през който преминава. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра\", „Дърманци\", „Ребърково\", „Люти дол\", „Скравена\" и „Ботевград\". Предвидено е построяването на селскостопански надлези, прощадки за отдих и т. н.  Предвид сложността на проекта индикативната му стойност е близо 302 млн. лв. без ДДС, а средствата са от републиканския бюджет. За първи път при изпълнението на тези обществени поръчки ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. Срокът на изпълнение на поръчката е 1096 дни, от които 180 дни за проектиране и 916 дни за строителство. Направлението Видин - Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус\", „Тракия\" и „Струма\". С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.  ", "date": "2019.02.06", "title": "Отварят офертите за пътя Мездра - Ботевград"}
{"url": "http://www.cross.bg/masyd-terez-kudeto-1595781.html", "text": "/КРОСС/ Лъвчетата от разградския зоопарк Терез и Масуд са пораснали и се чувстват добре. Видео с тях е публикувано на „Фейсбук\" страницата на специализирания спасителен център „Фелида\" в Холандия,  където животните са настанени.Терез и Масуд бяха оставени почти да умрат дни след раждането им в началото на септември 2017 г. в зоологическата градина в Разград. Те бяха спасени от фондация „Дивите животни\", които ги настаниха за лечение във ветеринарна клиника в СофияВ крайна сметка лъвчетата получиха възможност да заминат за Холандия в специален автомобил.В скоро време ще бъде решено дали Терез и Масуд могат да бъдат прехвърлени в резервата „Лайънсрок\" в Южна Африка, където да растат и ловуват в естествената си среда. ", "date": "2019.02.06", "title": "Лъвчетата Терез и Масуд са пораснали и се чувстват добре"}
{"url": "http://www.cross.bg/domashnoto-nasilie-obsuzhdane-1595764.html", "text": "/КРОСС/ Промените в Наказателния кодекс за по-строги мерки срещу домашното насилие влизат за окончателно обсъждане в седмичната програма на Народното събрание. Днес депутатите ще гласуват и включване на допълнителни законопроекти на БСП и на управляващите за директно разискване.БСП внасят промени в Закона за отговорността на държавата и общините за вреди, а Искрен Веселинов от Обединени патриоти и Емил Христов от ГЕРБ  - в Закона за местното самоуправление и местната администрация. Левицата настоява в закона да се разшири възможността за гражданите да търсят обезщетение за нарушения на не само някои, но на всички права, които са гарантирани с Европейската конвенция за правата на човека.Поправките, внесени от \"Обединени патриоти\" предвиждат създаване на специално звено към общините, което да се грижи за обществения ред. Измененията се внасят повторно, след като преди месеци бяха оттеглени заради острата реакция на ДПС, които заподозряха, че контролните звена ще са наказателни отряди, които  ще се използват и по време на избори.По-строгите мерки срещу домашното насилие влизат за окончателно обсъждане утре. Те предвиждат  до пет години затвор за психически тормоз и преследване в условията на домашното насилие. Предвидено е тормозът извън семейството да се наказва със затвор до една година или пробация. ", "date": "2019.02.06", "title": "Промените в НК срещу домашното насилие влизат за окончателно обсъждане в парламента"}
