{"url": "http://www.cross.bg/rolan-garos-nomer-1575580.html", "text": "/КРОСС/ Григор Димитров ще започне участието си на втория за годината турнир от Големия шлем - \"Ролан Гарос\", в неделя (27 май). Българинът ще играе на централния корт, като срещата е първа от програмата и ще започне в 12:00 ч. Роденият в Хасково тенисист е поставен под номер 4 в основната схема на надпреварата, тъй като световният номер 2 - Роджър Федерер, пропуска сезона на червени кортове.Негов съперник ще е сърбинът Виктор Троицки, който е 89-и в световната ранглиста. Двамата ще се срещнат за шести път в кариерите си.Димитров води в преките двубои с 3:2. За последно те излязоха от двете страни на мрежата през 2017 г. на 1/4-финала на турнира в София. Впоследствие Григор вдигна трофея пред родна публика.Двамата са се срещали и на \"Ролан Гарос\". През 2016 г. сърбинът отстрани своя съперник още на старта на надпреварата. ", "date": "2018.05.26", "title": "Григор стартира на \"Ролан Гарос\" в неделя по обяд"}
{"url": "http://www.cross.bg/grypirovka-irak-roiiters-1575585.html", "text": "/КРОСС/ Иракски войски започнаха нов опит да прогонят бунтовниците от Ислямска държава от контролиран от тях район в северната част на Ирак, предаде Ройтерс, цитирайки служител на силите за сигурност. Багдад обяви преди месеци, че е разгромил екстремистката групировка.Иракските части са подкрепяни от бойна авиация, шиитските милиции Сили за народна мобилизация и племенни бойци. Тяхната цел е да принудят екстремистите да напуснат местност с пресечен терен между северните провинции Дияла и Салах ад Дин, където радикалната сунитска групировка все още е активна. Тя извърши няколко нападения от района през последните месеци. До момента военните не са срещнали съпротива, съобщава източникът на Ройтерс. Предишните опити за прогонване на бунтовниците от района обаче се провалиха.", "date": "2018.05.26", "title": "Ирак започна офанзива за превземане на бастион на Ислямска държава"}
{"url": "http://www.cross.bg/kamion-tovaren-prohod-1575588.html", "text": "/КРОСС/ Ришкият проход е затворен за движение заради инцидент с товарен камион с молдовска регистрация. Това съобщиха от Областната дирекция на МВР в Бургас.При остър завой снощи товарният камион, натоварен със стока, се е наклонил в страничен скат.След инцидента са били направени опити, камионът да бъде изправен, но без успех. Към момента е започнало претоварване на стоката на друг товарен автомобил. Впоследствие ще бъде направен втори опит катастрофиралият камион да бъде изправен на пътното платно.Обходният маршрут е през Айтоски проход.*Снимката е илюстративна", "date": "2018.05.26", "title": "Затвориха Ришкият проход за движение заради инцидент с товарен камион"}
{"url": "http://www.cross.bg/yaponiya-dolara-pupeshi-1575578.html", "text": "Чифт пресни пъпеши достигнаха рекордните 29 300 долара на търг в Япония, където те са символ на статут, информира \"Франс прес\", цитирана от БГНЕС. Сезонните плодове често са предлагани на търг и се купуват от хора търсещи социален престиж. Като собственици на магазини, които искат да накарат клиентите си да ахнат.Печелившото наддаване за първата двойка пъпеши „Юбари кинг“ за тази година се е състояло на Централния пазара в Сапаро, северно от Хокайдо. Сумата, която е достатъчно голяма, за да може с нея да се купи нова кола в Япония, надмина предишния рекорд за продажбата на луксозен плод. През 2016 г. бяха дадени 27 400 долара за плод.Пъпешите „Юбари кинг“, също както хубавото вино, могат да се подаряват на приятели и колеги.Най-висококачествените пъпеши са в перфектна сферична форма с гладка кора, но тя може да е и на шарки. Обикновено Т-образната дръжка на плода се оставя и той се продава в украсена кутия.Дори и обикновените плодове са скъпи в Япония. Доста често обикновена ябълка на острова може да достигне до цена 3 долара за брой. ", "date": "2018.05.26", "title": "Продадоха на търг два пъпеша в Япония за 29 300 долара"}
{"url": "http://www.cross.bg/chasa-tehnologii-vodorod-1575587.html", "text": "/КРОСС/ Петър Курумбашев, член на Делегацията на българските социалисти в Европейския парламент, е един от организаторите на Hydrogen Summit – Среща на високо ниво по въпросите на водорода, която ще се проведе на жители и гости на София ще могат да тестват два водородни автомобила (Toyota & Hyundai), да разгледат зарядна станция за водород, както и да разгледат два водородни автомобила, изработени от студенти в Техническия университет в София и Русенския университет.  (технологичен образователен център за деца и младежи) ще запознаят деца и възрастни с бъдещето, което носят възобновяемите енергийни източници чрез интересни и практически експерименти, включващи слънце, вятър и вода. Фокусът ще бъде върху разделянето на водата на съставните ѝ водород и кислород и задвижването на мини автомобил чрез водород. Обучаващите ще напътстват децата, като обясняват всеки елемент от процеса и ще ги насърчават сами да експериментират. Едновременно с практиката, децата ще добият и ценни теоретични познания по въпросите на зелената енергия и бъдещето на световната икономика и енергетика. Участие в откриването на 27 май от 11:00 часа ще вземат Петър Курумбашев, член на Европейския парламент, Барт Биебуйк, изпълнителен директор на Съвместното предприятие „Горивни клетки и водород“ (публично-частно партньорство между Европейската комисия, европейската промишленост и европейската научноизследователска общност), Ангел Попов, заместник-министър на транспорта, информационните технологии и съобщенията, проф. Евелина Славчева, директор на ИЕЕС – БАН, проф. Костадин Костадинов от Министерство на образованието и науката.В 18:00 часа в неделя двата водородни автомобила ще бъдат част от изпращането на зрелостниците от 73 СУ „Владислав Граматик“ и Националната финансово-стопанска гимназия в София (с водородните автомобили ще бъдат транспортирани абитуриенти от двете училища). Събитието е организирано от Съвместното предприятие „Горивни клетки и водород“ (публично-частно партньорство между Европейската комисия, европейската промишленост и европейската научноизследователска общност), Петър Курумбашев, член на Делегацията на българските социалисти в ЕП, Българската академия на науките, Министерство на транспорта, информационните технологии и съобщенията, Министерство на образованието и науката и Столична община. Събитието е част от календара на Българското председателство на Съвета на ЕС и е организирано по повод 10-годишнината на Съвместно предприятие \"Горивни клетки и водород\" – европейско публично-частно партньорство, което работи за ускореното навлизане на технологиите за горивни клетки и водород на пазара. Тези технологии имат огромен потенциал за декарбонизиране на транспорта и широката гама от доставки на енергия. Технологиите допринасят за намаляване на емисиите на парникови газове, позволяват повишаването на дела на възобновяемите енергийни източници и поради ефективността си значително намаляват общото потребление на енергия.Дни на водорода ще се проведат и в Стара Загора (30 май) и Благоевград (31 май). Презентационен семинар „Водородните технологии – от мечти до реалност“, ще се проведе на 30 май в  (Мол „Галерия“, ниво 2). От 15:00 до 17:00 часа пред Мол „Галерия“ ще има възможност за тест драйв на водороден автомобил.В  на 31 май 2018 г. (четвъртък) ще се проведе Регионален форум по водородни технологии. Началото на програмата ще бъде поставено в 12:00 часа пред зала „22 септември“.  пред сградата на Българската академия на науките в София (до Народно събрание) ще се състои събитието „В света на водорода“. Жители и гости на столицата ще имат възможност за тест драйв на водороден автомобил, ще бъде демонстрирано изадвижването на водородни коли-играчки. ", "date": "2018.05.26", "title": "Петър Курумбашев е един от организаторите на дни на водородните технологии в София"}
{"url": "http://www.cross.bg/pozitroni-gama-potok-1575581.html", "text": "/КРОСС/ Учени от Калифорнийския университет в Санта Крус идентифицираха поток позитрони, възникнал в центъра на силния ураган Патрисия, съобщи Лента, като цитира Сайънс алърт. Става въпрос за първото наблюдаване на антиматерия, образувала се в атмосферата в резултат на гама изригвания на Земята.Ураганът Патрисия, който връхлетя Мексико през октомври 2015 г., стана най-силният в западното полукълбо за цялата история на наблюденията и отне живота на 6 души. Самолетът \"Хърикейн хънтърс\" на американското Национално управление по изследване на океаните и атмосферата бе изпратен във вътрешността на урагана, за да проучи свързани с бурите атмосферни явления. На борда му бе детекторът ADELE, който регистрира рентгенови и гама лъчи, както и свързаните с тях потоци позитрони.Теоретични модели показват, че до гама изригвания от Земята се стига, когато електрони, ускорени до свръхвисока скорост, се сблъскват с атомни ядра, като се освобождава енергия. Ускоряването на електроните може да се дължи на мощни електрически полета, генерирани от мълнии във вътрешността на силни урагани. При това се образува поток позитрони, насочен в противоположната посока, към земната повърхност. Явлението продължава няколко милисекунди.Учените са регистрирали свързан с гама изригвания поток позитрони на височина 2,5 километра. По мнението им, частици антиматерия могат да достигнат до височина 1,5 километра, а това означава, че е възможно да бъдат регистрирани с детектори, инсталирани в планините.", "date": "2018.05.26", "title": "Откриха антиматерия във вътрешността на ураганите "}
{"url": "http://www.cross.bg/lynata-planira-godina-1575586.html", "text": "/КРОСС/ Американското космическо ведомство уточнява техническите детайли за построяване на ракетно-космически завод на Луната, като още от 2019 година се планира прехвърлянето на товари и материали на нейната повърхност, съобщава сайтът Лайф.В първото промишлено предприятие, изградено извън пределите на Земята, е планирано производството на ракетно гориво, необходимо за пътешествия до други планети.За суровина ще бъдат използвани водород и хелий, които ще се добиват директно от повърхността на Луната. За тази цел през 2019 година на повърхността на естествения ни спътник могат да бъдат отправени два геологични апарата-разузнавачи, които ще търсят най-пригодните площадки за работа.Лунната база трябва да се превърне в изходен пункт за попълването на запасите и за презареждане на космическите кораби, изстреляни към другите планети от Слънчевата система.", "date": "2018.05.26", "title": "НАСА планира да построи ракетен завод на Луната"}
{"url": "http://www.cross.bg/shofar-nagradi-kaloyan-1575570.html", "text": "/КРОСС/ Лидерът на БСП - София Калоян Паргов ще присъства на 15-ата церемония за връчване на годишните награди \"Шофар\" на Организацията на евреите в България \"Шалом\".Събитието ще се състои на 27-и май, неделя, от 18,30 часа в Централната софийска синагога, .", "date": "2018.05.26", "title": "Калоян Паргов ще присъства на церемонията по връчване на годишните награди \"Шофар\""}
{"url": "http://www.cross.bg/tzvetkov-bysmantzi-ychilishteto-1575573.html", "text": "/КРОСС/ Общинският съветник от БСП Борис Цветков присъства на тържеството по случай 140-ата годишнина от създаването на училището в с. Бусманци по покана на ръководството на 65 ОУ \"Св. Св. Кирил и Методии\" - директора Жельо Колев и заместник-директора Иван Кръстев. Цветков, който е и председател на БСП – район „Искър“, поздрави участниците в празника и върчи грамота и книга. Присъстващите на събитието се преклониха пред предците, които в трудни, гладни, военни и следвоенни години са изградили и поддържали училището. В 65 ОУ \"Св. Св. Кирил и Методии\" са се изучили над 4000 ученици. Двама от 23-мата директори са герои, загинали във войните - един в Първата световна война и един в Отечествената война.„От всички нас зависи и днес да запазим и поддържаме училището, което да обучава качествено учениците си, така че да привлича и задържа децата от с. Бусманци, кв. Абдовица и кв. Димитър Миленков. Трябва да направим и всичко необходимо да спрем разрухата на старата сграда и да я възстановим за нов живот в обществено полезна и достъпна за всички дейност”, заяви Борис Цветков по време на честването.", "date": "2018.05.26", "title": "Общинският съветник от БСП Борис Цветков поздрави 65 ОУ в с. Бусманци по случай 140-ата му годишнина"}
{"url": "http://www.cross.bg/novi-medikamenti-skleroza-1575572.html", "text": "/КРОСС/ Здравната каса вече покрива два нови медикамента за лечение на множествена склероза. Това съобщи проф. Ивайло Търнев, началник на Клиниката по неврология в Александровска болница, на национална среща в областта на здравеопазването, която се провежда в Албена.  ", "date": "2018.05.26", "title": "НЗОК вече заплаща два нови медикамента за лечение на множествена склероза"}
{"url": "http://www.cross.bg/ronaldo-ydari-operator-1575571.html", "text": "/КРОСС/ Кристиано Роналдо отново попадна под светлината на прожекторите. Този път португалецът блесна с невинен \"нокаут\".По време на вчерашното официално занимание на \"Реал\" Мадрид преди финала в Шампионската лига, нападателят удари един от многобройните оператори, проследяващи на живо тренировката на стадион \"Олимпийски\" в Киев.На заниманието, голмайсторът тренираше удари към противниковата врата. Той се възползва от една подадена от Марсело топка и шутира... но изстрелът му нацели главата на оператора Прието Лоренцана.Наложи се медицинските лица на стадиона окажат помощ на пострадалия и да го превържат.В знак на извинение Роналдо свали тренировъчното си яке и го подари на контузения оператор.\n\t\t\t\t\t ", "date": "2018.05.26", "title": "Роналдо първо нокаутира, а после зарадва оператор (ВИДЕО)"}
{"url": "http://www.cross.bg/koreya-severna-yuzhna-1575574.html", "text": "/КРОСС/ Президентът на Южна Корея Мун Дже-ин и лидерът на Северна Корея Ким Чен-ун се срещнаха в демилитаризираната зона между двете страни.Те продължават усилията за осъществяването на среща на върха между САЩ и Северна Корея, съобщи Би Би Си.В четвъртък президентът на САщ Доналд Тръмп отмени срещата, планирана за 12 юни, но вчера каза, че тя все пак може и да се състои.Мун Дже-ин ще обяви резултатите от 2-часовата среща с Ким в неделя сутринта, заявиха представители на Южна Корея.", "date": "2018.05.26", "title": "Среща на лидерите на Северна и Южна Корея: Ще имали среща между Тръмп и Ким Чен-ун?"}
{"url": "http://www.cross.bg/zatvoreni-bombi-metroto-1575575.html", "text": "/КРОСС/ Пет станции на метрото в Киев бяха затворени днес след заради предупреждение за поставени в тях бомби, съобщиха Ройтерс и ТАСС.\"Пет станции са затворени за пътници, започнала е проверка\", заяви прессекретарят на метрото Наталия Макогон. По думите й неизвестни лица съобщили за поставени бомби в станциите \"Днепър\", \"Гидропарк\", \"Левобережная\", \"Арсеналная\" и \"Героев Днепра\".                         Украинската столица е домакин на финала на Шампионската лига, в който тази вечер английският отбор \"Ливърпул\" ще се изправи срещу настоящия европейски клубен първенец \"Реал Мадрид\". ", "date": "2018.05.26", "title": "Пет станции на метрото в Киев бяха затворени заради предупреждение за бомби"}
{"url": "http://www.cross.bg/gazprom-bulgariya-reshenieto-1575582.html", "text": "/КРОСС/ Булгаргаз и други клиенти на Газпром в България могат да поискат по-ниска цена на газа, когато действащата се отклонява от конкурентните западноевропейски стойности.Тази възможност се отваря след решението на Европейската комисия, с което на руската компания се налагат ред задължения при доставката на газ в Централна и Източна Европа. Мярката важи и за Чехия, Естония, Унгария, Латвия, Полша и Словакия, които нямат достатъчна газова свързаност с други страни членки, пише \"24 часа\".Газпром е приела тези задължения срещу прекратяване на антимонополното разследване и отпадане на възможността за огромни глоби. Наложените задължение на руската компания ще бъдат в сила 8 години.Договарянето на цените на газа може да става на всеки 2 г. Те трябва да отразяват равнището на цените в конкурентните западноевропейски пазари на газ, включително на най-важните разпределителни центрове за втечнен - TTF в Нидерландия и NCG в Германия. Новата цена може да е със задна дата, считано от деня на искане за преразглеждане.Ако Газпром и негов клиент не се споразумеят в рамките на 120 дни, спорът може да бъде отнесен до арбитражните съдилища на ЕС. Те ще наложат конкурентна цена, отчитаща изцяло западноевропейските референтни стойности.От българското енергийно министерство вчера не можеха да кажат подробности за решението и дали ще се възползват от новите текстове. Експертите на Теменужка Петкова уточниха, че още не са се запознали в детайли с решението на ЕК.В него е записано още, че Газпром няма да иска обезщетения от България за прекратяването на проекта “Южен поток”. В руския сайт “Вгляд” вече се появиха твърдения, че това е “реверанс” на ЕК към България.Отпада забраната за износ на руски газ във всичките 8 държави. Тоест, ако са купени повече количества, те може да бъдат реекспортирани.Друго правило, договорено с Газпром, е, че газ, купен за България, може да бъде доставен в друга държава от ЕС. Тези замени ще бъдат за клиенти, които имат договори поне от 18 месеца. Руската компания може да откаже замяната, ако не е налице капацитет за пренос. Това ще се наблюдава от независим експерт.", "date": "2018.05.26", "title": "България вече може да договаря поевтиняване на руския газ"}
{"url": "http://www.cross.bg/stranata-putishtata-yganda-1575576.html", "text": "/КРОСС/ 48 души, 16 от които деца загинаха, след като автобус се вряза в трактор, каращ без светлини през нощта в северната част на африканската държава Уганда, съобщават от Червения кръст, цитирани от AfricaNews.Инцидентът е станал на 220 км северно от столицата на страната Кампала.Уганда е страната с може би най-много катастрофи и инциденти по пътищата. Това се дължи на лошото състояние на превозните средства и пътищата, както и на навика да се шофира рисковано.Повече от 9 500 човека са загинали там в инциденти по пътищата за периода между 2015 г. и 2017 г., според данни на транспортното министерство на страната, като според тях броят на загиналите се увеличава всяка година. ", "date": "2018.05.26", "title": "48 души, 16 от които деца, загинаха в катастрофа в Африка"}
{"url": "http://www.cross.bg/danutzi-imot-taksi-1575584.html", "text": "/КРОСС/ Мъж от Разград плати такса смет от 92 лева с жълти стотинки за имот, който не ползва.Така той изрази несъгласието си с административните пречки, с които се е сблъскал, за да се откаже от имот, за който дори няма документ, съобщи БНТ.61-годишният строителен техник Петко Неделчев се принудил да си вземе един ден отпуск, за да дойде от Разград в Русе и да плати такса смет на имот в село Тетово, който не ползва, няма документ за него, но и не може да се раздели с него, въпреки желанието си.А то е трите декара земя да останат за кметството в селото и да спре да плаща данъци за нещо, което реално не ползва.\"Нямаме документ, то от 1900 година от дядо ми е това място, нито сме собственици, просто сме наследници. Мястото е непродаваемо, не се обработва, понеже сме много наследници\", обясни Петко Неделчев.Именно заради наследниците, които са осем, той получава отказ от \"Местни данъци и такси\" да не плаща задълженията на пустеещия терен.\"Декларацията ми беше отхвърлена под предлог, че всички наследници трябва да се подпишат, а някои от тях са в Америка и са прекъснали всякакви връзки с нас\".В знак на протест Неделчев плати на касата на \"Местни данъци и такси\" дължимите 92 лева за имота с 15 килограма жълти стотинки. Той събирал монетите по една, две и пет стотинки в продължение на месеци, помогнали му и приятели.Служителите на учреждението приеха формата му на протест и прибраха монетите на доверие, без да ги броят, за да не се бави опашката.От \"Местни данъци и такси\" обещаха отново да разгледат казуса. Петко Неделчев е категоричен, че ако имотът не бъде отписан от неговото име, ще си потърси правата в съда.", "date": "2018.05.26", "title": "Протест в стотинки! 15 кг монети за такса смет на пустеещ имот"}
{"url": "http://www.cross.bg/moneti-izdeliya-starinni-1575577.html", "text": "/КРОСС/ Голямо количество старинни монети, фигурки, пръстени и изделия от камък задържаха митнически служители. Антиките са намерени при проверка на лек автомобил с белгийска регистрация, управляван от турски гражданин, информира БГНЕС. Митничарите на Лесово открили ценната находка в петък, в следобедните часове, когато автомобил на турския гражданин, влиза в България от Турция и е селектиран за щателна митнически проверка. В различни кухини в багажника, както и зад предните подкалници митничарите откриват общо над 30 кг различни по вид старинни изделия - 11 037 монети, 87 фигури, 35 пръстена и 19 изделия от камък. По случая се води досъдебно производство. ", "date": "2018.05.26", "title": "Митничари задържаха над 11 000 старинни монети"}
{"url": "http://www.cross.bg/raketi-tomahoyk-tomahavkite-1575566.html", "text": "/КРОСС/ Легендарните крилати ракети „Томахоук“, с които САЩ успяха да обстрелят много страни по света, повече не удовлетворяват изискванията на Пентагона. Взето е решение в близките години да се откажат от тях в полза н по-съвършени аналози. Изпращането на „Томахавките“ в пенсия е решено в това число и заради руските средства за ПВО, пише .Пентагонът реши да се откаже от крилатите ракети „Томахоук“ защото вече не отговарят на съвременните изисквания. Това стана ясно сред публикуването в четвъртък та проектобюджета на ВМС на САЩ за 2019 г. Военните са достигнали до извод, че съвременните средства за противовъздушна и противоракетна отбрана, комплексите за радиоелектронна борба са снижили твърде много ефективността на „Томахавките“.Изиграва роля и това, че Русия и Китай, според САЩ, са успели да повторят редица американски разработки, а също така са създали ефективни средства за ПВО. В частност изданието Defense One нарича една от основните заплахи за „Томахавките“ руската зенитно-ракетна система с голям и среден обхват С-400 „Триумф“. Сега САЩ ще се съсредоточат върху усъвършенстването на противокорабната ракета с голям обхват AGM-158C LRASM (Long Range Anti-Ship Missile) и ракетите NGLAW (Next Generation Land Attack Weapon), предназначени за поразяване на наземни цели. Постъпването им на въоръжение е насрочено за 2030 г.Известно е, че „Томахавките“ започват да бъдат проектирани в края на 60-те години, първите изпитания се провеждат в средата на 70-те, серийното производство започва през 1983 г. Основното предназначение е поразяването на важни цели в дълбоката отбрана на противника като летища, военни бази, системи за ПВО, пускови установки, командни центрове, електростанции и т.н.Първото масово използване на това оръжие се случва през 1990 г. по време на операция „Пустинна буря“ срещу Ирак. Изстреляни са около 300 ракети, повечето от които, не по-малко от 85% достигат до целта си. По-късно ракетите се използват във всички големи конфликти с участието на САЩ. През последните години са използвани не по-малко от 2000 ракети. Според експертите, още около 2500 „Томахавки“ остават по складовете.Американците използваха „Томахавки“ и в Сирия. През април миналата година те нанесоха удар по авиобаза „Шайрат“ в провинция Хомс. Но едва ли не на следващия ден от нея започна да излита авиация. В средата на април тази година САЩ и съюзниците им изстрелват по Сирия 103 ракети, но 46% от тях са свалени, а две невзривени са доставени в Русия за изучаване. Не е изключено, че САЩ са използвали тогава не само „Томахавки“, а сред взетите като трофеи може да се окаже и някоя перспективна разработка, на която Пентагона да залага на мястото на „Томахоук“.Бившият заместник-командващ на войските за ПВО на Сухопътните войски генерал-лейтенант Александър Лузан е убеден, че , когато много ракети са унищожени от ПВО още докато са летели към целите.„Американците може би са били подтикнати към това, че „Томахавките“ показват в Сирия крайно низка ефективност. Преди нанасянето на удара Тръмп на всеослушание заявява: „Русия, готви се, ние ще използваме най-новите ракети“, но той това се получава едното нищо“, подчертава генералът.Впрочем, самият Лузан е убеден, че всъщност „Томахоук“ не е остарял. Той напомни, че в концепцията за бързия глобален удар, американците залагат именно на подобни крилати ракети.Противокорабните ракети с голям обхват AGM-158C LRASM и ракетите NGLAW са всъщност същия „Томахоук“ , но с усъвършенствана система за прицелване. Освен това американците доработват и носителя на тези ракети. Освен класическите крилати ракети тип „Томахоук“ американците интензивно разработват и хиперзвукови летателни апарати – същите крилати ракети, но способни да летят с хиперзвукова скорост. Те ще станат допълнение към класическите крилати ракети“, допълни Лузан.Възразява му член-кореспондента на Руската академия за ракетни и артилерийски науки Константин Сивков: „Томахоук“ е морално остарял. Сега полетът на свръхмалки височини не спасява от поражение от средствата за ПВО. „Томахавките“ имат бойни глави с неголям обхват на самонасочването – както и у „Харпун“. Тези ракети не могат да откриват цели в голяма зона на неопределеност, те са принудени да маневрират в зоната на действие на средствата на ПВО и могат да бъдат свалени“, заяви Сивков.„Друг проблем е в огромния размах на залпа – тоест времевия интервал между ракетните удари по една и съща цел. При обстрел на една мишена ракетите стартират една сред друга средно през пет секунди, но по време на полета и маневрирането размахът на залпа продължава да се увеличава и в резултат те лесно се прехващат от средствата за ПВО. „Томахавките“ бяха ефективни преди 35 години, когато руският флот нямаше такива зенитни ракетно-артилерийски комплекси като „Кортик“ и подобните му. Днес „Томахоук“ е неефективен срещу тях“, поясни експертът.Сивков отбелязва, че в откритите източници информацията за AGM-158C LRASM и NGLAW е много малко, но новите ракети при всеки случай трябва да имат променена траектория на полета и да има установена „мощна глава за самонасочване със система за разпознаване на образа, тоест способност в условията на заглушаване да избира по навигационния портрет от множество цели основната“. „Ракетата с голям обхват трябва да се отличава принципно от ракетата с малък обхват“, поясни Сивков.Според него опитът за създаване на подобни ракети го има още съветския флот. В частност ракетата П-35 от 60-те години осигурява надеждно изясняване на целите. След това се появяват „Базалт“ и „Гранит“. „Русия има школа. Американците нямат и ще имат проблеми при създаването на нови противокорабни ракети“, прогнозира Сивков.Що се отнася до възможностите на Русия да противостои на новите американски крилати ракети, то Лузан уверява: с тази задача прекрасно ще се справи поне зенитно-ракетния комплекс „Бук-М2“. „Този ЗРК е най-ефективния в борбата с крилатите ракети, в това число и с тези, над които американците работят. В близките години „Бук-М2“ ще остане фаворит в борбата срещу крилатите ракети, най-малко с тези, които действат на пределно малки височини“, уверява Александър Лузан. ", "date": "2018.05.26", "title": "Русия извежда от играта символа на американската военна мощ"}
{"url": "http://www.cross.bg/prodavat-onlaiin-sotzialnata-1575569.html", "text": "/КРОСС/ В съботния следобед се натъкнахме постове в социалната мрежа за интересна обява в един от онлайн магазините за продажба на стоки. Според обявата те продават не какво да е а ''Кутия за съхранение наркотици''.                       Въпросните кутии се продават в розово, бяло и синьо а цената е приемлива само 10.75 лв показа справка на КРОСС.                     Вероятно това е доста глупава грешка от страна на онлайн магазина и явно са имали предвид кутия за лекарство но защо са оставили обявата така ?                    Поста с линк към онлайн магазина вече превзема социалната мрежа а хората го приемат с усмивка и недоумение как такава голяма верига продава подобни неща или поне с това име.", "date": "2018.05.26", "title": "EMAG избиха рибата продават... Кутии за съхранение на наркотици"}
{"url": "http://www.cross.bg/tzvyat-nyama-rozata-1575567.html", "text": "/КРОСС/ Празникът на розата в Стрелча днес няма да се състои. Вместо да празнуват, розопроизводителите ще излязат на пореден протест срещу ниските изкупни цени на розовия цвят, предаде БНР. На протеста ще присъства и омбусманът Мая Манолова.За първи път от 22 години в Стрелча няма да има Празник на розата. Вместо това приозводителите ще посипят центъра на града с розов цвят.Припомняме, че вече повече от седмица розопроизводителите протестират и блокират пътища. Те искат държавата да определи минимални изкупни цени за розовия цвят и твърдят, че има картел на изкупвачите. В момента изкупната цена варира между 1,80 лв. и 2 лв., но въпреки това, не всеки ден продукцията се изкупува.Производителите са категорични, че тази цена ги обрича на фалит, тъй като берачите получават по лев на килограм розов цвят и при това положение няма как да си покрият дори и разходите си. Затова те настояват държавата да се намеси и да регулира отношенията в сектора. Протестът е обявен за 17 часа.", "date": "2018.05.26", "title": "Протести вместо Празник на розата в Стрелча"}
{"url": "http://www.cross.bg/rysiya-merkel-pytin-1575560.html", "text": "/КРОСС/ Визитите, които се осъществиха при Путин, след като той формира новото руско правителство, са знакови.Това каза в интервю за предаването \"Събота 150\" на програма \"Хоризонт\" дипломатът и външнополитически експерт Валентин Радомирски:\"Меркел беше там, Макрон, нашият президент, министър-председателят на Индия, вицепрезидентът на КНДР. Има и дълга поредица от още други визити, което показва едно активизиране на външнополитическата дейност на редица държави с Русия\".В последно време се забелязва затопляне на отношенията между Русия и западните страни, добави още Радомирски. Според него оживлението се дължи изцяло на политиката на Съединените щати: \"Причината за сегашното оживяване е преди всичко политиката на САЩ, за която с една дума може да се каже, че следва концепцията за максимален натиск върху всички държави, в това число и върху своите партньори, за придобиване на отстъпки в полза на американците и осъществяване на практика на девиза \"Америка преди всичко“.Протекционистката политика на Доналд Тръмп е успешна и ще продължи, прогнозира Радомирски. Той коментира, че България като ротационен европредседател може да посредничи за сближаването на Москва и западните държави, но решаваща роля ще има съдбата на проекта за газопровод \"Северен поток 2\". \"Крайно време беше да съживим отношенията си с Русия, въпреки съпротивата на определени кръгове в България, но в противен случай бихме изостанали отново от общия ход на нещата. Това, което ще реши отношенията на Европейския съюз с Русия в бъдеще, е дали ще има \"Северен поток 2“. Изявленията на Меркел и на Путин леко се различаваха. Путин каза, че транзитът през Украйна ще продължи, тъй като Меркел постави подобно условие, но ако това е икономически целесъобразно, а Меркел каза, че \"Северен поток 2“ има стратегическо значение и Германия е готова да изиграе своята роля и да окаже съдействие.Това тънко различие – икономическата целесъобразност, знаейки споровете между Русия и Украйна, които дори бяха отнесени до Международния съд, може да постави под въпрос изграждането на тази тръба. От това ще зависи дали въобще има някаква възможност да се реализира така нареченият \"Български поток“, за който говори президентът Радев, като обяви, че България би искала да се построи през Черно море\".", "date": "2018.05.26", "title": "Валентин Радомирски: В последно време визитите при Путин са знакови"}
{"url": "http://www.cross.bg/rysiya-iran-izrael-1575561.html", "text": "/КРОСС/ Световните медии продължават да обсъждат излизането на САЩ от ядрената сделка с Иран. Действията на Тръмп вече доведоха да невиждан конфликт с ЕС и бунт на европейския бизнес, а освен това поставиха света на границата на войната между Израел и Иран. Но, според американския канал CNBC Тръмп няма да реши нищо с това действие и изобщо, майната му на Иран – важното е Русия да бъде отслабена и унищожена с помощта на преврати в нейните съюзници и обстановката да бъде отслабена като цяло.„започва своето повествование журналистът от американския телевизионен канал.„продължава да разказва CNBC за „престъпленията на руснаците“.Що се отнася до заповедите на Путин към Израел и Иран - американците, разбира се го признават, но фактът, че се опитваме да решим по някакъв начин проблемите, създадени от САЩ – те го пишат като престъпление. При това признават, че не могат сами да решат нещо.Още по-неразбираеми са обвиненията на американската медия за това, че в Израел има рускоезично население. Получава се усещане, че лично Путин ги е заселил там. А какво да говорим за англоезична Австралия. А защо Нетаняху използва същото време за Путин, колкото и за „ухажването“ на Тръмп – това си заслужава питането.На кратно Русия отново е виновна, че е такава, каквато е. Но да продължим с цитирането.„ обобщава американския телевизионен канал.Всъщност за това, че САЩ са устроили хаоса в Близкия изток, ставайки, според самите им медии „ никой освен самите САЩ не е виновен. Нито Путин, нито Хюсеин, нито Кадафи не са викали янките.На второ място ясните призиви за смяна на политическата власт в Ливан, например, е всъщност екстремизъм и едва ли ще се хареса на ливанците, както и на турците, за които янките вече решиха всичко. Ако американците и занапред действат в такъв стил, то ще получат обратен ефект – и Ливан, и Турция ще започнат още по-антиамериканска политика, просто защото „Либия“ ще пристигне при тях. Седем години от началото на „Арабската пролет“ е все по-трудно в района да се намерят наивници. Що се отнася до „“, това е именно това, от което Русия от вас, другари каубои, се опитва да постигне от 2015 г. насам. Именно сътрудничество и решаване на конфликтите, а не тяхното задълбочаване, с което САЩ се занимават. Направете го поне, ако не заради собствените си меркантилни интереси, поне заради интересите на страните – и това ще ви донесе радост. Но недейте само с думи, последвани от още по объркани конфликти.На трето място, съдейки по горящата Горловка, САЩ навсякъде използват натиск по други места. А и правят това от самото начало, въртейки Украйна в ръцете си. Освен това си имат „джобни“ страни в ЕС, а и в Казахстан влиянието на американците е нараснало в пъти. И на четвърто място САЩ са все още в истерия заради „руските хакери“. А всъщност те сами си ги измислиха, сами се борят с тях. А сега си представете какво ще стане, ако Русия наистина започне да оказва натиск на други места? Например започне да се притеснява за правата на нещастните ирландци, учители, родителите на изнасилените деца във Великобритания? Ще ѝ бъде ли на Тереза Мей до Близкия изток тогава?А, ако започне в самите САЩ? Например, поддържайки финансово тексаските сепаратисти и едновременно конфедератите и негърските обединения, а след това да започне да наблюдава как Тръмп ще се справи с цялата тази каша? Господата от CNBC да са чували поговорката „Не копай гроб другиму“? А нали ако сме врагове и воюваме, то рано или късно ще достигнем и до това. Така че по-добре да си държат за себе си своите горди призиви и съвети.Като цяло ние виждаме още един опит на хегемона по някакъв начин да удържи света под контрол. Нали, ако приемем, че цялата политика на САЩ е довела изключително до загуби на неговия авторитет и властта му над света то останалите могат да се замислят, дали хегемонът не е гол. При това колкото повече тече времето, толкова повече ще се замислят над това.Източник: ", "date": "2018.05.26", "title": "Американските медии: Майната му на Иран, дайте да бием Русия"}
{"url": "http://www.cross.bg/danni-lichnite-reglament-1575563.html", "text": "/КРОСС/ Серия от жалби срещу „Гугъл”, „Фейсбук”, „Инстраграм” и „Уотсап” са подадени в първия ден от влизането в сила на новия европейски регламент за защита на личните данни, съобщи Би Би Си.Четирите компании са обвинени, че принуждават потребителите да се съгласят личните им данни да бъдат събирани и използвани за насочени реклами или да закрият профилите си.Според европейска група защитници на поверителността на клиентите не е дадена възможност за „свободен избор”.Ако жалбите бъдат удовлетворени, компаниите може да бъдат заставени да променят правилата и да им бъдат наложени глоби.", "date": "2018.05.26", "title": "След новия регламент за личните данни: Заваляха жалби срещу „Гугъл” и „Фейсбук”"}
{"url": "http://www.cross.bg/grant-ergen-eberstiiin-1575564.html", "text": "/КРОСС/ Вечният ерген Хю Грант сключи брак на 57 години, съобщиха британски медии. Актьор се е оженил за шведската продуцентка и телевизионна водеща Ана Еберстийн.Двамата са се венчали на скромна церемония в лондонския квартал „Челси”, разкриха медиите, като публикуваха снимки на младоженците.39-годишната Еберстийн е майка на трите най-малки деца на Хю Грант. Актьорът има други две от предишна връзка.През 2000 г. той се раздели с актрисата и модел Лиз Хърли след 13-годишна връзка.", "date": "2018.05.26", "title": "Вечният ерген Хю Грант се ожени"}
{"url": "http://www.cross.bg/rysev-svetlin-bulgarski-1575562.html", "text": "/КРОСС/ . Той е издъхнал на 84-годишна възраст в дома си. Новината потвърди за NOVA Вежди Рашидов.Светлин Русев е един от най-изявените български творци на XX и XXI век. Завършил е живопис при професор Дечко Узунов.Неговите картини са желан експонат във всяка една изложена колекция. Автор е на десетки пана и стенописи, включително в НДК и църквата в Рупите.Светлин Русев участва активно в обществения и политическия живот. Бил е председател на Съюза на българските художници, директор на Националната художествена галерия и два пъти депутат в групата на БСП.", "date": "2018.05.26", "title": "Почина големият български художник Светлин Русев"}
{"url": "http://www.cross.bg/zdraveopazvaneto-izbori-edno-1575568.html", "text": "/КРОСС/ От години две болници са в колапс без лекарства и консумативи. Работещите в тях мизерстват, а стопанинът им - държавата, в лицето на министъра на здравеопазването (все едно коя персона заема поста) се прави, че няма проблем. Най-новият рефрен е \"Ние сме само от 6 месеца\", т.е. отскоро и за малко. Тъй де - знаят, че опашката за здравни министри върви бързо. Затова и поредният екип бяга от отговорност за лошото стопанисване на собствеността си. Цялата патардия е за има-няма 2 млн. лв. за тримесечни заплати.  Управниците се присетиха след повече от 6 месеца, че ловешките медици без заплати и в почивен ден спасяваха жертви на катастрофа, без да поискат нещо в замяна. Сега обаче идват избори и е добре устите им да бъдат запушени с някой лев, а после - голямата секира. В очите на управляващите всичко в здравеопазването е ОК, като се изключат лошите, дето все точат касата. Детската смъртност била намаляла, отчете бодро шефката на здравната комисия от ГЕРБ. Но пропусна да каже с колко е намаляла раждаемостта. Имало значително подобрение в лечението на сърдечносъдовите заболявания. Но пропусна да каже, че България е първенецът в ЕС по сърдечносъдова смъртност, а прогресът се дължи на медицината и го има въпреки рестрикциите от здравните власти.Управляващи и управлявани очевидно живеят в паралелни светове на родната здравна система. Не, нещата са доста по-зле - наглостта на властта минава границите. Дори забравят от коя в коя лъжа са преминали. И все се чудят като паднали от Марс що станало така.А ние питаме: що се чудите на резултатите от собствените си проекти и от документите, под които стоят вашите подписи, все едно кой ръководен пост сте заемали през последните 9 г.Вярно е, че идват избори. Не разтягайте толкова локумите, че като се скъсат, ще омажат лъскавите ви костюми.", "date": "2018.05.26", "title": "Локуми със здравето"}
{"url": "http://www.cross.bg/irlandiya-beshe-prekratyavane-1575565.html", "text": "/КРОСС/ Ирландия поиска либерализиране на закона за абортите, който е един от най-строгите в Европа.Според екзитполовете от националното допитване близо 70% от населението подкрепя отпадането на забраната за ранното прекратяване на бременността.Малко над 30% са против.Активността на този референдум беше по-висока, отколкото на допитването за еднополовите бракове и на последните парламентарни избори.Населението на страната беше попитано дали иска да отхвърли или да задържи част от конституцията, позната като „Осмата поправка”. Според този текст нероденото дете има същите права за живот като бременната жена.„Благодаря ви, че гласувахте днес. Това е демокрацията в действие. Изглежда, че правим история”, написа премиерът на Ирландия Лео Варадкар.До този момент законът в Ирландия беше толкова строг, че позволяваше прекратяване на бременност единствено ако животът на родилката е застрашен, но не и при случаи на изнасилване, кръвосмешение или тежки заболявания на плода.Референдумът е резултат от дебат на тема аборт, който продължава в страната от десетилетия. Това е шестият вот по темата.Официалните резултати ще станат ясни по-късно през деня.", "date": "2018.05.26", "title": "Ирландия е напът да разреши абортите"}
{"url": "http://www.cross.bg/danni-lichnite-lichni-1575550.html", "text": "/КРОСС/ Компаниите от Групата ЧЕЗ в България актуализираха своите политики в съответствие с европейския регламент за защита на личните данни, който се прилага от 25 май 2018 г. Политиките за поверителност са публикувани в секциите „За нас“ на сайтовете  и . В тях се определят субектите на данни, категориите лични данни, целите на обработка, сроковете за съхранение на данни и реда за упражняване на права по отношение на личните данни - достъп до информация,коригиране на лични данни, изтриване и т.н„За нас защитата на личните данни е съществен въпрос, поради което предприехме необходимите мерки, за да адаптираме политиките си в съответствие с еврорегламента. Всеки, който има въпроси, касаещи обработването на личните му данни, може да се обърне към мен.Поемам ангажимент всеки въпрос да бъде разгледан във възможно най-кратък срок и в рамките на един месец от получаване на точно формулирано заявление да бъде предоставена информация за предприетите мерки“, каза Лазар Чифлигаров,  който бе назначен за директор „Защита на личните данни“ в „ЧЕЗ България“ ЕАД.Клиенти, служители и партньори имат възможност да се обръщат към него по всички въпроси, свързани с обработването на лични им данни и спазването на техните права. Заявленията им могат да бъдат подадени лично в клиентски център на ЧЕЗ, по пощата с нотариално заверено заявление на адрес гр. София 1784, бул. „Цариградско шосе“ 159 или по електронна поща на адрес privacy@cez.bg чрез подписано с квалифициран електронен подпис заявление и съобщение. Отговорът ще бъде изпратен по посочен в заявлението начин.", "date": "2018.05.26", "title": "Компаниите от групата ЧЕЗ в България публикуваха политиките си за поверителност"}
{"url": "http://www.cross.bg/ivan-pomosht-maiikata-1575553.html", "text": "/КРОСС/ Близките на абитуриент, ранен тежко при катастрофа на Северната тангента на Околовръстния път в София миналата седмица, молят за помощ очевидци. Майката, бащата и двете сестри на Иван, който след няколко дни става на 19 години, се надяват някой да е видял шофьора, причинил случилото си и избягал. Пострадалият младеж вчера е трябвало да има абитуриентски бал, но вместо това е в \"Пирогов\" със счупен на две места таз и други травми и ще остане там още няколко седмици.Инцидентът е станал на 17 май около 5.30 часа сутринта, когато Иван отивал на работа. В колата били и току-що купените дрехи за бала му. Както се движел, в един момент автомобилът му бил застигнат от друга кола, чийто шофьор буквално го избутал от пътя и той се преобърнал през платното и изхвърчал в канавката.\"Няма удар, колата е избутана, това е умишлено, явно му е пречел да мине, тясно му е било... Колата е \"Ауди А3\", сив металик\", разказа бащата на пострадалото момче.Майката пък изказа огромни благодарности на шофьор на ТИР, който пръв спрял и откачил акумулатура на бензиновата кола на Иван, за да не се запали. Опитал и да го извади от намачкания автомобил. Пожарната и Спешна помощ също реагирали много бързо, на 15-тата минута абитуриентът бил в линейката.От районната прокуратура съобщиха, че има образувано досъдебно производство. Следствените действия са започнали в началото на тази седмица.", "date": "2018.05.26", "title": "Търсят се очевидци на катастрофа с тежко ранен абитуриент"}
{"url": "http://www.cross.bg/trabant-avtomobili-tryavna-1575551.html", "text": "/КРОСС/Трявна е домакин на \"Трабант фест\", който се провежда за 15-а поредна година у нас. Проявата събира собственици на източногерманските автомобили от страната и чужбина и се провежда в рамките на празника на туристическия град.Около 60 коли с марката \"Трабант\" ще бъдат подредени днес след 10.00 часа в центъра на Трявна. Сред тях ще има и други ретро автомобили, като произведен през 1965 година \"Вартбург\", ЗАЗ и \"Чайка\" - друго познато от миналото возило.В парада на колите, останали като един от символите на ГДР, който ще премине по улиците на Трявна и на Плачковци, ще могат да се видят реставрирани и добре изрисувани и модифицирани автомобили от модел 600 на марката, произведени през първата половина на 60-те.Автентичен полицейски \"Трабант\", а също и лимузина, сглобена от три трабанта ще съберат погледите на зрителите. Награди за участниците, които поддържат своите возила повече от половин век са предвидили организаторите от национален \"Трабант клуб\" и домакините. ", "date": "2018.05.26", "title": "Ценители на двутактовия символ на ГДР - \"Трабантът\", се събират в Трявна"}
{"url": "http://www.cross.bg/danni-lichnite-regylatziya-1575552.html", "text": "/КРОСС/ Новата регулация за личните данни се опитва да вкара ЕС и правата на гражданите в XXI век. Вече не сме в аналоговия XX век, а в дигиталния XXI век. Това каза ИТ специалистът Константин Веселинов в предаването „Тази събота” по bTV.„Личните ни данни в момента се разхвърлят насам-натам, никой не знае кой за какво ги употребява, какво може да произтече от това. Затова тази регулация се опитва да въведе правила за ползването им – кой и как ги съхранява, как и защо ги събира”, разясни той.„Сега, когато някой ви каже: „Моля, регистрирайте се и дайте своите данни”, можете да попитате защо тези данни се събират”, каза още експертът.Глобите са нарушаването на този регламент са доста „солени” – до 4% от общия оборот на организацията, или до 20 млн. евро.Физическите лица имат право на достъп до личните си данни, да поправят грешки в личните си данни и да изтриват личните си данни – правото „да бъдат забравени”.„По принцип тази регулация е тръгнала от там да отрегулира взаимоотношенията си с големите мастодонти като „Фейсбук” и „Гугъл”. Защото в един момент те пазят за нас определена информация, а ние не знаехме какво пазят и за какво я ползват”, посочи Веселинов. „Хората могат да изискат „да бъдат забравени”, но само ако законът не изисква някой да им пази данните”, допълни ИТ специалистът.„Регулацията изисква, колкото лесно даваме съгласие, толкова лесно и „да бъдем забравени”, отбеляза той.", "date": "2018.05.26", "title": "Новата регулация за личните данни – какви са правата ни?"}
{"url": "http://www.cross.bg/iiotova-rymen-radev-1575554.html", "text": "/КРОСС/ Вицепрезидентът Илияна Йотова коментира в предаването „Събуди се” посещението на президента Румен Радев в Русия.„Президентът постави една широка палитра от въпроси там. Зададе политическа рамка, която започна от културата и завърши с енергийната сигурност. Той изпълни мисията си и за мен бе странен диалогът, който след това се породи в България. Не възприемам посещението му като цел за възкресяване на АЕЦ „Белене”. Президентът постави голямата тема за енергийната независимост на Европа, за това къде е България и какво може да направим като енергийни проекти. Той построи отново един мост, който в предишните пет години беше тотално разрушен”, поясни Йотова.Тя допълни, че Румен Радев отново е станал заложник на ниски вътрешнопартийни страсти, а не трябва да е така, тъй като външната политика трябва да е обект на национален консенсус.„Унизително е за нас като българи да поставяме на такова ниско ниво този диалог”, на мнение е Илияна Йотова.Тя направи обиколка в Чехия, Словакия и Сърбия по стъпките на светите братя Кирил и Методий. Основната цел бе отдаване на почит към делото на светите равноапостоли.„Отидохме на местата, където са стъпвали светите братя и техните ученици. Беше много голямо удовлетворението, че се знаеше много за България”, поясни Йотова.„. Не трябва да сме наивници”, каза в вицепрезидентът. ", "date": "2018.05.26", "title": "Илияна Йотова: Посещението на Румен Радев в Русия не целеше да възкреси АЕЦ \"Белене\""}
{"url": "http://www.cross.bg/mitnicheski-paketa-kanabis-1575555.html", "text": "/КРОСС/ 14 пакета с канабис, укрити в тайници на лек автомобил с българска регистрация откриха при съвместна проверка гранични и митнически и служители на ГКПП Лесово.Лекият автомобил, управляван от български гражданин,  пристигнал на пункта вчера, около 8,30 часа, на трасето за излизащи леки автомобили от България към Турция. По постъпило искане от  „Гранична полиция“, митнически служители  извършили щателна проверка на автомобила, при която в праговете на колата са открити 14 пакета. Общото съдържание на пакетите е 4992 грама тревиста зелена маса. При извършения на място полеви наркотест тревистата маса реагира на канабис. Шофьорът на автомобила, български гражданин, е задържан. По случая е образувано досъдебно производство, което се провежда от разследващ митнически инспектор от Митница Бургас, под надзора на Окръжна прокуратура Ямбол.", "date": "2018.05.26", "title": "14 пакета с канабис са откриха на ГКПП Лесово"}
{"url": "http://www.cross.bg/politziyata-opital-zhenata-1575557.html", "text": "/КРОСС/ Истински среднощен екшън се е разиграл в козлодуйското село Хърлец, съобщава BulNews.bg. Спяща баба е била нападната от крадец, който се опитал да задигне спестяванията й. За инцидента, който е станал вчера около 1.30 часа е съобщил в полицията в Козлодуй лично кметът на селото.Местният управник заявил пред униформените, че някой е влязъл в дома на 86-годишната старица и се е опитал със сила да открадне спестяванията на жената, които били в размер на 1 700 лева.След подадения сигнал униформените пристигнали на място и започнали разследване. Полицайте установили, че крадецът е влязъл през незаключена врата в дома на бабата. Когато опитал да задигне парите жената се събудила и започнала да вика. Нападателят се уплашил и я проснал на земята. Съседи чули виковете на жената и веднага се обадили на кмета на селото, който пък извикал униформените.Няколко часа по-късно ченгетата закопчали мъж, който се оказало, че е съучастник на крадеца. 36-годишният А.К. от същото село бил задържан за срок от 24 часа, като при разпит в полицията си признал всичко. Работата по случая продължава, а по случая в полицията в Козлодуй е започнато досъдебно производство. ", "date": "2018.05.26", "title": "Крадец нападна спяща баба и се опита да й задигне парите"}
{"url": "http://www.cross.bg/imena-godini-nyakolko-1575558.html", "text": "/КРОСС/ След като преди няколко години мина модата на Крисия, тази година имаме няколко новородени Риани и трима Рафаеловци, вероятно кръстени на Надал.Приятно ми е, Амбър-Рос. Вероятно след десетина години едно детенце ще се запознава по този начин с бъдещите гаджета. Мама и тати са определили още днес името му и вероятно съдбата, ако смятаме, че името предопределя нея, пише в. „Стандарт“.Институтът по български език на БАН следи в последните години всички промени в българските имена. И констатациите му са, че все по-често идват двусъставни имена или такива, които се състоят само от три букви. Иванка например присъства само в няколко села в Пловдивско, но на нейно място идва Ваяна. За първи път дори най-харесваната Мария отива на трето място, а на второ се изстрелва Никол. Първа, както е от няколко години насам, се оказва Виктория. При момчетата първенец продължава да е Александър, а втори е Георги, разказва професор Анна Чолева от Института за българския език. За първи път на челни позиции излиза името Борис, което е сред първите десет.За сметка на това в родния ни език се пораждат имена, които не сме и чували. Едно от редките имена, които са се появили в регистъра в последните години, е Амбър-Рос. Хитове са също Авелия, Деметра, Лорейн, Тамира, Таная, Алая, Ария. В същото време обаче родители все повече качват на челни позиции името Елена, посочва проф. Чолева. Родители реанимират и по-стари имена в нов вариант – Красиминдра и Зоринела.По нейните думи, все повече се кръщават деца на певци или спортисти. След като преди няколко години мина модата на Крисия, тази година имаме няколко новородени Риани и трима Рафаеловци, вероятно кръстени на Надал. За първи път момченца се кръщават и на владетели – има няколко дечица, които в последните години са наречени „Кан“, а не „Хан“. Впрочем, възможно е те да са наименовани на курорта, а не на титлата.Според проф. Чолева родителите в последните години предпочитат най-вече трибуквени имена за децата. Хитове са Ада и Рая, както и Ася, Мия, Дея, Тея, Ива. Много популярно е името Алекс както за момиче, така и за момче. Калина и Ема също са сред българските имена, които се завръщат на върха.В същото време най-популярното българско име Иван изостава едва на 13-о място, като бива изпреварено от Калоян /добрия Иван/.Все повече обаче са странните наименования на българчета, които избират родителите им. Ако в предишни години Иван-Асен бе нещо нормално, сега срещаме Стоимен-Лука, Виктор-Емануил, Спас-Петър и Максимус – Роже. Все повече родители кръщават децата си и на Рафаел Надал, а вече има имена като Атила и Вергилий. Продължават да се появяват и модни имена, свързани с историята ни – например Боил, Борил, Статул, разказва проф. Чолева. Родители кръщават и децата си на актьори и певци – имаме Джъстин /на Джъстин Бийбър/ и Стейтъм /на Джейсъм Стейтъм/. Все още се появяват и имена като Живеслава, Живодара и Живодар.По времето на соца имаше специални списъци, от които родителите да избират имена на децата. Хит бяха Албените, Милените и Десиславите. При момчетата главните имена бяха Иван и Георги. Забраняваха Моника – учителка по литература, която искала да кръсти детето си с това име, получила препоръка от партийния комитет „Другарко, ще ви позволим да е поне Габриела, но Моника няма как да стане“. В рамките на последната година хитът бе „Крисия“ поради красивото дете с магически глас, което омая цяла България. А в ромските общности най-често срещаните имена са Исус или Христос, които продължават да шестват в мрежата.От Института по български език продължават да твърдят, че от езика ни в последните години са изчезнали имена като Найден, Найда, Таско, Минко. От следващите години учените вече няма да получават информация от ЕСГРАОН заради промени в Закона за личните данни, посочи проф. Чолева.По нейните думи, Мариите са били най-много през 30-те години. В последните десет години палмата на първенството държат Виктория и Александър.", "date": "2018.05.26", "title": "Модата в българските имена: Иванка изчезва, идва Ваяна"}
{"url": "http://www.cross.bg/borisov-premierut-hurvatiya-1575559.html", "text": "/КРОСС/ Европейският съюз разбра, че Балканите не бива да се изолират, а държавите членки да са единни в позициите си и да не допускат конфликт в региона. Това каза премиерът Бойко Борисов в началото на срещата си с хърватския министър-председател Андрей Пленкович в Загреб.Фокус на разговорите между двамата ще бъде сближаването със страните от Западните Балкани и осигуряването на непрекъсваемост на процеса, започнал в София.Борисов благодари за организирането след две години от Хърватия на нови разговори в софийския формат.„17 май ще остане в историята”, каза премиерът на Хърватия в началото на срещата. Той поздрави Борисов за начина, по който България изпълнява своето председателство на Съвета на ЕС и реализира приоритетите от програмата си.По-късно през деня премиерът Борисов ще открие паметник на Иван Вазов в парка „Бундек”.", "date": "2018.05.26", "title": "Бойко Борисов в Загреб: ЕС разбра, че Балканите не бива да се изолират"}
{"url": "http://www.cross.bg/biblioteka-koralov-sveta-1575556.html", "text": "/КРОСС/Изложбата отразява някои от най-важните моменти от творчеството на Милка Петрова-Коралова. Тя е своеобразно пътуване по житейския път на Писателката, Скиталката, Дъщерята на света. Доста години М. Петрова-Коралова бе забравена интелектуалка, част от българския елит, която възкръсна за нов живот.В акцентите на тази експозиция на Столична библиотека се открояват ключови моменти от живота ѝ, станали повод за създаването на нейния шедьовър - приключенският роман-пътепис за юноши „Сама по света\". Според мнозина наши литературни светила той е без аналог в българската литература. Посетителите ще почувстват силата и творческия потенциал на необикновения писателски тандем Милка Петрова - Емил Коралов. Двамата, част от интелектуалния елит на България от онова време, са създатели и на знакови литературни издания както за деца и юноши (вестник с библиотека „Весела дружина\"), така и за възрастни.В изложбата ще бъдат включени книги от фонда на Столична библиотека, документи и лични вещи от семействата Коралови, Генчеви и Стоеви. Изложбата ще бъде допълнена с постери, отрязващи живота и дейността на Милка Петрова-Коралова, и на Андрей Коралов.Достоен техен наследник е средният им син Андрей Коралов (1938-1987), чиято 80-годишнина честваме тази година. Музиковед и специалист в областта на музикалната естетика, доц. Андрей Коралов оставя на музикалната общественост у нас значими критически книги, които също са представени в изложбата.Откриването на изложбата ще бъде съпътствано с представянето на новото разширено издание на романа-пътепис „Сама по света\", включващо и историята на създаването на тази емблематична творба на българската детско-юношеската литература.31 май 2018 г. 2018 г. (четвъртък) от 18:00 ч. в галерия „София\". ", "date": "2018.05.26", "title": "Изложба за авторката на първия български роман-пътепис в Столична библиотека"}
{"url": "http://www.cross.bg/severna-koreya-razoruzhavane-1575541.html", "text": "/КРОСС/ Пълното ядрено разоръжаване на КНДР е възможно, само ако на Пхенян се дадат гаранции за суверенитет и сигурност. Това заяви Владимир Путин на среща с главните редактори на водещи медии, организирана от ТАСС.„За да се говори за пълно ядрено разоръжаване на Северна Корея, според мен трябва да се дадат на Северна Корея гаранции за суверенитет и неприкосновеност. Гаранции за възможността те самите да решават своята съдба“, каза руският лидер, цитиран от БГНЕС.„Смятаме, че преките преговори между САЩ и Северна Корея на всякакво, впрочем, равнище, а още повече на висше държавно ниво , са изключително важни и без такъв диалог едва ли ще бъде решен много сложния проблем с ядреното разоръжаване на Корейския полуостров“, изтъкна още Владимир Путин. ", "date": "2018.05.26", "title": "Путин: За ядрено разоръжаване на Северна Корея, трябва да й се дадат гаранции"}
{"url": "http://www.cross.bg/chasa-provede-sustoi-1575536.html", "text": "/КРОСС/ София. От 11.00 часа в Градската градина на София, пред Народния театър „Иван Вазов“, вицепрезидентът Илияна Йотова ще открие Деня на Африка. ***София. От 09.00 часа делегатите в Общото събрание на БЧК ще приемат план и бюджет на организацията за 2019 г. и ще обсъдят редица важни за организацията въпроси.***София.От 9.30 часа в зала „Универсиада“ ще започне 28-ото Европейско първенство по канадска борба. Негов патрон е министърът на младеждта и спорта Красен Кралев.  ***София. От 11.00 часа ще се проведе пешеходна обиколка „ArtExtreme СТРАЖА“ с урбаниста Здравко Петров от historicalroutes.bg и АНДАРИ. Сборно място е подлеза на ул. „Сан Стефано“ до Орлов мост.***София. От 13.00 часа в църквата „Св. Георги“ на Петте кьошета Съюзът на Военноинвалидите и военнопострадалите ще почете с панихида по повод Черешова Задушница всички загинали за България и акцентира на загиналите в казармата момчета, загиналите в мисии и починалите военноинвалиди и военно пострадали. ***София. От 14.00 и от 17.00 часа в кино „Люмиер Лидл” по инициатива на Фондация „МС – Мога сам” и като част от отбелязването на Световния ден на множествената склероза, ще се състои първото представяне в Европа на документалния филм „Живо доказателство” /”Living proof”/, след който ще има и дискусия по темата.***София. От 16.00 часа на ул. „Околовръстен път“ в кв. „Симеоново“ ще се проведе състезанието със собственоръчно направени автомобили „Луда надпревара“.***София. От 19.00 часа в зала1 на НДК ще се състои концерт-спектакъла „Първо либе“ на танцьорите от Клуб за хора и народни танци „На мегдана“ и Студентски фолклорен ансамбъл към ЮЗУ „Неофит Рилски“, гр. Благоевград. Участие ще вземат и едни от най-популярните народни изпълнители от региона: Милко Бошнаков, Кинче Вълчева, Карамфил Божиков И Румяна Филкова. ***Асеновград.В 11.00 часа на сцената в Градския парк ще се състои откриване на Панаира на занаятите. ***Асеновград.В 12.30 часа на Ловно-стрелкови комплекс „40-те извора” ще се състои традиционен събор на ЛРД „Сокол” – 125 години Ловно-рибарско дружество в Асеновград.***Асеновград.В 18.30 часа на пл. „Акад. Николай Хайтов“ ще се състои тържествен ритуал за изпращане на абитуриентите от ПГ по ХВТ „Св. Димитрий Солунски”.   ***Асеновград.В 19.00 часа в Зрителната зала на читалище „Родолюбие“ ще се състои авторски спектакъл на Виолета Стамболийска по случай 30 години от честването на Празника на града, озаглавен „Духът на времето”. ***Благоевград. В базата на Университетски център Бачиново ще се проведе турнир по шахмат за хора със зрителни увреждания.***Благоевград. От 10.00 до 18.00 часа на пл. „Македония“ ще се проведат културно-образователни работилници за деца. Инициативите са в рамките на тазгодишното издание на Детския панаир.***Бургас. От 10.00 часа в зала „Георги Баев“ на КЦ „Морско казино“ преподаватели от Националната художествена академия ще дадат специализирани консултации на кандидатстващи за прием във филиала на учебното заведение в града. ***Велико Търново. От 10.00 часа в парк „Света гора“ ще се проведе международна киноложка изложба ранг FCE-CACIB.***  Велико Търново.  От 10.30 до 12.00 часа в парк в кв. „Бузлуджа“ ще има Детска развлекателна програма. ***  Велико Търново.  От 11.00 часа в салона на НЧ „Искра“ Театър ВЕСЕЛ представя: „Маша и мечока“ – детски куклен спектакъл, представен от ДКТ – Ямбол. ***  Велико Търново.  От 11.00 до 12.00 часа в Mall Велико Търново ще има надуваем глобус, макет на планетата Земя с диаметър 6,5 м. Съоръжението ще бъде разположено в централния атриум.***Велико Търново. От 16.00 часа в музей „Сарафкина къща“ ще бъде представен спектакълът за възрастни и деца „Аничка Палечка и Хуберт Сламения“.***Велико Търново. От 18.30 часа в театралния салон на НЧ „Надежда 1869“ ще се проведе концерт на камерен ансамбъл „Софийски солисти“ с диригент Пламен Джуров - „Музиката на Европа“.***Велико Търново. От 19.00 часа в клуб ТАМ ще се състои прожекция на филма „Пътят на Сантяго – пътешествие за Духа“ на Пламен Симеонов.***Ветрино. От 10.00 часа ще започне програмата за Празника на Община Ветрино. Програмата предвижда фолклорен празник и с участието на гост изпълнители.От 13.30 часа участие в програма ще вземе българският поп певец Панайот Панайотов, а от 14.30 часа лятната сцена ще бъде огласена от звуците на необятната българска народна музика с изпълненията на Виевска фолк група.***Видин./ с. Покрайна. От 18.00 часа кметът на Община Видин Огнян Ценков ще бъде гост на традиционния празник в село Покрайна - Свети дух.***Враца. От 10.00 часа в голямата зала на Младежкия дом ще се проведе 56-тият Национален конкурс-рецитал за изпълнение на Ботева и възрожденска поезия и проза за ученици и студенти и 23-ри конкурс за изпълнение на Ботева поезия на есперанто. ***Враца. От 11.00 часа в парк „Дъбника“ ще се проведе Международна киноложка изложба CACIB.***Враца. От 11.30 часа в пещерата Леденика ще се състои концерт на камерен състав на Симфониета - Враца и Дамски хор „Враца\" с диригенти Томислав Аспарухов и Момчил Томов.***Враца. От 20.00 часа на пл. „Христо Ботев“ ще бъдат открити „Ботеви дни“ 2018. От 20.30 часа пред Община Враца ще се състои концерт на Илия Луков. От 21.30 часа пред НЧ „Развитие 1869“ ще се състои 3D мапинг, посветен на 142 години от подвига на Христо Ботев и 170 години от рождението му.***Карлово. От 09.00 часа в розовите градини на Карлово ще се проведе ритуала по розобер. От 10.00 часа ще започне Шествието на Царицата на Розата. От 10.30 часа на пл. „20-ти юли“ ще бъде представен фолклорният танцов спектакъл „ Празник в Розовата долина“. От 12.00 часа в къща „Бухалов хан\" и Историческия музей ще се проведе демонстрация на розоварене и дегустация на продукти от маслодайна роза. От 18.00 часа  ще се състои концерт на фолклорен състав „Ритмозио“ и военен духов оркестър при 61-ва Стрямска бригада. От 19.30 часа ще започне празнична забавна програма с участието на Йоана Димитрова и „4 Меджик“.***Карлово.В 09.00 часа в Розовите градини ще се състои ритуал „Розобер“. В 10.00 часа от Историческия музей ще започне шествие на Царицата на розата до пл. „20-ти юли“. В 10.30 часа на площада ще започне фолклорен танцов спектакъл, озаглавен „Празник в Розовата долина“. ***Карлово. От 13.30 часа „Българска роза“ АД – Карлово организира коктейл в централния офис на компанията- Индустриална зона 1, по повод 70-годишния си юбилей.***Карлово.В 18.00 часа на пл. „20-ти юли“ ще започне празничен концерт на фолклорен състав „Ритмозио“ и Военен духов оркестър при 61-ва Стрямска механизирана бригада. В 20.00 часа на площада ще започне празнична забавна програма с участието на Йоана Димитрова и група „4 magic“. ***Монтана. Шестото издание на фестивала на народната кухня „Бабина душица“ ще се проведе на площад „Жеравица” пред сградата на Областна администрация.***Пазарджик/Ракитово. От 10.00 часа до 16.00 часа в заседателната зала на сградата на Община Ракитово ще се проведе кръгла маса на тема „В търсене на Терра Бесика“. ***Пазарджик/Стрелча. В 16.30 часа омбудсманът Мая Манолова ще се срещне с розопроизводители в град Стрелча.***Пазарджик/Стрелча. От 17.00 часа в Стрелча ще се проведе протест вместо традиционния Празник на розата заради проблемите на производителите, свързани с ниските изкупни цени на розовия цвят, които в региона са около 2 лева за килограм. ***Перник./с. Лесковец. От 19.00 часа на площада ще се проведе празнична програма за Деня на селото.***Свиленград. От 15.00 часа посланиците на държавите-членове на ЕС и на техните съпруги ще посетят Свиленград. Посрещането им ще бъде на Стария мост на р. Марица в 15,15ч. Официалните лица ще преминат по моста и ще бъдат посрещнати от Областния управител на Хасково Станислав Дечев. Там ще бъдат направени снимки и официални привествия. Изявления ще направят Станислав Дечев- областен управител на Хасково, Надежда Нейнски- посланик на България в Турция и г-н Кристиян Бергер- ръководител на делегацията на ЕС в Турция. Гостите ще преминат пеша от моста до НЧ “Просвета-1870“, където от 15.30 часа ще започне Информационна интеркултурна среща с местни хора от България и Турция за споделяне на „Съседски истории“ от двете страни на границата. По-късно гостите ще разгледат Тракийската гробница в с.Мезек и винарната. ***  Свищов.  От 19.00 часа в салона на НЧ „Възраждане - 1908“ с. Българско Сливово ще се проведе честване на 110 години от създаването на НЧ „Възраждане – 1908.***Стара Загора. От 10.00 часа в Младежкия дом ще се проведе  ХІІ-ти Шахматен турнир за деца „Тракийско конче”.***Тополовград./ с. Устрем. От 11.00 часа край манастир „Света Троица“ в близост до тополовградското село Устрем ще се проведе Народният събор „Света Троица“. Край светата обител ще се проведат Фолклорен празник и Международен турнир по борба.***Шумен. От 11.00 часа в двора на комплекс  „Авшарян“ ще бъде открита първата в града бонсай градина.***Ямбол. От 18.00 часа на пл. „Освобождение“ ще се проведе открит урок на Клуб за български народни танци „Ямболи“ при НЧ „Зора – 1945“.", "date": "2018.05.26", "title": "Предстоящи събития в страната за 26 май"}
{"url": "http://www.cross.bg/bulgariya-vestnik-papata-1575540.html", "text": "/КРОСС/ Поканата към папа Франциск да посети страната ни вероятно през 2019 година е водеща тема за излизащите днес столични вестници.", "date": "2018.05.26", "title": "Преглед на печата"}
{"url": "http://www.cross.bg/evro-benzina-tzeni-1575542.html", "text": "/КРОСС/ Председателят на собствениците на бензиностанции в интервю за гръцките медии обясни причината за рязкото покачване на цените на  горивата. \"Ако правителството не намали веднага акциза върху петролните продукти,по островите цената може да достигне дори до две евро и половина за литър\",заяви Георгиос Асматоглу.Собствениците на бензиностанции отричат да има спекулация с цените,а те са резултат от високите транспортни разходи до островите и кризата за петрола в света.От туристическия бранш, където очакват много силен сезон тази година, също призоваха правителството за спешна реакция, защото високите цени на бензина ще се отразят на туристопотока.Вече се съобщава, че туристи с предварителни резервации това лято изчакват да се успокоят цените на бензина и след това потвърждават почивки на островите.Днес цената на безоловния бензин в континентална Гърция се движи между 1,70 евро с максимални стойности до 1,85 евро.Гърците са недоволни не само от високите цени на бензина, но очакват да се повишат цените на стоки и услуги, които са свързани с по-скъп транспорт.", "date": "2018.05.26", "title": "Много скъпо лято очаква гърците и туристите при цени на бензина над 2 евро за литър"}
{"url": "http://www.cross.bg/gradina-detskata-hurvatskata-1575548.html", "text": "/КРОСС/ Мъж стреля с Калашник по детска градина в хърватската столица Загреб. Той e стрелял от терасата на четвъртия етаж на болк в близост до детската градина , след бързи действия стрелецът е бил арестуван, съобщава Плюс Инфо.В детската градина веднага са пристигнали родителите на деца , а някои децата са били заключени вътре за да не пострадат.За щастие няма наранявания от стрелбата, хърватската полиция разследва случая.\n\t\t\t\t\t", "date": "2018.05.26", "title": "Мъж стреля с Калашник по детска градина в Загреб (видео)"}
{"url": "http://www.cross.bg/bulgariya-igrata-amerikantzite-1575579.html", "text": "/КРОСС/ Мъжкият ни национален отбор по волейбол записа първа загуба в новия турнир Лигата на нациите, който замени Световната лига. \"Лъвовете\" отстъпиха с 1:3 (19:25, 25:22, 19:25, 20:25) на САЩ в среща, изиграна в Нингбо, Китай, съобщи bTV.След вчерашния труден успех срещу домакините, днес българите излязоха със самочувствие. В първия гейм родните волейболисти започнаха по прекрасен начин, повеждайки на първото техническо прекъсване с 8:6. След блок-аут и по-голяма концентрация, американците успяха да поведат с 11:10.Американците подобриха играта си във фаза защита, което им донесе комфортен аванс от 14:11. На втората техническа пауза България изоставаше с 16:13. Отличният блок дори увеличи преднината на янките, които спечелиха първия гейм с 25:19.Във втората част българите отново започнаха силно и поведоха с 5:3 след прекрасен троен блок. САЩ обаче обърна и взе аванс от 8:7. Последваха нови добри блокади и три поредни точки за България. Импулсът в играта на волейболистите на Пламен Константинов продължи, което накара наставникът на американците - Джон Спероу, да вземе прекъсване при 12:9.След почивката съперниците на България промениха играта си и след хубава блокада и лошо посрещане от страна на Георги Братоев, Константинов бе принуден да вземе почивка при 12:12. Грешки на Розалин Пенчев дадоха преднина на съперника - 14:16.Флот-сервисите на Георги Братоев успяха да затруднят американците, а като резултат силната българска блокада преобърна развитието на гейма, давайки преднина от 18:17 за \"лъвовете\". Силният начален удар продължи да помага на родните играчи и те в крайна сметка изравниха резултата в геймовете - 1:1.Вместо да продължат в същото темпо, българите стартираха третия гейм колебливо. САЩ набързо поведе с 8:4. След техническото прекъсване момчетата на Константинов се посъвзеха, направиха дълга серия и сведоха изоставането си до една точка - 10:11. Страхотната игра на Бенджамин Патч накара треньорът ни да вземе тайм-аут при 10:13.След почивката последваха редица грешки в родното посрещане. \"Лъвовете\" се противопоставяха на американците до 16:20, но не успяха да се преборят за нещо повече в гейма - 25:19.Четвъртият гейм вървеше точка за точка, но силните сервиси на янките отново дойдоха на помощ. Тейлър Сандър подобри още повече играта си и преднината стана 5 точки за САЩ - 17:12. Силна серия от 6 поредни точки върна България в гейма благодарение на Валентин Братоев. Негово лошо посрещане обаче увеличи аванса на САЩ и съперникът ни затвори мача след 25:20.Последната среща на България в Китай е утре (неделя) от 11 ч. Съперник на \"трикольорите\" е отборът на Аржентина.", "date": "2018.05.26", "title": "Малко не достигна на България за победа над САЩ"}
{"url": "http://www.cross.bg/tabla-izlozhbata-bykvite-1575583.html", "text": "/КРОСС/ Информационните табла, поставени в Градската градина в София пред Народния театър „Иван Вазов”, са надраскани с нецензурни надписи. Хората са втрещени от грозната вандалска проява.Върху информационните табла, разположени по алеите на парка, се представя изложбата на Фондация „Ценности” „За буквите – Кирилицата в съвременното българско изкуство” с включени произведения на 30 пловдивски художници, съобщава Дарик. Таблата показват буква от родната азбука през погледа на различните автори.  Изложбата беше открита още на 14 май по повод най-българския празник – 24 май, Ден на славянската писменост и култура, и продължава по програма до 28 май.", "date": "2018.05.26", "title": "Вандали поругаха изложбата „За буквите”"}
{"url": "http://www.cross.bg/dnes-suda-ostavi-1575589.html", "text": "/КРОСС/ Съдът в Хасково остави за постоянно в ареста турският шофьор на тир, който бе з. До разбиването на международния наркоканал се стигна след сигнал от европейски партньорски служби, а пътят на дрогата е бил от Иран до Белгия.Днес в съда стана ясно, че хероинът, пакетиран фабрично в торби със строително лепило, за да остане невидим за ренгена  е бил претоварен в митнически склад в Истанбул, където камионът е останал два дни.След това отново под надзора на турските митници, тирът е бил дотоварен  в Чорлу с друга стока и му е било поставено проследяващо устройство.На турския пункт „Капъ Куле” камионът е бил щателно проверен с рентген и две кучета, но не е открито нищо. Днес в съда трима адвокати на шофьора Дорсун Али твърдяха, че той не е част от престъпната схема.", "date": "2018.05.26", "title": "Съдът остави в ареста турския шофьор на тир, заловен с над 191 кг. хероин"}
{"url": "http://www.cross.bg/makron-razshiryavaneto-prezident-1575543.html", "text": "/КРОСС/ Трябва да се внимава по въпроса за разширяването на Евросъюза, заяви френският президент Еманюел Макрон на Петербургския международен икономически форум, предаде БГНЕС.„Мисля, че трябва да се действа внимателно по въпросите на разширяването, защото има една еуфория от страна на Евросъюза за разширяването. Но като се разширявате, без да правите никакви реформи, това не се получава много ефективно. Затова ми се струва, че Евросъюзът трябва да бъде по единен, по-суверенен, по-демократичен и трябва да разбира кои са стратегическите му приоритети\", подчерта френският президент.Според Макрон съществува \"централизирана\" Европа, която споделя общи принципи и гледни точки за данъците, трудовото право.\"Но има и Европа, която се намира в други региони, и е децентрализирано ядро. И в този смисъл, разбира се, е мястото на Русия, в тази Европа“, разясни Макрон.Френският президент изрази подобно мнение и на срещата ЕС-Западни Балкани в София. ", "date": "2018.05.26", "title": "Макрон пак предупреди срещу разширяването на ЕС"}
{"url": "http://www.cross.bg/bezopasnost-zashtoto-koryptziyata-1575546.html", "text": "/КРОСС/ , който уличава в корупция полицай от КАТ, стана едно от най-споделяните видеа в социалните мрежи. То предизвика ответна вълна от негодувание и съответните органи да реагират.Кадрите са заснети на столичен булевард. Шофьорът е спрял неправилно, полицаят го санкционира за по-малкото нарушение, защото се оказва, че автомобилът не е минал технически преглед. Срещу „услугата” настоява да бъде „почерпен”.„Кадрите показват, че проблемът с корупцията е системен. През 2014 г. след подобен клип бяха взети много сериозни мерки от страна на правителството. Беше взето решение нито един пътен полицай да не може да извършва проверка без условията на видеозаснемане. Решението беше взето спонтанно и емоционално от политиците, но не беше обезпечено технически. Предоставихме доклад през 2015-а, че тази мярка ще доведе до увеличаване на пътно-транспортния травматизъм. През 2016 г. видяхме, че са загинали над 200 души повече след въвеждането на тази мярка”, коментира в „Събуди се” Богдан Милчев от Институт по пътна безопасност и бивш шеф на КАТ.По думите му контролът се е занижил с 50% и в момента „берем плодовете от това”. Милчев е на мнение, че този проблем трябва да се реши не от политиците, а от експертите.„Средата, в която функционира пътната безопасност, е силно токсична. Има страхотен корупционен натиск върху нея. Именно затова трябва да се промени средата. Решението за това е контрол извън системата. Държавната администрация обаче се съпротивлява, защото не е свикнала на това. Една от основните задачи на института, който създадохме в началото на годината, е именно тази”, обясни Богдан Милчев.Той е на мнение, че корупцията в сферата на МВР има пряко отношение към пътната безопасност.„Тя е на това дередже, защото и корупцията помага да е така. Проблемът с пътната безопасност е заплаха за националната сигурност и го доказват анализите ни”, допълни бившият шеф на КАТ", "date": "2018.05.26", "title": "Докога ще \"черпим\" на пътя?"}
{"url": "http://www.cross.bg/livurpyl-real-madrid-1575549.html", "text": "/КРОСС/ Или написано по друг начин: Това са двата отбора, които са само на крачка от трона в Шампионската лига. Ако има тим, който знае как се печелят финали на най-високо ниво в европейския футбол, това е \"Реал\" Мадрид. Миналата година възпитаниците на Зинедин Зидан сътвориха нещо, което никой друг отбор не бе постигал, откакто турнирът се провежда в настоящия си формат - защитиха златните си медали. При успех довечера Белия балет ще грабне трети пореден трофей - всички под ръководството на френския наставник. \"Ливърпул\" е най-резултатният отбор в Шампионската лига през този сезон. Мърсисайдци са вкарали рекордните 46 попадения от началото на плейофите, но преди старта на кампанията едва ли някой ги е слагал в сметките за титлата. И все пак, ако има отбор, който е способен на чудеса, то това е \"Ливърпул\". \"Червените\" от \"Анфийлд\" са на финал за първи път от 11 години и мечтаят да повторят феноменалния си подвиг от Истанбул 2005 г., когато сториха незабравим обрат от 0:3 до 3:3 и триумфираха след драматични дузпи.Зидан няма проблеми с контузени. Всички погледи обаче отново са насочени към Кристиано Роналдо. При успех довечера португалецът ще се превърне в първия играч с пет титли в надпреварата от началото на ерата Шампионска лига. През последните шест години Роналдо е голмайстор номер 1 в турнира. През тази кампания има 15 гола в 12 мача, а ако се разпише в Киев, ще стане първият футболист с попадения в четири финала.Германският мениджър на \"Ливърпул\" няма да може да разчита на трайно контузените Алекс Окслейд-Чембърлейн, Джо Гомес и Жоел Матип. Участието на Емре Джан е под въпрос заради проблем с гърба.Както \"Реал\" разчита на Роналдо, така най-голямата надежда на мърсисайдци е Мохамед Салах. Египетският национал обра всички индивидуални награди във Висшата лига. Този сезон той има 44 гола в 51 мача във всички турнири, а в Шампионската лига активът му е 11 попадения в 14 срещи.\"Реал\" Мадрид е на 16-и финал в най-силния европейски клубен турнир. Кралският клуб има само три загуби. Последната е именно от \"Ливърпул\" - през 1981 г. на \"Парк де Пренс\". \"Ливърпул\" е на финал за осми път в своята история. За последно \"червените\" станаха шампиони след обрата срещу \"Милан\" през 2005 г.  Навас; Карвахал, Варан, Рамос, Марсело; Каземиро, Кроос, Модрич, Иско; Роналдо, Бейл Кариус; Александър-Арнолд, Ван Дайк, Ловрен, Робъртсън; Хендерсън, Милнър, Вайналдум; Мане, Фирмино, Салах", "date": "2018.05.26", "title": "Опитният \"Реал\" или непреклонният \"Ливърпул\" - време е за финала на финалите"}
{"url": "http://www.cross.bg/kitaii-sveta-voiina-1575545.html", "text": "/КРОСС/ Имаме много да се учим от Америка, защото това е единствената супердържава в света. Въпреки че демонстрира \"мека сила\", тя си остава номер едно, най-високо развитата държава.Това каза в Санкт Петербург по време на икономически форум Ван Цишан, заместник-председател на Китайската народна република. Той поясни, че Китай е \"най-голямата развиваща се страна\", втора по обем икономика в света и затова се стреми да си сътрудничи със САЩ.По въпроса за избягнатата търговска война между двете държави, китайският държавник бе категоричен: \"В една търговска война в днешния свят няма победители, има само губещи. Затова трябва да направим всичко, за да не я допуснем\".Ван Цишан е известен в Китай като \"Мистър Оправи проблема\", надежден кадър, изпращан да се справя и с най-трудните кризи - от рухващи банки през епидемии от смъртоносни болести до корупция по високите етажи", "date": "2018.05.26", "title": "Китай призна САЩ за единствена супердържава в света "}
{"url": "http://www.cross.bg/vie-nyama-da-izrasnete-1575533.html", "text": "/КРОСС/ Вие няма да израснете, ако не се опитате да направите нещо извън това, което вече умеете до съвършенство.                                                                                            Ралф Емерсън ", "date": "2018.05.26", "title": "Вие няма да израснете..."}
{"url": "http://www.cross.bg/makedoniya-imeto-pregovorite-1575547.html", "text": "/КРОСС/ Няма окончателно решение по десетилетния спор между Гърция и Македония за името на бившата югославска република и външните министри на двете страни ще продължат преговорите в Брюксел, заяви днес посредникът от ООН в спора за името Матю Нимиц, цитиран от \"Ройтерс\".Гърция и Македония напоследък подновиха усилията за решаване на дългогодишния спор, който пречи на Македония да се присъедини към Европейския съюз и НАТО, и се очаква да бъде постигнато споразумение преди срещата на върха на ЕС през юни.Нимиц разговаря два дни с гръцкия външен министър Никос Кодзиас и македонския му колега Никола Димитров в Ню Йорк.\"Въпросите са добре дефинирани, обсегът им се стесни. Още нямаме окончателно решение, но двете страни са твърдо решени да се опитат да постигнат споразумение и работят много усилено, за да го направят\", каза Нимиц пред журналисти.Той добави, че двамата министри сега ще пътуват за Брюксел и ще продължат преговорите там.Посредникът отбеляза, че преговорите са станали \"значително по-интензивни\".Двете страни спорят от 1991 г. за името \"Македония\", което според гръцката страна съдържа в себе си териториални претенции към едноименната гръцка област. Преговорите се водят с посредничеството на ООН.", "date": "2018.05.26", "title": "Няма решение за името на Македония"}
{"url": "http://www.cross.bg/zheni-politziyata-zayavi-1575544.html", "text": "/КРОСС/ Шофьор на автомобил блъсна три жени на тротоар в центъра на американския град Портланд в щата Орегон и избяга. Състоянието на две от жените е сериозно. Полицията заяви, че няколко часа след случая е задържала мъж, предаде Асошиейтед прес.Говорител на полицията в Портланд заяви, че на спешния телефон в САЩ 911 е бил подаден сигнал за видян син автомобил, отговарящ на описанието на издирваната кола, блъснала жените близо до трамвайна спирка в района на кампуса на Щатския университет в Портланд.Полицията засега не е определила мотива и не знае много за задържания мъж. Властите са поискали заповед за обиск, за да изземат автомобила като доказателство. Все още не са изключени версиите за действие в резултат на интоксикация, психични проблеми или инцидент, дължащ се на здравни проблеми.Очевидец заяви, че стоял на тротоара, когато видял автомобил да блъска най-малко две жени. По негови оценки колата се движела с около 70 км/ч. Свидетелят добави, че отишъл да предложи помощ, но шофьорът изчезнал с колата си, като едва не блъснал и него.Друг очевидец, жена, която се намирала на мястото, заяви, че тъкмо разговаряла със своя приятелка близо до спирка на трамвая, когато чула суматоха и се обърнала. Видяла две жени да лежат на тротоара, а друга се била опряла на стената на една от сградите. Други крещели, че кола се е качила на тротоара и е блъснала двете жени, след което изчезнала с бърза скорост.Едната от жените изглеждало, че е с тежки наранявания по гърба, допълни събеседничката на Асошиейтед прес.\"Още съм в шок. Ако бях там две минути по-рано, щях да съм аз или ако бях минала по обичайния маршрут, пак щях да съм аз\", каза тя.Полицията е отцепила района. На тротоара край малка локва кръв се виждаха зелен пуловер, чифт маратонки, розов чехъл и черна ръкавица за велосипед.Полицията заяви, че блъснатите жени са възрастни и са откарани в болница. Две са с опасност за живота, третата е с тежка травма, но за живота й няма опасност, предаде ТАСС.Полицията добави, че не смята, че има заплаха за населението.Автомобилът е бил намерен изоставен.", "date": "2018.05.26", "title": "Мъж блъсна три жени на тротоар в Портланд"}
{"url": "http://www.cross.bg/rodeni-na-maii-1575539.html", "text": "/КРОСС/ Боил Банов, министър на културата Георги Стоилов, депутат от БСП в 44 НСЕмил Радев, евродепутат Нешка Робева, хореограф, треньор по художествена гимнастика Тихон, (Христо Георгиев Иванов), Тивериополски епископ, ръкоположен на 6 юли 2003 г", "date": "2018.05.26", "title": "Родени на 26 май"}
{"url": "http://www.cross.bg/georgi-karp-muchenik-1575531.html", "text": "/КРОСС/ Св. Карп се числи към 70-те апостоли на Иисуса Христа. Той бил сътрудник на св. апостол Павел. Първовърховният апостол пише във второто си послание до своя ученик Тимотей: \"Когато дойдеш, донеси фелона, който оставих в Троада, при Карпа, и книгите, особено кожените\" (2 Тим. 4:13).За Карп се знае, че отнасял посланията на апостол Павел до тяхното предназначение, както споменава самият апостол. Карп бил епископ в македонския град Бер и ревностно се грижел за разпространение на Христовата вяра. Проповядвал Евангелието и на остров Крит, където приел в къщата си свети Дионисий Ареопагит. Този апостолски мъж свидетелствува за св. ап. Карп, че бил човек с необикновено дълбок ум, кротост и незлобивост, че във видение му се явил Сам Господ Иисус със Своите ангели и че никога не извършвал света литургия, без да получи предварително небесно видение.Свети апостол Карп претърпял много страдания за Христовото име и най-после бил убит от враждебно настроени срещу християнската вяра евреи.Свети Карп се числи към седемдесетте апостоли на Господ Иисус Христос. Той бил сътрудник на свети апостол Павел, чиито послания отнасял до местата, за които били предназначени. Така доста време Карп се трудил заедно с апостол Павел, благовестейки навсякъде Христовото слово. Заради това той претърпял немалко беди и скърби. След това свети Карп бил поставен от апостол Павел за епископ на град Берия в Тракия.Свети апостол Карп проповядвал Христовото евангелие и на остров Крит, където приел в своя дом свети Дионисий Ареопагит. Там Господ му се явил във видение, докато Карп Му се молел да накаже двама грешници. Господ казал на Карп:- Мъчи Ме още, защото Аз съм готов още веднъж да пострадам и да бъда разпънат заради спасението на човеците!Свети Дионисий Ареопагит свидетелства още за свети Карп, че той никога не започвал да служи света Литургия, без да получи преди това небесно видение.Докато светителствал в Берия, Карп обърнал към Христа много елини езичници. Изобличавайки иудеите, той им говорел, че разпнатият от тях Христос е истинският Бог и Творецът на всичко съществуващо. По-късно той бил жестоко убит от иудеите и така предал душата си в ръцете на Господа. Неговите честни мощи били положени от верни и богобоязливи хора в града, в който той светителствал и чрез тях мнозина болни се изцерили, за слава на Христа, нашия Бог. Амин.Събор на вси светии софийски. Икона в храма на Софийската семинариа \"Св. Йоан Рилски\", рисувана от П. Гайдарова. ПрототипСв. мъченик Георги Софийски Най-нови се родил в София от знатни родители българи Иван и Мария. Нариче се \"Най-нов\" за разлика от другия мъченик Георги Софийски Нови, чиято памет се празнува на 11 февруари.Юношата Георги се научил да чете и пише и любимо негово занимание било да чете Светото Писание.На 25 години той осиротял от баща си. Понеже момъкът се славел с необикновена красота и добродетелност, турците - както обикновено постъпвали в такива случаи - пожелали да го привлекат към мохамеданската вяра. Като не успели да постигнат това с лицемерна благост, те насила навили на главата му свещената за мохамеданите чалма и го провъзгласили за мохамеданин. Оскърбеният Георги хвърлил на земята натрапената му чалма и я стъпкал.Тогава озлобената мохамеданска тълпа го предала на кадията. Нито съблазнителните обещания за високо служебно положение, нито жестоките мъчения не могли да сломят непоклатната твърдост на неговата християнска вяра. Съдията заповядал да режат тялото му на ивици от главата до нозете и получените рани да бъдат обгаряни със цапалени свещи, от което тялото на мъченика така пламнало, че не се виждало лицето му. Но всички усилия се оказали напразни.Последвала окончателната присъда на съдията - Георги да бъде обесен на главната стъгда в тогавашна София, където имало пещ за топене на желязна и медна руда. Заповедта гласяла още - тялото му да остане на бесилката три денонощия, за да започне то да се разлага, та да бъде оборена вярата на християните в нетленните мощи на светиите и във възкресението на мъртвите. Обаче изтощен от дотогавашни страдания, страдалецът умрял в ръцете на палачите преди да го обесят. Въпреки това те го окачили на въжето, за да изпълнят присъдата.Три денонощия тялото висяло на бесилката, без да настъпи разлагане, а напротив - по стъгдата се носело необикновено благоухание от светите мощи на мъченика. Майка му седнала под бесилката и прегърнала в скута си нозете на сина си. Така тя прекарала трите денонощия. Обесването станало на 26 май 1530 година.Подир изтичането на присъденото време кадията предал тялото на мъченика да бъде погребано по християнски, и погребението било извършено тържествено от тогавашния софийски митрополит Йеремия в църквата \"Св. великомъченик Георги Победоносец\". Сега тези мощи се намират в неизвестност. Майката на мъченика починала на 40-я ден от смъртта на Георги и била погребана при нозете на сина си.Свети Георги бил син на благочестиви родители. Неговият баща Йоан и майка му Мария били сред най-знатните хора в град Средец. Георги бил дарен на родителите си от Бога, в отговор на техните горещи молитви, тъй като до преклонна възраст те нямали деца, подобно на Авраам и Сара в древност. По тази причина Йоан и Мария усърдно се молили на Господа, на Неговата Пречиста Майка и на светия великомъченик Георги Кападокийски. Те всеки ден ходели в църквата, която била посветена на този Божи угодник, раздавали милостиня и горещо молели Господа да ги освободи от тяхното безплодие. И Господ не презрял молитвите им, но в тяхната старост дарил утробите им с рожба от мъжки пол. Йоан и Мария донесли младенеца в храма на свети великомъченик Георги и го кръстили в името на Отца и Сина и Светия Дух, като в светото Кръщение му дали името Георги.Детето било възпитавано в страх Божий. Георги се научил да чете и скоро толкова добре изучил Свещеното Писание, че превъзхождал със знанията си всички свои връстници. Като пораснал и станал юноша, той твърде много заприличал - с красотата на лицето си и със своето целомъдрие - на древния Йосиф.В това време България се владеела от турците. Когато Георги станал на двадесет и пет години (в това време родителите му вече били починали), турците започнали да се опитват да го привлекат към своето нечестие. Те му говорели:- Георги! Остави християнството и приеми нашата вяра. Приеми Божия пратеник Мохамед и нашия закон.При това турците насила слагали на неговата честна глава чалма, каквато те обичайно носели и с която влизали в своите молитвени домове. Но светият им отговарял така:- Не подобава на нас, християните, да подражаваме на вашите нечестиви обичаи и да носим на главите си чалми. Не ни подобава на нас да се отричаме от Христа, истинния Бог, Твореца на небето и земята, и да се лишаваме от плодовете на светото Кръщение. Кажете ми: мога ли аз да вярвам на Мохамед, който не е бил изпратен нито от Бога, нито от Божиите пророци, нито пък от Божиите апостоли, а е бил само един военачалник, и то военачалник на сатанинския полк, който издига знамената на дявола? Ето, дори и вие самите не знаете в какво вярвате. Самите вие сте отстъпили от истинския път.Изобличавайки така турците, свети Георги започнал дръзновено да изповядва Христа като истински Бог, Създател и Творец на всичко съществуващо - видимо и невидимо, земно и небесно.А след това, като заплюл в лицето нечестивците и ги нарекъл безбожници, светият хвърлил чалмата на земята и започнал да я тъпче с нозете си, говорейки сам на себе си:- О, Георги! Защо се бавиш? Христос те призовава при Себе Си!Турците, като се разгневили, хванали светеца и нанасяйки му жесток побой и обсипвайки го с ругатни, го повлекли към техния съдия. Изправили го пред съдията и му казали:- Ето тоя хули и се подиграва с нашата вяра.А съдията, поразен от красотата на лицето му и от неговия мъжествен вид, отначало се опитал да го прелъсти с обещания:- Ако се отречеш от Иисуса Христа, Когото вие наричате Син Божий, и ако се подчиниш на заповедта на самодържеца Селим и изпълниш неговата воля (защото на този Селим много царства се подчиняват), ти ще получиш за това много дарове и всевъзможни почести от нашия цар и ще бъдеш поставен за началник на всички воеводи във великия град Средец.Но Христовият мъченик отново изповядал Господ Иисус Христос и изобличил турската вяра пред многочислената тълпа, която се била събрала. Тогава мъчителят се разярил и наредил безмилостно да бият светията с тояги. Георги бил мъчен жестоко, така че цялата му плът била разкъсана от тоягите, а от многобройните му рани обилно се леела кръв. Но без да обръща внимание на това, той не показал ни най-малко намерение да се подчини на нечестивата царска повеля.Тогава съдията заповядал да режат кожата му на ивици от главата до нозете и получените рани да бъдат обгаряни със запалени свещи, от което тялото на мъченика така пламнало, че не се виждало лицето му, а плътта му се топяла, както восъкът се топи от огъня. Но Христовият мъченик доблестно понасял страданията, призовавайки и изповядвайки името на Господа Иисуса Христа.След това мъчителят заповядал на войниците да развеждат мъченика из града, при което да бият барабани и да крещят:- Не хули Божия пратеник Мохамед и не се подигравай с мюсюлманската вяра, която той ни предаде!А светията се молел на Христа Господа и увещавал турците да повярват в Христа.След това нечестивците натрупали голяма клада насред града, като възнамерявали да изгорят светеца. Христовият мъченик Георги бил заведен на мястото, приготвено за неговото изгаряне.Но изнемогвайки от раните си, той паднал на земята, без да може да издаде глас, само устните му се движели, призовавайки помощта на Господа. А турците, като взели светията, още жив, го хвърлили в огъня. Така завършил своя страдалчески подвиг Христовият мъченик Георги. Нечестивците изгорили в огъня и много кучета, та християните да не могат да разпознаят мощите на мъченика. Но Бог прославил Своя угодник: внезапно върху това място се спуснал облак, загърмяло, засвяткали светкавици и се излял проливен дъжд, който загасил огъня, така че от кладата не излизал вече и дим. Турците, изплашени от това толкова дивно чудо, се разбягали. А дъждът продължил да вали до падането на нощта.Когато настъпила нощта, над мястото, където било изгорено честното тяло на мъченика, се явила огромна ярка светлина, която озарявала всичко наоколо. Тогава протойереят на съборната църква, посветена на свети великомъченик Георги Кападокийски, се отправил заедно с останалите християни при съдиите и като им дал пари, измолил тяхното разрешение да вземе честните мощи на светия мъченик и да ги погребе, според християнските обреди. След като съдиите дали съгласието си, свещеникът отишъл при митрополит Иеремия и му разказал всичко за светия мъченик. Митрополитът, бързо и с голяма вяра, съпроводен от целия свещен клир и от много христолюбиви човеци, с псалмопения и със запалени свещи и кандила, се отправил към мощите на светия мъченик. Като разровили пепелта на мястото, над което сияела светлината, християните намерили честните мощи на светия мъченик Георги Нови, които били останали незасегнати от огъня. В същото време костите на кучетата се били превърнали в пепел.По местата, където Христовият мъченик бил развеждай из града и където била капала неговата кръв, през нощта се явявала светлина, подобна на светлината от запалена свещ; и това било видяно от всички християни.Като взел честните мощи, митрополитът ги положил в ковчег в храма на свети великомъченик Георги Кападокийски. Там, по Божията благодат, те подавали изцеление на всички, които с вяра пристъпвали към тях. Днес не е известно къде се намират те.А Христовият мъченик Георги пострадал в българския град Средец, където бил и израснал и възпитан. Мъченическия си подвиг той приел в 7022 година от сътворението на света, а от Рождението на Бог Слово - 1514 година, в 26-ия ден на месец май, в царуването на Владетеля на всички - нашия Господ Иисус Христос, Когото славим, заедно с Отца и Светия Дух, во веки. Амин.", "date": "2018.05.26", "title": "Задушница.Св. ап. Карп. Св. мчк Георги Софийски"}
{"url": "http://www.cross.bg/tema-bulgariya-bashta-1575538.html", "text": "/КРОСС/БНТ, „Денят започва\"Музикален микс: Мистерията на българските гласове с нов албум;Разговор с продължение - издателката Божана Апостолова;Началникът на \"Пътна полиция\" комисар Бойко Рановски - хора, пътища... правила;Татяна Дончева - кой гледа към Москва? Ще има ли \"български газов поток\"?Семейна събота: кака Лара с двете си дъщери - в навечерието на 1 юни;Ден на Африка - на живо от центъра на София - бит, култура и музика.БТВ, \"Тази сутрин\"Тема:  Те възпяха фалшивите новини. Какво ще ни изпеят за закуска. Започваме с Петя Алекса и МонтиТема:  Славата на Назарян или как синът продължи пътя на баща сиТема: Новият път на златното момиче- вдъхновението Ренета КамбероваТема: Актьорът Алекс Алексиев с нов проектТема: Бригада Нов дом - как се промени животът на един самотен баща и неговите децаТема: Съветите за здраве на д-р Неделя ЩоноваТема: Русия между визитите на президента Радев  и премиера Борисов - комементира председателя на Сдружение Русофили - София Любомир Коларов и Емил Георгиев от Демократична БългарияНова телевизия, „Здравей, България\"- С вицепрезидента на Република България Илияна Йотова ще разговаря с водещата Мира Иванова.- След поредния случай на заснета корупция на пътя в предаването гостува бившият шеф на КАТ Богдан Милчев - има ли път към съвестта на пътните полицаи?-\tЕксперимент на \"Събуди се\" ще покаже трудна ли е матурата за популярни лица, които отдавна са завършили училище и ще търси отговор на въпроса - защо граматиката все повече ни затруднява?-\tВечният въпрос за Еврозоната се отвори с нова сила - ще приемем ли еврото или амбициите на правителството бяха попарени от Европейската комисия - темата коментира финансовият анализатор Кузман Илиев.-\tВ рубриката \"Говори с Ива\" тази седмица - певицата Белослава разказва пред Ива Софиянска-Божкова за майка си - актрисата Анета Сотирова.-\tТийн идолът и звезда от хитовия уеб сериал \"Следвай ме\" - Тита, ще ни заведе на абитуриентския си бал. ", "date": "2018.05.26", "title": "Теми и гости в ефира днес"}
{"url": "http://www.cross.bg/dogovor-zagivat-prezident-1575530.html", "text": "/КРОСС/ 1293 г. - При земетресение в Камакура (Япония) загиват около 30 000 души.1521 г. - Мартин Лутер е изгонен от пределите на Германската империя.1538 г. - Жан Калвин и последователите му са изселени от Женева и през следващите 3 години Калвин пребивава в Страсбург.1647 г. - В Хартфорд (Кънектикът) е извършена първата в Америка екзекуция на жена, призната за вещица.1770 г. - В Гърция избухва първото въстание за независимост от Османската империя, завършило с трагичен неуспех.1805 г. - В Милано Наполеон I Бонапарт е коронован за крал на Италия.1868 г. - Извършена е последната публична екзекуция в Англия - ирландският националист Майкъл Барет е обесен заради бомбен атентат в Лондон.1869 г. - Щатът Масачузетс учредява Бостънския университет.1876 г. - След неуспеха на Априлското въстание Панайот Волов се отправя за Румъния и при опит да премине буйните води на р. Янтра се удавя.1879 г. - Открит е Върховният касационен съд на България.1879 г. - С договор между Русия и Великобритания е създадена държавата Афганистан.1880 г. - С княжески указ окръжията в Княжество България са разделени на околии.1894 г. - Емануел Ласкер става вторият световен шампион по шахмат.1896 г. - В Москва се състои коронацията на последния руски император Николай II.1896 г. - Публикувано е първото издание на промишления индекс Дау Джонс.1908 г. - В Югозападна Персия са открити първите залежи на нефт, които много скоро след това са обявени за собственост на Великобритания.1918 г. - С разпадането на Руската империя е създадена Демократична република Грузия.1924 г. - Извършен е първият полет на екперименталния самолет АНТ-2.1938 г. - В град Волфсбург (Германия) Адолф Хитлер поставя първия камък на завода на Фолксваген.1942 г. - Британският външен министър Антъни Идън и съветският Вячеслав Молотов подписван съюзен договор за война срещу хитлеристка Германия и нейните съюзници в Европа и договор за сътрудничество и взаимна помощ след войната.1966 г. - Британска Гвиана придобива независимост и става Кооперативна република Гвиана.1970 г. - Извършен е първият редовен полет на съветския свръхзвуков самолет Ту-144.1972 г. - Подписан е договор между СССР и САЩ - САЛТ 1, за ограничаване на стратегическите нападателни оръжия и договор за ограничаване на системите за противоракетна отбрана (ПРО).1977 г. - Американецът Джон Уилиг прави първото успешно катерене по южната кула на Световния търговски център в Ню Йорк.1983 г. - При силно земетресение (7,7 по Скалата на Рихтер) в Япония, последвано от цунами, загиват 104 души, а хиляди са ранени.1986 г. - Европейската общност приема Европейското знаме.1986 г. - Открита е първата експозиция на Националния музей в Габрово, създаден на 1 януари 1974 г., който се помещава в сградата на Априлската гимназия.1991 г. - Звиад Гамсахурдия става първият демократично избран президент на Грузия.1991 г. - Самолет Боинг на авиокомпанията Лауда Еър катастрофира над Тайланд, загиват 223 души.2001 г. - По инициатива на бившия президент на България Жельо Желев в София е създаден Балкански политически клуб, в който участват бивши и настоящи балкански политици.2002 г. - Завършва посещението на папа Йоан Павел II в България.2002 г. - Алваро Урибе е избран за президент на Колумбия.2006 г. - При земетресение на остров Ява загиват 5 700 души, а почти 200 000 остават без дом.", "date": "2018.05.26", "title": "26 май в историята"}
{"url": "http://www.cross.bg/zadyshnitza-chereshova-pravoslavni-1575532.html", "text": "/КРОСС/ Днес е Черешова задушница. Тя се отбелязва в съботния ден преди големия християнски празник Петдесетница.Вселенска задушница се прави от всички православни църкви по света, а в България се нарича \"Черешова\" по името на най-популярния плод в това време на годината.Черешовата задушница е свързана с поверието за прибирането на душите на всички покойници, които са били на свобода след Велики четвъртък. Православната църква е установила специално богослужение в памет на починалите.На този ден в храмовете се правят заупокойни свети литургии. След тях в църквите и на гробовете на починалите православни християни се отслужват панахиди за упокой на душите на \"отминалите от тоя свят\".На този ден християните посещават гробовете на близките си покойници, почистват ги, прекадяват, преливат ги с вода и с червено вино. Запалват свещ и раздават житото, хляба и първите череши, дали името на тази панихида.", "date": "2018.05.26", "title": "Днес е Черешова задушница"}
