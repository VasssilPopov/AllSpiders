{"url": "http://www.cross.bg/makron-frantziya-zhiletki-1594314.html", "text": "/КРОСС/ Във Франция хиляди представители на протестиращите \"жълти жилетки\" излязоха на десети пореден протест за последните два месеца, въпреки започналите през седмицата национални дебати по социални и икономически въпроси. Президентът Макрон започна обиколка из страната, за да се срещне с местни представители на властта за уреждане на недоволството. Около 1 000 протестиращи потеглиха по обед от площада пред Дома на Инвалидите в Париж. Шествието набъбва от хора по пътя към бул. \"Шанз Елизе\", засега без големи инциденти, с остри лозунги срещу президента Макрон, за чиято оставка скандират отново манифестантите. Те напомнят и за настояването си за референдум за граждански инициативи, погребан според тях от френските власти. \"Жълтите жилетки\" изглеждат скептични към започналите национални дебати, с които президнтът иска да успокои напрежението. \"Не храня никакви илюзии относно тези приказки\" - отсече остро пред Франс енфо една от протестиращите, други отбелязват, че страната е управлявана от световния финансов елит. Прозначността на държавните разходи и данъците са една от най-повдиганите теми, след като вчера на среща с кметове от ѝюжна Франция Макрон заяви, че основният проблем идва от неравния социален старт в училището. Тези митинги са белязани от небивало насилие, твърди от друга страна пред БФМТВ говорителка на френската полиция.Днес \"Репортери без граница\" осъдиха нападенията срещу журналисти по време на протестите.    Близо 80 000 полицаи ще се опитват да предотвратят безредиците из страната по времена демонстрациите, при които досега пострадаха 1700 души, а 10 загинаха в хаоса по време на блокадите.", "date": "2019.01.19", "title": "Хиляди \"Жълти жилетки\" протестират във Франция"}
{"url": "http://www.cross.bg/durzhava-arnaydova-teroristichni-1594310.html", "text": "/КРОСС/ След вчерашната акция на специализираната прокуратура, Държавна агенция \"Национална сигурност\" и Главна дирекция \"Борба с организираната престъпност\", при която бяха задържани 43-ма души в цялата страна за финансиране на международния тероризъм, днес петима от тях получиха обвинения. Говорителят на главния прокурор Румяна Арнаудова уточни пред \"Фокус\", че те са задържани за 72 часа. Освен това има още един обвиняем, но той не е сред арестуваните и е обявен за международно издирване.Петима от обвиняемите са мъже и са сирийски граждани, законно пребиваващи в България. Трима от тях са постоянно пребиваващи, а двама - с временно пребиваване. Последният участник в групата е жена, която е българска гражданка.Ръководителят на Специализираната прокуратура Иван Гешев каза вчера, че организатор на престъпната дейност бил сирийски гражданин, пребиваващ в България, който е задържан в София. Той влязъл в контакт с лица, извършващи дейност по логистично подпомагане на международни терористични организации, както и с хора, за които има информация, че са свързани с финансиране на тероризъм и други видове престъпна дейност. Гешев подчерта, че не става въпрос за явни терористични действия или терористична заплаха на територията на страната.Групата използвала метода за движение на парите, известен като \"хавала\". Той е на повече от дванадесет века и предхожда познатата банкова система, като е особено популярен в арабския свят. Основното е, че сумите се предават на ръка, без документи и реално без да се прехвърлят от държава в държава. Разчита се на посредници в различни държави, които предават парите.Арнаудова уточни, че и шестимата са с две обвинения. Първото е за това, че в периода от началото на 2016 г. до 18 януари 2019 г. на територията на страната всеки един от тях поотделно е извършвал небанкови парични операции по метода \"хавала\" в особено големи размери.\"Общо от всички лица - не по-малко от 25 млн. евро\", каза Арнаудова.Шестимата са участвали в купуването на леки автомобили в България и други държави и прекарването им до Сирия. По думите на Арнаудова всички тези действия са извършени от тях с идеята, че ще бъдат използвани за извършване на терористични актове на територията на чужда държава.\"Второто обвинение, което всяко едно от лицата са получили, е за това, че са участвали в група, която си е поставяла за цел извършване на терористични действия на територията на чужда държава. Автомобилите, които са били прекарвани от членовете на тази група от България до Сирия в инкриминирания период са не по-малко от 100\", обясни Арнаудова.Още утре прокуратурата ще поиска от съда налагане на най-тежките мерки за неотклонение на петимата задържани. Продължава и издирването не шестия участник в групата. ", "date": "2019.01.19", "title": "Шест души са обвинени за подготовка на терористичен акт в друга държава, обяви прокуратурата"}
{"url": "http://www.cross.bg/evro-mlrd-godina-1594312.html", "text": "/КРОСС/ През ноември 2018 година салдото по текущата сметка на България е положително и в размер на 58,6 млн. евро, като от началото на изминалата година позитивният баланс е над 2,65 млрд. евро, показват данни на Българската централна банка. Преките чуждестранни инвестиции обаче намаляват през ноември с 21,9 млн. евро, а от началото на годината са в размер на около 795 млн. евро, което е с близо 550 млн. евро под техния размер през същия период на 2017-а година. Балансът по текущата и капиталова сметка на България през ноември е положителен и в размер на 141,4 млн. евро спрямо излишък за 26,1 млн. евро точно преди година (през ноември 2017-а).В рамките на първите единадесет месеца на изминалата година салдото по текущата и капиталова сметка е също положително и в размер на 3,2572 млрд. евро (5,9% от прогнозния БВП) спрямо позитивен баланс за 4,0812 млрд. евро (или 7,9% от БВП) през януари - ноември 2017-а година. Салдото само по текущата сметка през ноември е положително и възлиза на 58,6 млн. евро при дефицит за 26,1 млн. евро година по-рано, като в рамките на първите единадесет месеца на 2018-а година текущата сметка е също положителна и в размер на 2,6571 млрд. евро (4,8% от БВП) спрямо излишък за 3,6501 млрд. евро (7,1% от БВП) през същия период на 2017-а година. Търговското салдо на нашата страна през ноември 2018-а е отрицателно и възлиза на 167,2 млн. евро спрямо дефицит за 119,5 млн. евро преди година, като износът на стоки се повишава със 147,7 млн. евро (с 6% спрямо ноември 2017-а) до 2,5953 млрд. евро, но в същото време вносът нараства със 195,5 млн. евро (повишение със 7,6% спрямо единадесетия месец на предходната година), достигайки размер от 2,7625 млрд. евро. Търговското салдо за първите единадесет месеца на 2018-а година също остава на дефицит в размер от 1,9983 млрд. евро (3,6% от БВП) спрямо дефицит за едва 371,3 млн. евро преди година (0,7% от БВП), като за периода януари - ноември износът на стоки се увеличава с 547,5 млн. евро (годишно повишение с 2,2%) до 25,3931 млрд. евро спрямо износ за 24,8456 млрд. евро през първите единадесет месеца на 2017-а година, докато вносът за същия период се увеличава с 2,1744 млрд. евро (с 8,6%) до 27,3914 млрд. евро от 25,217 млрд. евро преди година. Салдото по услугите през ноември е положително и в размер на 108,7 млн. евро спрямо положително салдо за 567,2 млн. евро преди година, като за първите единадесет месеца на 2018-а година салдото по услугите е положително и за 3,2103 млрд. евро спрямо позитивно салдо за 2,7356 млрд. евро преди година. Според данни на БНБ финансовата сметка през ноември 2018-а е отрицателна и в размер на 150 млн. евро при отрицателна стойност от 300,1 млн. евро точно година по-рано, като през първите единадесет месеца на изминалата година финансовата сметка е на излишък от 2,6023 млрд. евро спрямо излишък за 1,6855 млрд. евро точно преди година. Преките чуждестранни инвестиции в страната обаче се понижават през ноември 2018-а с 21,9 млн. евро при тяхно повишение с 274,1 млн. евро през ноември 2017-а. От началото на 2018-а годината преките чуждестранни инвестиции в България са в размер на 795,4 млн. евро, като се понижават с 549,7 млн. евро спрямо преки инвестиции за 1,345 млрд. евро през януари - ноември 2017-а година. Най-големите нетни преки инвестиции в нашата страна за първите единадесет месеца на 2018 г са дошли от Холандия (за цели 767,1 млн. евро), следвана от Германия (за 122 млн. евро) и Белгия (за 67,9 млн. евро). През ноември 2018-а година резервите на БНБ се повишават с 34 млн. евро при тяхно намалени с 3,2 млн. евро година по-рано, като за първите единадесет месеца на изминалата година те нарастват с 519 млн. евро при понижение с 1,5716 млрд. евро за същия период на 2017-а година.", "date": "2019.01.19", "title": "БНБ: Чуждите инвестиции се сринаха с 550 млн. евро към края на ноември 2018 г"}
{"url": "http://www.cross.bg/kristo-lyka-hristo-1594318.html", "text": "/КРОСС/ За първи път галерия \"Свети Лука\" ще е домакин на изложба на Христо Явашев – Кристо.Това е втората изложба от проекта \"ГОСТУВАТ НИ\" представяща постери и етюди на Христо Явашев - Кристо, съобщиха за БТА организаторите.Произведенията на изкуството са предоставени от Националната Художествена Академия и се показват за първи път в галерия \"Свети Лука\". Те са дарение от Кристо и Жан - Клод на Музея на Академията.На 83 години, за своята 50-годишна творческа дейност, един от най-големите световни художници с български корени реализира 23 мащабни проекта, а 47 не успява по различни причини, основно поради липса на разрешения.Но през всичките тези години Кристо успява да запази свободата си да прави това което обича и желае, да финансира сам проектите си, като продава на колекционери рисунки, скици, малки скулптурни произведения и макети.Постерите на част от негови инсталации, както и етюдите на художника като студент в Академията, могат да бъдат видяни в изложбата, която се открива на 22 януари 2019 г. в 14.00 часа в галерия \"Свети Лука\" в София в сградата на Националната Гимназия за Приложни изкуство \"Св.Лука\".", "date": "2019.01.19", "title": "Изложба на Христо Явашев - Кристо в София"}
{"url": "http://www.cross.bg/azva-tova-oito-1594249.html", "text": "/КРОСС/ Bcяĸa гoдинa влиятeлни лидepи oт цял ​​cвят ce cъбиpaт в швeйцapcĸия зимeн ĸypopт Дaвoc, зa дa пpeдcтaвят cвoитe миcли зa тeĸyщoтo cъcтoяниe нa cвeтoвнитe дeлa. Ho тoвa нe e eдинcтвeнaтa тeмa, ĸoятo ce диcĸyтиpa.Cвeтoвният иĸoнoмичecĸи фopyм дaвa възмoжнocт нa вoдeщитe фигypи дa пpeдaдaт няĸoи oт ypoцитe, ĸoитo ca нayчили пpeз живoтa и пpeз цялaтa cи ĸapиepa.СNВС cъбиpa няĸoи oт нaй-интepecнитe cъвeти и ĸoмeнтapи oт пpeдишнитe cpeщи в Дaвoc, ĸoитo звyчaт вce тaĸa aĸтyaлнo и вдъxнoвявaщo.\"Чecтo миcлим, чe тpябвa дa cтaнeш миниcтъp-пpeдceдaтeл или пpeзидeнт или глaвeн изпълнитeлeн диpeĸтop, зa дa бъдeш cъздaтeл нa пpoмянaтa - нe, тoвa нe e нyжнo. Moжeш дa ocъщecтвиш пpoмянa във вceĸи мoмeнт и нa вcяĸa възpacт, в ĸoитo пoжeлaeш. Πpoмянaтa e възмoжнa. He ce oгpaничaвaйтe, нe ce cпиpaйтe, caмo зaщoтo cтe млaди\", ĸaзвa Maлaлa Юcaфзaй, лaypeaт нa Hoбeлoвaтa нaгpaдa зa миp.\"Paзнooбpaзиeтo нe e caмo здpaвa, coциaлнa пoлитиĸa. Paзнooбpaзиeтo e двигaтeл нa изoбpeтявaнeтo - тo гeнepиpa твopчecтвo, ĸoeтo oбoгaтявa cвeтa\", ĸaзвa пpeмиepът нa Kaнaдa Джъcтин Tpюдo.\"Moжeм дa възпpиeмeм paзнooбpaзиeтo и нoвитe идeи, ĸoитo пpoизтичaт oт нeгo, ĸaтo cъщeвpeмeннo нacъpчaвaмe cпoдeлeнa идeнтичнocт и cпoдeлeни цeннocти в бeзoпacни и cтaбилни oбщнocти, ĸoитo paбoтят\", oбяcнявa Tpюдo.\"Πpaвим мнoгo гpeшĸи пo пътя ни, нo тoвa e нopмaлнo. Дoбpe e дa пpaвитe гpeшĸи, cтигa дa ce пoyчитe oт тяx. Moят бaщa oбичa дa ĸaзвa: \"Дoбpe e дa пpaвиш гpeшĸи, нo ниĸoгa дa нe пpaвиш cъщaтa гpeшĸa двa пъти.\", ĸaзвa пpeд СNВС Cтeфaни MaĸMeън, глaвeн бpaнд мeниджъp нa Cвeтoвнaтa фeдepaция пo ĸeч.\"Πътyвaйтe пo cвeтa, oтĸpивaйтe cвeтa, зaщoтo в тoзи бъдeщ cвят щe ни тpябвaт paзлични xopa c paзлични eзици и знaния. Haй-дoбpият нaчин дa нayчитe eзиĸ e дa живeeтe в дpyгa дъpжaвa, нo и дa ce нayчи вcичĸo зa дpyги ĸyлтypи. B тoзи глoбaлeн cвят щe бъдe вce пo-вaжнo дa имaмe тaĸaвa чyвcтвитeлнocт ĸъм дpyги ĸyлтypи.Бъдeтe гoтoви дa yчитe пpeз цeлия cи живoт, зaщoтo тoвa e пoлoжeниeтo. Ceгa знaниeтo e дocтъпнo нaвcяĸъдe, нa вcяĸo (мяcтo), пo вcяĸo вpeмe, нo и нa вcяĸa възpacт\", ĸaзвa глaвният изпълнитeлeн диpeĸтop нa Аdессо Aлeн Дexeйз.\"Mиcля, чe aĸo мълчиш, ĸoгaтo глeдaш звepcтвo, тoгaвa пpaвиш пo-гoлямa нecпpaвeдливocт cpeщy тoвa звepcтвo\", ĸaзвa пaĸиcтaнcĸaтa peжиcьopĸa, oтличeнa c нaгpaди \"Ocĸap\" и \"Eми\", Шapмийн Oбaид-Чинoй.\"Πpoвaлът и вpeмeннитe нeycпexи пo няĸaĸъв нaчин ca дap зa вcичĸи нac, зaщoтo aĸo ги нямaшe, щяxмe ocтaнeм ĸaĸвитo cмe дo ĸpaя нa живoтa cи. Hямaшe дa ce ycъвъpшeнcтвaмe. Hямaшe дa ce cтpeмим дa cтaнeм пo-дoбpи, зa дa избeгнeм тoвa cтpaдaниe в бъдeщe\", ĸaзвa cвeтoвният шaмпиoн във Фopмyлa 1 зa 2016 г. Hиĸo Poзбepг.\"Tpябвa дa ce paзбepe, чe тpyднитe мoмeнти, зaгyбитe, пpoвaлитe, гpeшĸитe нe винaги ca нeщo лoшo. Bcъщнocт тe мoгaт дa ви paздвижaт, дa ви пoмoгнaт дa ce paзвиeтe личнocтнo и дa cтaнeтe oщe пo-дoбpи\", oбяcнявa Poзбepг.\"Boдeтe cъc cъпpичacтнocт: тoвa e ĸaчecтвo, ĸoeтo пoдцeнявaмe ĸaтo oбщecтвo, нo чecтo eднo oт нaй-гoлeмитe пpeдизвиĸaтeлcтвa пo oтнoшeниe нa ĸpизa или ĸoнфлиĸт e, чe pядĸo paзбиpaмe cъщecтвyвaнeтo или пpeживявaниятa oт глeднa тoчĸa нa дpyгия. Чecтo пъти cмe тoлĸoвa зaeти, чe нe oтдeлямe вpeмe дa ce oтдpъпнeм и дa видим ĸaĸ (дeйcтвиятa ни) влияят нa oнeзи, ĸoитo имaт пo-мaлĸo пpивилeгии или влacт, oтĸoлĸoтo ниe. Taĸa чe щe пoмoля cвeтoвнитe лидepи дa вoдят cъc cъпpичacтнocт\", ĸaзвa пиcaтeлĸaтa Шинeйд Бъpĸ.\"Aĸo ce cъбepeм зaeднo, нaтpyпвaйĸи нaшeтo ĸoлeĸтивнo знaниe, eнepгия, cъpцa, дyши, aĸтиви. Oбeдинявaнeтo нa cилитe c oбиĸнoвeнитe гepoи нa тaзи плaнeтa, c eдинcтвeнaтa цeл дa ce cъздaдe cвeтлинa и миp - във вceĸи ъгъл нa cвeтa. Bяpвaм, чe e възмoжнo. Знaм, чe e възмoжнo\", пpизoвaвa aĸтьopът и cпeциaлeн пpaтeниĸ нa ЮHECKO зa миp и пoмиpявaнe Фopecт Уитaĸъp.\"Увepeтe ce, чe ниĸoгa нe зapeждaтe тeлeфoнa дo лeглoтo cи. Tpябвa дa имa яcнa гpaницa мeждy днeвния и нoщния ви живoт - ĸoгaтo ce изĸлючвaтe oт cвeтa и иcтинcĸи и дълбoĸo ce пpeзapeждaтe. Toвa изиcĸвa диcциплинa, зaщoтo нeĸa cи гo ĸaжeм, вcичĸи cмe пpиcтpacтeни ĸъм нaшитe ycтpoйcтвa, вcичĸи cмe пpиcтpacтeни ĸъм тoвa дa бъдeм \"винaги cвъpзaни\", ĸaзвa мeдийния мaгнaт Apиaнa Xъфингтън.\"Имa чeтиpи cъcтaвĸи зa иcтинcĸo лидepcтвo: мoзъĸ, дyшa, cъpцe и здpaви нepви\", ĸaзвa Kлayc Швaб, изпълнитeлeн пpeдceдaтeл нa Cвeтoвния иĸoнoмичecĸи фopyм. ", "date": "2019.01.19", "title": "10 вдъхновяващи житейски съвета от лидерите в Давос"}
{"url": "http://www.cross.bg/telefonni-izmami-kogoto-1594311.html", "text": "/КРОСС/ Посредник в извършването на телефонни измами е задържан от криминалисти и полицейски служители в Пазарджик, съобщават от Областната дирекция на МВР. Арестуваният е 21-годишен мъж от село Звъничево, на когото това не е първо подобно престъпление.Вчера криминалистите и колегите им от Районното управление получили информация, че непознат се е обадил на възрастна жена от Пазарджик. Той се е представил за лекар и информирал нищо неподозиращата си жертва, че дъщеря й е претърпяла инцидент. За това спешно била необходима операция, но за целта са необходими 17 000 лева.Притеснената жената съобщила, че няма толкова пари в жилището си, като най-много може да събере 3000 лева. Измамниците веднага се съгласили, че и тази първоначална вноска е достатъчна за извършване на операцията и казали на жената да чака куриер, на когото да ги предаде. Без да подозират, че криминалистите вече са блокирали периметъра на предаването.Така в полицейския капан попаднал 21-годишния Йордан К. от пазарджишкото село Звъничево. Той е задържан за 24 часа, спрямо него е образувано полицейско производство.В хода на извършените оперативни действия полицаите установили, че в ролята си на „муле“ той е съпричастен и към две други телефонни измами, станали преди седмица на територията на областния град. При тях две жени на 72 и 86 години били ощетени с общо 12 400 лева и златни накити. Работата по документиране на престъпната му дейност продължава под наблюдението на прокуратурата.\r\nВ последната седмица органите на реда отчитат тревожна тенденция на зачестяване опитите за телефонни измами в региона. В някои от дните са засичани над 10-15 опита, основно при възрастни хора. В резултат на изостреното внимание към този вид престъпления се стига и до успешната акция и ареста на посредника.", "date": "2019.01.19", "title": "Задържаха 21-годишен посредник на телефонни измамници"}
{"url": "http://www.cross.bg/snegovalezh-tyrtziya-transporten-1594316.html", "text": "/КРОСС/ Обилен снеговалеж предизвика транспортен хаос в Турция.Екипи на военновъздушните сили спасиха четирима души, попаднали в снежна виелица в планина в западната част на страната. На кадри от министерството на отбраната се вижда как хеликоптер се спуска, за да им помогне. Междувременно, силен снеговалеж и в Източна Турция. 280 села са в плен на снежния капан. Много домакинства останаха без ток. Снежната покривка достигна до два метра. Училищата са затворени.", "date": "2019.01.19", "title": "Обилен снеговалеж предизвика транспортен хаос в Турция "}
{"url": "http://www.cross.bg/bananite-sila-kruvnoto-1594321.html", "text": "/КРОСС/ Бананите са вкусни, но знаете ли, че има и научни причини поради които тяхната редовна консумация е полезна, пита Viral Nova.Да изядете по един банан на ден ще е полезно и тези причини го подкрепят.Те влияят положително на кръвното налягане и регулират храносмилателната система, а освен това ви дават сила.Те карат кожата ви да се свие, което позволява абсорбирането на повече вода.Въпреки че учените не са съвсем сигурни за обяснението, бананите са естествен антацид.Те съдържат пектин, койт още омекоти събраната в стомаха ви храна и ще ви помогне с този проблем.Те са източник на калий и това води до сваляне на кръвното.В тях има витамин В6, захар и тирозин, които ви гарантират енергия.В тях има и желязо, което помага при недостига на хемоглобин.По-сухит ебанани съдържат вещество, което действа като защитно покритие, предпазващо от язва и лекуващо в случай, че вече я имате.Витамин В, който се съдържа в тях, е подобри настроението ви и ще ви даде сила.", "date": "2019.01.19", "title": "9 важни причини, поради които да ядете банани всеки ден"}
{"url": "http://www.cross.bg/godina-vashykevich-minalata-1594307.html", "text": "/КРОСС/ Беларуската манекенка, която миналата година заяви, че имала доказателства за руска намеса в избора на Доналд Тръмп за президент, е била арестувана на 17 януари на летището в Москва, предаде БТА. Тя пристигна там като междинна спирка след депортиране от Тайланд. Московската полиция съобщи, че Анастасия Вашукевич (известна и като Настя Рибка) е била задържана на летище „Шереметиево“ по обвинения в склоняване към проституция, предаде Асошиейтед прес. Задържани са и тримата души, депортирани заедно с нея.Адвокат на Вашукевич каза, че тя е планирала да вземе самолет за Минск, но била задържана и насила изведена от транзитната зона на руска територия, а след това отведена в полицейски участък, съобщи Би Би Си.Вашукевич бе в тайландски затвор от февруари миналата година. Тя получи условна присъда и бе депортирана за Беларус, след като се призна за виновна в организиране на нелегална трудова дейност (секс семинари).Рибка твърдеше, че има записи, на които руският олигарх Олег Дерипаска говори за намеса в американските президентски избори през 2016 г., но манекенката така и не ги разпространи.Дерипаска е близък с руския президент Путин, имал е и бизнес отношения с Пол Манафорт, бившия шеф на предизборната кампания на Тръмп, разследван от специалния прокурор Робърт Мълър и осъден миналата година за данъчни и банкови измами.Задържаните в Москва - Рибка и четирима от седемте души (руснаци и беларуси), също депортирани от Тайланд, могат да получат в Русия до шест години затвор, ако бъдат осъдени за склоняване към проституция. Когато бе задържана в Тайланд, групата на Рибка поиска помощ от американското посолство и политическо убежище. Вашукевич даде да се разбере, че ще предаде на американската страна записи, с които твърдеше, че разполага, ако САЩ помогнат за освобождаването ѝ. По-късно обаче оттегли предложението си, намеквайки, че е постигнала споразумение с Дерипаска.В началото на февруари миналата година в Русия избухна скандал, след като опозиционният лидер Алексей Навални публикува разследване въз основа на постове на манекенката в социалните мрежи. В разследването се намекваше за корупционни връзки между Дерипаска и руският вицепремиер Сергей Приходко.", "date": "2019.01.19", "title": "Москва задържа манекенка, твърдяща, че може да докаже руска намеса в US изборите"}
{"url": "http://www.cross.bg/brekzit-referendym-bleur-1594313.html", "text": "/КРОСС/ Единственият изход от безизходицата около Брекзит е провеждането на нов референдум във Великобритания според бившия премиер на Обединеното кралство Тони Блеър, който даде интервю за италианския вестник La Repubblica в събота, цитира Агенция \"Фокус\". \"Споразумението с Европейския съюз за напускането на Великобритания, никога няма да премине през парламента, алтернативен план няма достатъчна подкрепа, а твърд Брекзит е почти невъзможен, защото парламентът ще възрази. Което показва, че проблемът е в задънена улица\", каза политикът. Той вярва, че ако Европа не се притече на помощ в случай на промяна в позицията на Лондон, ще направи колосална грешка. \"Европа трябва да остане обединена, защото ситуацията в света се променя: Китай натрупва мощ, други ветрове духат от Америка, а трансатлантическата ос отслабва. Ако европейските страни искат да могат да защитават собствените си интереси, сега единството е по-необходимо от всякога\", каза Блеър. В същото време той призна, че някои европейски лидери скрито се надяват на напускането на Великобритания. Според него вторият референдум, за разлика от първия, който раздели британското общество, ще послужи на обединението на британците. \"Сега британците знаят много повече за Брекзит, а вторият референдум ще бъде последната дума\", смята бившият премиер. Той също така се опасява, че поддръжниците на какъвто и да е Брекзит застрашават съществуването на самото Обединеното кралство в сегашната му форма при положение, че в Северна Ирландия повечето от жителите са били за запазване на членството на страната в ЕС. ", "date": "2019.01.19", "title": "Тони Блеър категоричен: Единственият изход е втори референдум за Брекзит!"}
{"url": "http://www.cross.bg/teatur-yanyari-kyustendil-1594279.html", "text": "/КРОСС/ Спектакълът \"ОРКЕСТЪР ТИТАНИК\" имаше премиера през седмицата на сцената на Сатиричен театър “Алеко Константинов”. Той е съвместна продукция на Общински театър Кюстендил и Сатиричния театър.“Премиерата бе в Кюстендил на 30 октомври. Последва представяне на \"ОРКЕСТЪР ТИТАНИК\" в Перник, на 6- ти ноември. На 16 януари бе предпремиерата в Сатиричен театър “Алеко Константинов”, а на 17- ти и самата премиера. На 24 януари \"ОРКЕСТЪР ТИТАНИК\" ще бъде представен отново в София, а на 29 януари в Кюстендил”, каза за Дарик директорът на театъра в Кюстендил Чавдар Ненов.Публиката в столицата награди с продължителни ръкопляскания актьорите Силвия Лулчева, Иван Панев, Константин Икономов, Кирил Бояджиев, Николай Брънзалов и Денислава Николова. Автор на пиесата е Христо Бойчев, режисьор е проф. Румен Рачев, сценограф- Петьо Начев и композитор- Димитър Христов.В афиша на Общински театър- Кюстендил до края на месеца предстоят още: на 28 януари е постановката на театър “Искри и сезони”- “Вик за любов”, в ролите са- Искра Радева, Георги Кадурин, Теодор Елмазов и Иван Панайотов, а режисьор е Валентин Ганев; на 31 януари е предпремиерата на последния спектакъл на Николина Чакърдъкова и Неврокопския танцов ансамбъл.", "date": "2019.01.19", "title": "Премиера на Оркестър Титаник в Сатиричния театър"}
{"url": "http://www.cross.bg/nadal-beshe-open-1594309.html", "text": "/КРОСС/ Тони Надал, под чието ръководство племенникът му Рафаел Надал спечели 16 титли от Големия шлем, проведе среща с част от най-перспективните български таланти в тениса, даде им съвети за развитието и изнесе кратка мотивационна лекция пред тях в зала „Арена Армеец“, където от 3 до 10 февруари ще се проведе турнирът Sofia Open. Тони Надал се видя с Пьотр Нестеров, Александър Василев, Денислава Глушкова, Дария Радулова и Катерина Димитрова. Разпита всеки за класирането му в съответната възрастова група в световната ранглиста, за турнирите, на които играе, резултатите, най-добрият удар и поставените цели. От своя страна талантите имаха възможност да задават въпроси, които ги вълнуват и биха помогнали за израстването им в тениса.Чичото на Рафаел Надал, който завежда Рафа на корта на 3-годишна възраст, разказа и пред българските таланти трите съвета, които е давал на племенника си: „Първо – удряйте топката силно. Второ – опитвайте се да пласирате топката там, където не е съперникът ви. И трето – вкарайте топката в корта. Рафаел беше същото дете като вас. И той трябваше да върви по труден път. Искахме да стигне до най-големите, но това беше далечна цел, защото той беше просто едно малко момче. Но най-важното е да имаш капацитет да се развиваш и да искаш да се развиваш всеки ден.“„Сега стоим с вас и си говорим пред визията на турнира Sofia Open. Виждате имената на Вавринка, Вердаско, Роберто Баутиста Агут, Монфис, Хачанов, Циципас, Медведев и сигурно си мислите колко далече сте от тяхното ниво. Нищо подобно. Всеки от тях е бил на вашето място, бил е дете с мечти и амбиции. Вярвайте, след време и вие може да печелите титли от най-големите турнири. Само си доказвайте всеки ден колко точно го желаете. И не забравяйте – работа и постоянство“, каза още Тони Надал.След това той даде автографи на талантите върху специални картички за Sofia Open 2019. „Сега ви се разписвам аз, но само ако ми обещаете нещо. Когато започнете да печелите турнири и се видим, да ми дадете автограф от вас“, добави с усмивка чичото на Рафа Надал.", "date": "2019.01.19", "title": "Тони Надал се срещна с български таланти"}
{"url": "http://www.cross.bg/leva-mladezhkoto-obedinenie-1594317.html", "text": "/КРОСС/ Младите семейства да имат право на безлихвени кредити до 100 хиляди лева е един от акцентите в програмата „Младежка визия за България“, която днес беше приета от националния съвет на Младежкото обединение в БСП.Във Велико Търново младежите социалисти  обсъдиха и участието си в предстоящите избори за Европейски парламент.30 на сто ще е квотата за младите социалисти в евролистата на БСП.„Ще настояваме за удвояване на бюджета на програма „Еразъм“, посочи председателят на Младежкото обединение в БСП Николай Бериевски.„Смятаме, че би било добре в рамките на следващата Европейска комисия да има комисар, който да отговаря за демографската политика и за младите хора“, обясни той. Сред акцентите в програмата „Младежка визия за България“ Бериевски открои: 6400 лева помощ за второ и трето дете, изготвяне на онлайн платформа за улесняване на кандидат-студентите за избора на специалност, чек в размер от 200 лева годишно достъп до културни мероприятия.", "date": "2019.01.19", "title": "Младежкото обединение на БСП: 100 хил. лв. безлихвен кредит за млади семейства"}
{"url": "http://www.cross.bg/chasa-ysvoyavane-sportut-1594304.html", "text": "/КРОСС/ По-лека следобедна програма с повече междучасия ще даде възможност на децата да запомнят наученото сутринта. Ново изследване установи, че интензивното раздвижване четири часа след усвояване на нови знания помага за по-доброто им усвояване. Спортът непосредствено след ученето не допринася за запомняне.Най-ефикасно е добро раздвижване 4 часа по-късно, твърдят специалистите от медицинския център към университета Радбауд в Холандия.Как движението засилва паметта, не е ясно, пише Dir.bg. Предишни проучвания показаха важността на органичните съединения катехоламини, като допамина и норепинефрина, за затвърждаване на запомненото.", "date": "2019.01.19", "title": "Спортът след учене засилва паметта"}
{"url": "http://www.cross.bg/tzentura-kushti-gabrovo-1594302.html", "text": "/КРОСС/ Пламъци обхванаха три къщи в центъра на Габрово. Пожарът възникнал около 9.30 ч. в събота сутринта и вероятно е причинен от печка на твърдо гориво, съобщава Нова телевизия.Според очевидци една от къщите буквално е рухнала.Районът в т. нар. Шести участък е отцепен и огнеборците се борят с пожара.Къщите се намират на ул. \"Опълченска\" в близост до хотел и популярни заведения за хранене, в района източно от пешеходната ул. \"Радецка\" и църквата \"Света Троица\".Няма пострадали хора, информираха от местната противопожарна служба.", "date": "2019.01.19", "title": "Пламна пожар в три къщи в центъра на Габрово  "}
{"url": "http://www.cross.bg/levski-direktor-pavel-1594298.html", "text": "/КРОСС/ Бившият журналист Павел Колев е новият изпълнителен директор на \"Левски\", обявиха от клуба на официалния си сайт.\"Сините\" публикуваха съобщение с промените в Управителния съвет на тима. В него освен досегашният заместник-изпълнителен директор на БФС Павел Колев, влизат още Ели Шопова и Найден Димитров.Досега в съвета бяха Тони Кръстев, Даниел Боримиров, Галя Костова и Красимир Иванов. В Надзорния съвет са собственикът на мажоритарния дял от акциите Спас Русев, синът му Евгени и клубната легенда Кирил Ивков. Само преди седмица Павел Колев каза, че няма да заеме поста.В спортните сайтове се спекулира, че промяната на решението му може да се свързва с евентуална промяна на собствеността.На 6 март ще се състои и Общо събрание в \"Левски\", на което се очаква да настъпят още промени. Според topsport.bg вече се водят преговори със Станимир Стоилов и Димитър Димитров-Херо, които да се върнат в клуба съответно като треньор и спортен директор.”Тема Спорт\" пък твърди, че се обсъжда и връщане на легендата Наско Сираков. Неговото име се спряга за президент на Левски. ", "date": "2019.01.19", "title": "Бивш журналист взе властта в Левски"}
{"url": "http://www.cross.bg/meksiko-idalgo-dyshi-1594263.html", "text": "/КРОСС/ Пожарът, избухнал след взрива на тръбопровод с гориво в щата Идалго в Мексико е овладян, съобщиха местните власти, цитирани от АФП. Експлозията взе най-малко 21 жертви. Ранените са 71 души, като повечето са настанени с тежки изгаряния в болница.Експлозията и пожарът възникнаха на мястото на незаконно включване в тръбопровода в момент, когато там са се намирали десетки хора, които източват гориво.Във връзка с трагедията Националната комисия за извънредни ситуации започна работа в страната. Град Мексико изпрати четири хеликоптери до Идалго с лекари, за да помогнат на пострадалите. Какво се случи по-рано днес Най-малко 20 души бяха убити, а 71 са ранени при експлозия и последвал пожар на нефтопровод в централния мексикански щат Идалго, съобщи губернаторът на щата Омар Фаяд, цитиран от ДПА.Местни медии съобщиха, че стотици души са се били събрали при нефтопровода при Тлахуелилпан, на 85 км северно от столицата Мексико, след като той бил пробит, за да източат петрол с кофи. Причината за експлозията се разследва.Във връзка с трагедията Националната комисия за извънредни ситуации започна работа в страната. Град Мексико изпрати четири хеликоптери до Идалго с лекари, за да помогнат на пострадалите.Държавната петролна компания Пемекс съобщи, че нефтопроводът е бил незаконно пробит. По някои оценки миналата година Пемекс е загубила около 3,1 милиарда долара заради кражби на петрол от престъпни групировки и корумпирани служители.", "date": "2019.01.19", "title": "Най-малко 20 убити след взрив на нефтопровод в Мексико (Обновена)"}
{"url": "http://www.cross.bg/godina-fenerite-tzvetni-1594306.html", "text": "/КРОСС/ Хиляди китайци излязоха по улиците на град Хефей в провинция Анхой за традиционния Фестивал на фенерите, съобщиха световните агенции. Фестивалът се провежда всяка година на 15-я ден от първия месец на лунния календар.Това е първият традиционен празник преди Китайската нова година, която тази година настъпва на 5 февруари. На този ден семействата се събират заедно, гледат луната, вечерят, забавляват се и се любуват на красивите цветни фенери.Те са в различни форми - животни от китайския зодиак, феи от китайските приказки, китайски богове и богини и др. В тях се инсталират цветни лампи, а някои от тях дори са музикални.", "date": "2019.01.19", "title": "Феерия от цветове на Фестивала на фенерите в Китай"}
{"url": "http://www.cross.bg/plovdiv-tzvetanov-tzvetan-1594308.html", "text": "/КРОСС/ Председателят на ПГ на ГЕРБ и заместник-председател на партията Цветан Цветанов  взе участие в първата за България градска молитвена закуска, която събра днес в Пловдив представители на много етноси и религии, общественици, политици от различни партии.„Заедно сме много по-силни и можем да преодоляваме по-лесно препятствията пред нас“, подчерта Цветан Цветанов, цитиран от пресцентъра на ГЕРБ„В тази зала присъстват много хора със своите различия, но които изповядват ценности, които ни правят по-силни и полезни за обществото. Прекрасно е, че началото на тази инициатива съвпада със старта на домакинството на Пловдив като Европейска столица на културата“, добави той.Председателят на ПГ на ГЕРБ Цветан Цветанов подчерта, че при срещите си с посланици и дипломати те дават само положителни оценки за домакинството и откриването на това домакинство.„Днес имаме шанса да поставим начало, което да се превърне в традиция“, заяви символичният домакин на срещата инж. Иван Тотев. „Понякога забравяме, че нещата, които ни обединяват, са повече от тези, които ни разделят. Затова събития като това са изключително важни, особено във важната за града ни 2019 година, в която сме си избрали мотото ЗАЕДНО“, допълни кметът на Пловдив.Всички присъстващи поздравиха за инициативата Мария Каназирска и за възможността чрез нея да бъдат изградени нови мостове.Пловдив е пример за етническа толерантност и взаимоуважение, подчертаха в изказванията си и представителите на арменската общност в града д-р Анави Кеворкян, на еврейската инж. Светлозар Калев, на мюсюлманската Ахмед Пехливан.Сред присъстващите на събитието бяха бившият премиер Филип Димитров, бившият кмет на Пловдив д-р Иван Чомаков, председателят на Българския лекарски съюз и много други.Доц. д-р Нарцис Калева обяви дарителска кампания за набиране на средства за строителство на нов педиатричен и онкохематологичен комплекс в УМБАЛ „Св. Георги“. Открита е дарителска банкова сметка и е поставено началото на кампания за изпращане на дарителски есемеси на латиница DMS KLINIKA на номер 17 777.", "date": "2019.01.19", "title": "Цветанов участва в първата за България градска молитвена закуска"}
{"url": "http://www.cross.bg/kartinata-mikelandzhelo-predi-1594290.html", "text": "/КРОСС/ Все още криминалистите недоумяват как е извършена кражбата? Фламандският град Зеле се намира съвсем близо до Брюксел - само на 60 километра. Новината за кражбата излезе на 15-и този месец, а според Интерпол тя е изчезнала от църквата дни преди това - може би още на 11-и? Знае се приблизителният час на кражбата - в късния следобяд,между 17 и 18 часа.А платното съвсем не е маломерно - размерите му са 145 на 99 сантиметра! Заедно с рамката картината тежи 100 килограма. Случайни посетителки на църквата забелязали липсата й, а в полицията се обадил лично пасторът - Ян Ван Рамдонк.Най-озадачаващ е фактът, че картината изчезва ден преди експертката по изкуствознание Мария Форселино да се произнесе автентично ли е авторството на Микеланджело, или картината е ерзац. \"Изчезналата картина може да се окаже една загубена работа на Микеланджело - \"Мадона дел Силенсио\", смятат експерти от родината на художника.  Персонажите на \"Светото семейство\" от 16-и век са Св. Йосиф, Богородица, спящият Младенец и Йоан Кръстител като дете.Тя била дарена на църквата преди 16 години от един бивш белгийски сенатор, на име Етиен Корман.Засега извършителят на дръзкия обир остава неизвестен, макар че има свидетелски показания на местна жителка на Зеле, която твърди, че видяла 20-годишен младеж да се навърта около църквата в ранната утрин в деня на кражбата.Според пастор Рамдонк мерките за сигурност били обичайните. Никой не предполагал, че картината може да стане обект на посегателство преди да бъде доказано дали е ценна? Това изказване кара мнозина да се усъмнят, че все пак някой е знаел със сигурност, че картината е много скъпа, и без експертното мнение на Форселино, и е побързал да я присвои.В белгийската преса се промъкват и хипотези, че пасторът може сам да е предизвикал нездраво любопитство по отношение на картината, след като сам призна, че за целта на експертизата са знаели 20-тина души.Преди време братът на Мария Форселино - Антонио Форселино, също оценител на произведения на изкуството, бил ангажиран с една друга прелюбопитна история: в частен дом зад едно канапе, в продължение на 27 години на стената висяла друга творба на Микеланджело - незавършената му картина \"Исус и Мария\", и никой не подозирал, че един ден тенис топка ще я събори и по този начин творбата ще привлече вниманието върху себе си.Въпросната картина била оценена на 190 млн. паунда! Колко ли струва откраднатата, която крадците задигнаха преди да бъде оценена?Това не е първо посегателство върху творба на Микеланджело. Преди време бе буквално унищожена с чук от психопат, пак в храм и при засилени мерки за сигурност, неговата \"Пиета\". Костваше много труд и средства статуята да бъде реставрирана.Кражбите на произведения на изкуството не са рядкост, но обикновено престъплението не е дело на лаици. Освен това крадените картини на автори от мащаба на Микеланджело Буонароти не се продават лесно. Сигурно на това разчита и пастор Рамдонк, който изразява надеждата, че картината ще бъде върната. Пасторът изказва скромно мнението си с \"Беше красива!....\" По думите му той никога назад във времето не бил абсолютно сигурен, че картината е такава ценност.Експерти изразяват мнението, че картината така или иначе ще се появи някъде, защото целта на кражбата е да бъде продадена. Но както казахме, това никак не е лесно - кръгът от ценители-колекционери на изкуството е своеобразно тайно общество. Може да минат години, преди откраднатата творба на Микеланджело излезе на бял свят публично. ", "date": "2019.01.19", "title": "На Микеланджело ли е откраднатата картина в Белгия?"}
{"url": "http://www.cross.bg/infiniti-avtomobili-myunie-1594255.html", "text": "/КРОСС/ Изглежданапоследък за Infiniti няма почивка. През 2018 г. продажбите на хонконгския автомобилен концерн на американския пазар се понижиха до 149,2 хиляди, или с 2,7 на сто по-малко спрямо година преди това, съобщава Bloomberg.Моделът QX30, малък кросоувър, който залага на повишения интерес на американците към компактните SUV (sport-utility vehicle), е отбелязал продажби за 2018 г. в размер на 8,1 хиляди броя, което е спад с близо 43% спрямо 2017 г.На автомобилното изложение в Детройт в понеделник футуристичната концепция за електрически кросоувъри на Infiniti, QX, не успя да се качи на собствен ход върху въртящата се презентационна платформа, макар че впечатли със своя дизайн.Новият президент на компанията Кристиян Мюние, заяви категорично, че “поради много причини, Infiniti се намира в средата на множество все още незавършени проекти, като в същото време се опитва да се съревновава с всички останали автомобилни производители при луксозните модели, в това число и с германските“.Модели като седаните Q60 и Q70 се борят да получат подкрепа срещу по-добре разработените и по-впечатляващи предложения на BMW, Mercedes и Porsche, които се радват на два пъти по-големи продажби въпреки по-високите цени на автомобилите.В момента е налице своеобразен излишък от употребявани луксозни автомобили и когато потребителят трябва да направи избор между използван луксозен автомобил и неговата нова версия на Infiniti, той се обръща към употребявания модел, смята Чарлз Чесброу от Cox Automotive.“Използваните превозни средства привличат някои потребители, които потенциално биха могли да купят нови автомобили, тъй като купувачите предпочитат да икономисат разходите“, добавя анализаторът.Според президента на компанията Мюние Infiniti не трябва да се конкурира с другите луксозни марки.„Ние не искаме да бъдем номер 1, а основният конкурент. Не можем да предложим автомобил за всеки, нямаме и 50 различни модела като германците. Нуждаем се от онези, които ще ни дадат предимство на пазара“, подчертава Мюние.По неговите думи „правилните автомобили ще бъдат електрическите“.Infiniti вече е създала няколко концепции, включително Prototype 10 и QX, които бяха представени в Детройт.Но компанията е с години зад останалите производители на луксозни модели като Tesla, Audi, Jaguar и Porsche, които вече пускат на пазара или са пуснали електрически автомобили.„Нашата цел през следващите 2-3 години не е да растем“, подчертава Мюние, като добавя: „До 2025 г. планираме да продаваме единствено електрически или хибридни автомобили. Ако всичко върви по план, първата партида ще бъде готова до 2021 г.“.Infiniti се надява да продаде своите нови модели на едно ново поколение купувачи.През следващите 10 години 40% от всички нови автомобили ще бъдат продадени на милиони потребители, показват данни на AutoTrader, тъй като това поколение ще бъде по-малко лоялно към марките в сравнение с досегашните купувачи.„Тези потребители искат изживяване и технологии. Искат да се чувстват и да бъдат различни. Те искат продукт, който да ги направи по-добри като хора. Именно тук идва Infiniti”, посочва Мюние.", "date": "2019.01.19", "title": "Infiniti ще предлага единствено електрически и хибридни автомобили до 2025 г."}
{"url": "http://www.cross.bg/sporazymenieto-tzipras-gurtziya-1594286.html", "text": "/КРОСС/ \"Ако Гърция не ратифицира споразумението от Преспа, това ще разклати доверието в нея от страна на американските и европейските ѝ партньори\" това прогнозира в интервю за БНР Андонис Фурлис - журналист и главен редактор на „Хъфингтън пост Гърция“. Фурлис коментира в предаването „Събота 150“ на програма „Хоризонт“ оцеляването на кабинета на партиите СИРИЗА и „Независими гърци“ след гласувания през седмицата вот на недоверие, който Ципрас спечели с един спасителен глас в 300-местния парламент.„Правителството успя да си осигури 151 гласа, за да продължи да управлява. Щом са ги събрали тогава, ще ги съберат пак. Сигурно е, че споразумението от Преспа ще получи зелена светлина. В противен случай ще се създаде голям проблем не само за правителството, но и за Гърция като цяло. Причината е, че са дадени обещания на американците, но също и на европейците. Гърция ще има сериозен проблем с доверието в нея, ако в края на тази процедура направи крачка назад“, каза той. След драмата с приемането на промените в конституцията на Македония миналата седмица, през тази политическата буря се пренесе в Гърция. Острият дебат около Преспанското споразумение за името Северна Македония доведе до оставка на министъра на отбраната Панос Каменос - лидер на по-малкия коалиционен партньор на СИРИЗА – „Независими гърци“.Премиерът Алексис Ципрас беше длъжен да поиска вот на доверие от парламента, за да продължи да управлява. Получи го, но за споразумението от Преспа това трудно може да се твърди със сигурност.„Това е част от изкуството на политиката. Тя трябва да намира начин за оцеляване. Правителството се намира в изключително трудна позиция и е сериозно предизвикателство да успее да намери начин споразумението от Преспа да мине през парламента. Така че за правителството на Алексис Ципрас това е успех“, каза Андонис Фурлис.Според него Ципрас решил да не вкарва темата за споразумението веднага в гръцкия парламент, за да затрудни политическите си противници.„Ципрас се цели в по-малките партии, тъй като „Нова демокрация“, която е най-голямата опозиционна формация, има ясна позиция против споразумението“.Журналистът смята, че малките партии, като „Движение за промяна“, които се позиционират в център-ляво, и имат вътрешни разногласия по въпроса - имат депутати, които са \"за\" споразумението, и такива, които са \"против\".Според Алексис Ципрас тези партии се позиционират по-близо до лявото и са разделени по отношение на споразумението, затова е възможно да получи от тях гласове в подкрепа на договора.Ще видим ли \"бял пушек\" над Акропола за Преспанското споразумение?„През следващите две седмици ще бъде обсъждано разпределението на тези гласове -  колко и откъде ще дойдат, за да бъде осигурена ратификацията на споразумението. Сигурното обаче с днешна дата е, че това ще стане, защото правителството успя да си осигури 151 гласа, за да продължи да управлява“.Социологическите допитвания обаче сочат, че близо три четвърти от гърците са против Преспанското споразумение - главно заради запазването на думата Македония в името на бившата югославска република и признаването на македонска идентичност и македонски език на населението й.Може ли заради това политическата игра около споразумението със Скопие да доведе до катастрофа - дестабилизация на Гърция, както предупреди руското външно министерство или предсрочни избори?„Моето мнение и това на повечето хора е, че Ципрас ще отиде на предсрочни избори през май заедно с европейските. Те ще се проведат на една дата, защото ако първо се случат европейските, той ще претърпи поражение и загубата ще е още по-голяма на редовните избори през октомври“. ", "date": "2019.01.19", "title": "Андонис Фурлис: Ако Гърция не ратифицира споразумението от Преспа, доверието в нея ще се разклати"}
{"url": "http://www.cross.bg/iztok-maritza-godina-1594289.html", "text": "/КРОСС/ \"След 2025 година държавата няма да може да помага на ТЕЦ-овете си със студен резерв\", подчерта бившият външен министър Ивайло Калфин Вместо днес да имаме 3-ти и 4-ти работещи блокове в Козлодуй и работеща мощност в АЕЦ „Белене“, продължаваме да сме разколебани кога, как и с кого. Това каза председателят на АБВ Румен Петков на Международия енергиен форум „Енергетика, икономика, сигурност - актуални измерения“, организиран от партията, предаде Агенция „Фокус“. „Като държава удряме ТЕЦ „Марица Изток 2“, за сметка на огромни пари, които изсипваме в ТЕЦ „Марица Изток 1“ и ТЕЦ „Марица Изток 3“, коментира той. „Загубите на НЕК за 2017 година отиват на 600 млн. лева, за 2018 година вероятно ще бъдат 1 млрд. лева“, обяви Румен Петков. По думите му ТЕЦ „Марица Изток 1“ и ТЕЦ „Марица Изток 3“ са продадени от Иван Костов в условия на пряко посегателство върху икономиката. „Наслушахме се на заклинания за изграждането на пряк газопровод и пряка доставка на газ от Русия“, посочи лидерът на АБВ. „Грозни спекулации се извършиха с АЕЦ „Белене“, за евентуален 7-и блок в Козлодуй“, коментира Румен Петков. „Интересът от пряка доставка на газ за Европа през България е общ. Трябва да положим всички усилия той да бъде реализиран“, заяви той. „Изграждането на новата мощност в АЕЦ „Белене“ за получаване на достъпни цени и екологично чиста ел. енергия е заинтересованост за региона като цяло. Това прави отговорностите и предизвикателствата пред България още по-големи“, каза още Петков. След 2025 година държавата няма да може да помага на ТЕЦ-овете си със студен резерв, подчерта пред форума бившият външен министър Ивайло Калфин. „Предполага се, че те трябва да работят на чисто пазарни условия. Според „зелените организации“ това означава ускорен край на производството на електроенергия от въглища“, обясни той. „ЕП и Съветът на ЕС са се договорили по общо законодателство, с което затварят пакета „Енергетика и климат“. До края на март би трябвало да бъде довършено това, за което вече са се договорили, вероятно без промени“, уточни Ивайло Калфин. „В това законодателство, което предстои да се приеме, има лимит от 550 гр. въглеродни емисии за производство на 1 киловат час електроенергия“, посочи той и обясни, че всички нови централи би трябвало да се правят така, че да не получават държавна помощ, като в ЕС е позволено тази помощ да бъде студеният резерв. Ивайло Калфин призова да се помисли за механизъм, в който европейското законодателство може да се следи в достатъчно ранна фаза. „За да не ни бъде „сервирано“ след това законодателство, на което трябва да се подчиняваме“, коментира той.", "date": "2019.01.19", "title": "Румен Петков: Вместо да имаме работеща АЕЦ \"Белене\", ние сме разколебани кога, как и с какво"}
{"url": "http://www.cross.bg/muzhkata-moda-kolektziyata-1594292.html", "text": "/КРОСС/ Модна къща \"Диор\" (Dior) представи колекцията си на Седмицата на мъжката мода във френската столица Париж, залагайки на високотехнологично решение, съобщават световните агенции. Вместо да дефилират върху традиционен подиум, моделите се \"плъзгаха\" върху огромен лентов конвейер пред погледите на звездни гости като модела Кейт Мос, певицата Лили Алън и актьорите Робърт Патинсън и Нуми Рапас.Колекцията на \"Диор\" - втората за британеца Ким Джоунс като творчески директор за мъжката мода, залага на сложно структурирани костюми, гарнирани с пояси от сатен, и издържани основно в нюанси на синьото и сивото, както и на изобилие от кашмир, коприна, кожа и животински принтове.", "date": "2019.01.19", "title": "Dior представи колекцията си на Седмицата мъжката мода в Париж"}
{"url": "http://www.cross.bg/purvanov-nego-georgi-1594296.html", "text": "/КРОСС/ \"Категорично трябва да се пристъпи към изработването на една нова енергийна стратегия, по-дългосрочно ориентирана, по-всеобхватна, стъпваща на реалните проблеми и търсеща техните решения\" това каза основателят на АБВ и президент на България /2002-2012 г./ Георги Първанов на форума \"Енергетика, икономика, сигурност - актуални измерения\", организиран от партията в София.Според Първанов не е необходим документ, който да остане на \"най-високия рафт\" и който никой да не чете. Изработването му да бъде предмет на по-дълъг процес на работа, да се включи и академичният състав, да не бъде \"лабораторно\" четиво, а в него да получат честен отговор много от въпросите, за които стана дума на днешния форум, включително и по темата за т.нар. независимост, препоръча Първанов. Бягахме от зависимост от Русия, сега имаме двойна зависимост - от Русия и от Турция, коментира Първанов газовия сектор, а по думите му турската зависимост е доста по-тежка заради някои специфики.Към периода около 2009 г. имахме реалния шанс да транзитираме през България около 95 млрд. куб. метра газ, а сега какво имаме, попита Първанов. Трябва ни професионален дебат, без патетика, искам да зададем нормален, разумен тон на този разговор, защото времето върви и ще изтървем нещата, а дебат трябва да има, коментира Първанов.Идват евроизбори, много ми се иска по-малко да дебатираме по Истанбулската конвенция, и да се хванем с реалните проблеми, каза още Георги Първанов. Демографската катастрофа той определи като проблем на проблемите, който няма да се реши с изкуствени мерки. Не, трябва реално, дълбоко да се влезе в икономиката - и да се почне с енергетиката. Това е нашият високотехнологичен отрасъл, от него трябва да започнем и да заделим и там 2-3 млрд., както ги заделихме за новите самолети, каза още Георги Първанов.Според бившия енергиен министър Румен Овчаров българската енергетика във вида, в който я познаваме, е вече минало. Той коментира проблеми като пълна депрофесионализация на отрасъла - проблем с кадрите, комерсиализация на енергетиката - приватизация на позитивите и приходите, и тотално одържавяване на загубите.Овчаров говори и за финансов колапс на отрасъла, попита какво е състоянието на НЕК, на БЕХ, кои въобще са печелившите дружества в отрасъла. Според него отрасълът е на практика фалирал, като воденичен камък върху него тегне и идеологизацията му - идеологеми, според него, за либерализация на енергетиката, за диверсификация, енергийна ефективност. Шансове за енергетиката Румен Овчаров вижда в няколко посоки за промяна на отрасъла - професионализация, деидеологизация, прагматизация, националния интерес, последователност.", "date": "2019.01.19", "title": "Георги Първанов: Необходима е нова енергийна стратегия"}
{"url": "http://www.cross.bg/aiinshtaiin-ryskata-profesor-1594297.html", "text": "/КРОСС/ Главата на Руската православна църква патриарх Кирил беше удостоен от Руската академия на науките (РАН) с почетното звание професор на академията.Това бе съобщено в петък, седмица след като патриарх Кирил предупреди, че потребителите на смартфони рискуват да попаднат под властта на Антихриста, пише \"Москоу таймс\".Патриарх Кирил е станал почетен професор на РАН, защото е \"голям популяризатор на науката\", заяви говорителката на академията Светлана Попова в петък. Като пример тя посочи това, че патриархът е участвал три пъти в програмата \"Очевидно-невероятно\", водена от съветския физик Сергей Капиц.\"Както е казал Айнщайн, теорията на относителността говори за гениалността на Създателя и в този смисъл, няма никакви противоречия\", заяви говорителката на РАН, цитирана от Интерфакс. Към момента обаче не е известно Айнщайн наистина да е казвал, че \"теорията на относителността говори за гениалността на Създателя\", отбелязва Би Би Си, позовавайки се на проверка по открити източници.Своите възгледи за религията Айнщайн е изложил година преди смъртта си в писмо до философа и изследовател на Библията Ерик Гуткинд. Оригиналът на това писмо, известно като \"Божието писмо\", бе продадено на аукцион в \"Кристис\" през декември 2018 г. за близо 3 милиона долара. Нобеловият лауреат, който тогава е на 74 години, остро критикува религията и нарича Библията \"сбор от почитани, но все пак твърде примитивни легенди\".\"Думата \"Бог\" за мен не е нищо повече от израз и продукт на човешката слабост\", пише физикът в това писмо и допълва: \"Няма тълкуване, независимо колко сложно може да е то, което (за мен) да промени нещо по този въпрос\". В същото писмо, писано на немски език, Айнщайн критикува позицията на Гуткинд, че евреите са избран, божий народ. Той казва, че макар и с радост да принадлежи към еврейския народ, \"неподправената еврейска религия е като всички други религии, олицетворение на примитивно суеверие\". В различни свои трудове и писма Айнщайн неведнъж е казвал, че не вярва в персонификацията на Бог. Приведеният от РАН пример за теорията на относителността и \"гениалността на Създателя\" поскоро се свързва с известното в Русия изказване на учения \"Бог не играе на зарове\" – именно на основание на този афоризъм мнозина правят извода за вярата на Айнщайн в Бога-творец. Този цитат е истински, но контекстът му е по-широк. През 1926 г., в кореспонденция с друг велик физик – Макс Борн, Айнщайн изразява недоволството си от квантовата теория.Квантовата теория разкрива много, но почти не ни доближава до разкриването на тайните на Битието. Аз във всеки случай съм убеден, че Той не играе на зарове с Вселената\".Руската редакция на Би Би Си е помолила представителката на Руската академия на науките да уточни кое точно изказване на Айнщайн е имала предвид. Светлана Попова е отговорила, че е цитирала не самия учен, а герой от сериала \"Гений\", който сега се излъчва по тв канал \"Култура\".\"Това не е позиция на академията на науките. Аз сега разсъждавам от позициите на масовото съзнание...По канал \"Култура\" сега върви сериал за Айнщайн. Аз обърнах внимание на това, защото въпросът за отношението на Айнщайн към Бога винаги е бил много важен, това е спорно, но еднозначно отношение. Той действително е казвал това, в различни вариации\", коментира Попова. По думите ѝ, да се намери първоизточника на цитата ще е сложно, но \"Айнщайн трябва да се изучава\".\"Той винаги е отговарял, че всичко, което той изобретява и разбира и за което получава отличие – това е гениалността на Създателя, не Бога, а Великият създател\", казва още Попова пред Би Би Си. Тя допълва, че каквото и да е изказване на учения не противоречи на неговите възгледи. \"Всички те (учените-б.р.) не вярват в бога, включително Сергей Капиц (първият почетен професор на РАН-б.р.). Той наричаше себе си православен атеист. Повярвайте, когато той беше в църква, той се молеше, защото баба му го е научила да се моли. Всичко това са сложни и спорни въпроси\", казва в заключение говорителката на академията. Както уточни Попова, в РАН са решили да наградят патриарх Кирил със званието почетен професор заради неговия ентусиазъм по въпроса за \"сближаването и разбирането (между наука и религия), на чувства и вяра\".Попова не можа да отговори в какво ще се състои новата роля на патриарха в дейността на академията. \"Ние само слагаме начало на отношения със Светейшия в ново качество, затова сега не мога да кажа какво и как ще бъде\", отговаря тя.През 2010 г. патриарх Кирил стана почетен професор на ядрения университет МИФИ. Две години по-късно в университета бе открита катедра по теология под ръководството на митрополит Иларион, който завежда международния отдел на Руската православна църква.", "date": "2019.01.19", "title": "Как и защо руският патриарх стана почетен професор в Руската академия на науките?"}
{"url": "http://www.cross.bg/adamovich-gdansk-ylitzite-1594301.html", "text": "/КРОСС/ В центъра на Гданск, в катедралата \"Дева Мария\", започна погребението на убития кмет на града Павел Адамович. Церемонията се предава на живо на големи екрани на улиците, съобщиха Асошиейтед прес и ТАСС.В базиликата, където ще бъде положена и урната с праха на Адамович, са председателят на Европейския съвет Доналд Туск, приятел на загиналия, президентът на Полша Анджей Дуда,премиерът Матеуш Моравецки, бившият президент на Полша Лех Валенса, други високопоставени представители, включително бившият германски президент Йоахим Гаук, кметове на много полски градове.Днес в Полша е ден на траур и една от най-големите църкви на Европа е пълна. Тленните останки на Адамович бяха докарани вчера в базиликата с тържествено шествие, в което се включиха десетки хиляди. След това тялото бе кремирано.Адамович бе намушкан в неделя миналата седмица с нож от мъж с криминално минало, който изтъкна и политически мотиви за убийството си. Кметът почина в болница на следващия ден въпреки усилията на лекарите да го спасят. Трагедията се разигра на концерт на открито в Гданск по случай приключването на много популярна в Полша кампания за набиране на средства с благотворителна цел, наречена \"Големият оркестър за празнична помощ\". Организаторите на днешната траурна церемония помолиха жителите на Гданск и всички желаещи да се сбогуват с кмета да почетат паметта му, не като носят цветя и свещи, а като дарят средства за благотворителност. Затова днес по улиците на града излязоха доброволци на кампанията и други организации.", "date": "2019.01.19", "title": "В Гданск погребват убития кмет Павел Адамович"}
{"url": "http://www.cross.bg/bezopasnost-yadrenata-yadrena-1594285.html", "text": "/КРОСС/ Европейският парламент одобри с внушително мнозинство от 569 гласа Европейски инструмент за сътрудничество в областта на ядрената безопасност. Докладчик е евродепутатът от ЕНП/ГЕРБ Владимир Уручев.Фокусът на този нов инструмент е постигането на по-добра ядрена безопасност и гарантиране използването на ядрената енергия за мирни цели. Целта е насърчаване на ефективни и ефикасни стандарти за ядрена безопасност в трети държави, като се основава на опита от дейностите по ядрена безопасност в рамките на Общността на Евратом.Инструментът ще гарантира, че предприетите по него действия няма да окажат отрицателно въздействие върху общественото здраве и околната среда.„Това ще бъде нашият, европейски, механизъм за насърчаване на ядрената безопасност в световен мащаб, за навременно откриване на пропуски в съществуващите мерки за сигурност, ако има такива, и по този начин за предотвратяване на потенциални ядрени аварии“, заяви Владимир Уручев.Целта е да се повиши прозрачността при вземане на решения в областта на ядрената енергетика в трети държави, подчерта българският евродепутат и припомни, че прозрачността на властите в трети държави по отношение на ядрената безопасност (включително предпазни мерки, дейности по извеждане от експлоатация и управление на отпадъците) не е на достатъчно високо ниво.Ето защо бяха предложени мерки, целящи подобряването на прозрачността чрез предоставяне на населението на информация за начина, по който този инструмент ще увеличи тяхната ядрена сигурност, включително и такива, предоставящи на заинтересованите страни възможност да участват в процеса на вземане на решения.Владимир Уручев изрази увереност в практическото приложение на Инструмента: “Убеден съм, че благодарение на приетия днес Европейски инструмент за сътрудничество в областта на ядрената безопасност, повече държави извън територията на ЕС, развиващи ядрена енергетика, ще се възползват и потърсят нашата помощ, подкрепа и европейско ноу-хау в тази област“ .", "date": "2019.01.19", "title": "Евродепутатът Владимир Уручев е докладчик по ново европейско законодателство за ядрена безопасност"}
{"url": "http://www.cross.bg/bulgariya-zashtoto-hora-1594288.html", "text": "/КРОСС/ Твърдият Брекзит носи много тежки последици и за ЕС, и за Великобритания и за България. Това каза вицепрезидентът Илияна Йотова в предаването „Седмицата“ по Дарик радио. ", "date": "2019.01.19", "title": "Илияна Йотова: Твърдият Брекзит носи много тежки последици и за България"}
{"url": "http://www.cross.bg/shymen-grada-vinetkite-1594287.html", "text": "/КРОСС/ Жители на шуменски квартали излязоха на протест срещу винетките. Те отказват да плащат за преминаването по републикански път, по който стигат до града, предава бТВ. Изискването за винетка засяга стотици шофьори от кварталите „Мътница” и „Макак”. Те са граждани на Шумен, но за да стигнат до града, пътуват и по републикански път. Димитър Димитров живее в квартал „Макак”, но работи в Шумен. „Аз съм на работа, редовно отивам и се връщам с колата. Досега не са ми искали винетка”, заяви той. Квартал „Макак” се намира на около 2 километра от Шумен, но пътят между тях е републикански. Общината също иска винетката да отпадне. „Това е една част от Шумен. Ще настояваме в най-кратък срок проблемът да се реши”, коментира кметът на града Любомир Христов. От пътната агенция обясниха, че преди да се предприемат действия за отмяна на винетките или промяна на собствеността на пътя в общинска, трябва да има такова решение на Общинския съвет. Той ще разгледа въпроса в края на месеца. ", "date": "2019.01.19", "title": "Протест срещу винетките: Жители на шуменски квартали отказват да плащат за пътя до града "}
{"url": "http://www.cross.bg/dyshi-zala-grad-1594252.html", "text": "/КРОСС/ Лонгийър определено е красиво селище То се намира на остров Шпицберген, в южната част на фиорда Адвенфьоден, който се свързва в долината Адвен по суша.Интересното в случая е, че това е най-северният град на планетата с население над 1000 души. По данни от 2013 г. тук живеят 2075 души.До Лонгийър се стига основно със самолет и по-рядко (заради ледовете) с кораб.Градът предлага голямо разнообразие от дейности и спортни съоръжения: тук има плувна зала, стена за катерене, голяма спортна зала, една бакалница, три бара, три хотела, една църква, няколко туристически магазина, кино през неделите, един нощен клуб и игрище за скуош. Също така тук е и седалището на Свалбардския университет, който представя четири норвежки университета и дава университетско ниво на обучение в областта на полярното обучение.", "date": "2019.01.19", "title": "Добре дошли в Лонгийър - най-северният град на планетата"}
{"url": "http://www.cross.bg/avtomagistrali-avramova-petya-1594284.html", "text": "/КРОСС/ „АМ „Хемус“ за Северна България е необратим процес” това каза в интервю за предаването „Седмицата” по Дарик радио министърът на регионалното развитие и благоустройството Петя Аврамова. „Правителството отпусна 1, 350 млрд. лв., с които тази магистрала да бъде построена, като индикативният срок за завършване на цялата магистрала е 2024 г.”, допълни тя. По думите й в момента се строят две пътни отсечки: „Сега ще започне строителството на участъка от разклона Плевен-Ловеч до Русе-Велико Търново. Това са 134 км с осигурено финансиране. Не виждам нищо лошо в това, да има повече държава в пътния сектор“, изтъкна министър Аврамова. По думите ѝ, и до момента „Автомагистрали“ изпълнява проекти, възложени от Агенция „Пътна инфраструктура“. „Има договор между АПИ и „Автомагистрали“, няма договори с подизпълнители за изграждане на АМ „Хемус“. Има рамкови споразумения за текуща дейност.”, разкри тя.  „Автомагистрали“ може да назначава в дружеството специалисти и работници. Законът не забранява наемането на техника и ползването на чужд ресурс при изпълнение на определени обекти. МРРБ е принципал на „Автомагистрали“, но мениджмънта го взема ръководството на дружеството“, каза още министър Петя Аврамова.", "date": "2019.01.19", "title": "Петя Аврамова: Правителството отпусна 1, 350 млрд. лв., с които магистрала \" Хемус\" да бъде построена"}
{"url": "http://www.cross.bg/brekzit-suyuz-govoryat-1594282.html", "text": "/КРОСС/ След като гласуваха за Брекзит на референдума от 23 юни 2016 г., някои британци промениха мнението си и сега агитират за оставане в европейския блок.Гари Мейлин си спомня прекрасно месеците преди референдума. И защо в деня на този исторически вот е избрал, подобно на 51.9 процента от британците, да гласува за разтрогване на брака, продължил повече от 40 години. \"Исках Обединеното кралство да си възвърне суверенитета\", каза 38-годишният късокос мъж с безгрижно изражение от Норич (Източна Англия).\"Регионът, в който живеех, беше до голяма степен настроен в подкрепа на оттеглянето. Моят депутат подкрепяше Брекзит. Всичко, което чух, беше в този дух, така че аз самият стигнах до заключението, че бихме могли да обвиняваме ЕС за много проблеми\", добави той.Но днес, ако трябваше да се направи отново, \"бих гласувал без колебание да остана\" в Европейския съюз, каза той. \"Разбрах, че страната няма да успее да се справи сама\", каза той. \"Ако разгледаме сегашното състояние на света, с Доналд Тръмп в Съединените щати, възхода на Китай, Путин в Русия, в наш интерес е да бъдем силни в обединена Европа\".След няколко часа той ще отиде с дузина \"разкаяли се\" в Уестминстър, център на властта в Лондон, за да се срещне с британски депутати и да им разкаже историята си, както и защо се бори да спре Брекзит. Инициативата бе организирана от движението RemainerNow, създадено по инициатива на еврофила Андрю Дейвидсън.\"Референдумът от 2016 г. ме остави в състояние на шок, аз се страхувах за страната, исках да направя нещо\", каза той и изрази надежда, че движението, чието име идва от използвана ключова дума в социалните мрежи, ще \"повлияе на дебата\" и ще насърчи други брекзитъри да променят позициите си.Движението възлага надеждите си на неотдавнашни социологически проучвания, които сочат, че в случай на нов референдум - вариант, изключен от правителството, но набиращ популярност във Великобритания - вотът за оставане в ЕС ще надделее (54 на сто) според обобщени резултати от проучвания на общественото мнение, направено от неправителствената организация What UK Thinks.Тази промяна се обяснява най-вече със страха от потенциални икономически затруднения след Брекзит. \"Ако сте гласували да напуснете, но знаете, че икономиката ще пострада, шансовете да гласувате отново за напускане ще бъдат намалени наполовина\" каза Джон Къртис, преподавател по политика в университета \"Стратклайд\" (Шотландия), интервюиран от АФП.Кристофър Орам, с брада и тъмно яке с качулка, е в същата ситуация. През 2016 г., успокоен от обещанията за бъдещето, които правеха брекзитърите, той гласува за развода. \"После чух да се говори, че ще напуснем единния пазар и митническия съюз. Това е шокиращо, защото консерваторът Даниел Ханан каза, че никой не говори за застрашаване на отношенията ни с митническия съюз и единия пазар\", каза 28-годишният мъж, живеещ в Дорсет (в югозападната част на острова).\"Обещанията, които ни бяха дадени, не бяха спазени\", каза той и призна, че го е \"срам\", че не е проучил повече въпроса, преди да пусне бюлетината си в избирателната кутия. \"Не опитах да се информирам лично. Повярвах на това, което говореха хората по телевизията. Казах си: \"Те са депутати, трябва да знаят за какво говорят\".Това, че последователите на движението открито говорят за промяната на позициите си, не остава непременно без последствия. Гари Мейлин е бил тормозен в социалните медии. Кристофър Орам се скарал с най-добрия си приятел. \"Той е очарователен човек, но гласува за напускане и все още смята, че трябва да напуснем (ЕС). Това поражда напрежение между нас и нашите половинки ни помолиха да не говорим за Брекзит на масата\", каза той.Други са решили да не говорят повече с него. \"Това е тъжно. Имам право да променя мнението си\", добави той. /БТА ", "date": "2019.01.19", "title": "Британци, гласували за Брекзит, сега агитират пламенно за втори референдум"}
{"url": "http://www.cross.bg/printz-dzhip-filip-1594276.html", "text": "/КРОСС/ Ден след катастрофата, в която принц Филип потроши своя джип \"Ленд Роувър Фрийлендър\", Бъкингамският дворец осигури нов джип за нуждите на съпруга на кралицата. Това съобщава в. \"Дейли мейл\".Вестникът коментира дали е отговорно да се доставя нов джип за автомобилното хоби на принц Филип.Колата е била доставена в имота на кралското семейство в Сандрингам.Съпругът на кралицата е известен със своята страст към продукцията на автомобилната промишленост. През последните години неговият син - принц Чалрз на няколко пъти е призовавал баща си да се откаже от шофирането.Бъкингамският дворец потвърди, че принц Филип има валидна шофьорска книжка. След като е станал на 70 г. той редовно, на всеки три години, се е явявал на прегледи, за да я поднови.", "date": "2019.01.19", "title": "Докараха нов джип за принц Филип"}
{"url": "http://www.cross.bg/surbiya-miler-vchera-1594280.html", "text": "/КРОСС/ \"Газпром в най-скоро време ще започне изграждането на инфраструктура в Сърбия за газопровода „Турски поток“ това съобщи ръководителят на Газпром Алексей Милер пред телевизия Россия 1, предаде ТАСС. ", "date": "2019.01.19", "title": "Алексей Милер: Газпром започва да строи инфраструктура в Сърбия за „Турски поток“ през България"}
{"url": "http://www.cross.bg/stulbi-minyti-izsledvaneto-1594251.html", "text": "/КРОСС/ Ако се катерите по стълби в продължание на 10 минути ще повишите енергичността си и мотивацията повече, отколкото ако изпиете сутрешната си чаша с кафе.Учени са изследвали ефекта от 10 минути качване по стълби при слаба до умерена интензивност с ефекта от 50 мг кафеин, които се получава от изпиването на чаша кафе или кенче кола, както и спрямо контролна група, която е получавала само плацебо.“Ние открихме при групата с кафеина и групата с плацебото, че реално нямаше промяна в начина, по който се чувстваха. Но след упражнението те се чувстваха много по-енергични и жизнени.““Въпреки че бе временно усещане, което се получва веднага след упражнението, при приемането на кафеин нямахме подобен ефект,” обяснява проф. Патрик О'Коннор, един от авторите на изследването.Идеята на изследването е била да провери дали качването и слизането по стълби е добър начин да се събудят работниците в офиса сутринта преди работа.“Работещите в офиси могат да излязат навън и да се разходят, но не винаги времето е подходящо за това, докато при качването и слизането по стълби не ви вали,” допълва ОК’онър.“Много хора, които работят в офис сгради, имат достъп до стълби и това е наистина интересна възможност да влезете и да останете във форма докато си взимате кратка почивка от работа.”Младите жени в изследването са страдали от хронична липса на сън, което означава, че са получавали по-малко от 6 часа и половина сън.   “Може да не успеете да отидете на плуване през работно време или преди него, но винаги ще намерите 10 минути почивка, по време на които да се качите по стълбите в офиса, това ще ви подейства наистина добре,” коментира професорът. ", "date": "2019.01.19", "title": "10 минути качване по-стълби е по-ефективно от чашата кафе"}
{"url": "http://www.cross.bg/mygyrysa-polynosht-konta-1594283.html", "text": "/КРОСС/ Часът минава 3 след полунощ, а Гарбине Мугуруса и Джоана Конта продължават битката си от втория кръг на Australian Open. Двете тенисистки правят вълнуващ мач, който обаче е помрачен от късното му изиграване.Гвоздеят в програмата на втория по големина корт \"Маргарет Корт арена\" предложи тест за Мугуруса, Конта и малкото сънливи зрители, останали да гледат двубоя на трибуните. В крайна сметка след 2.42 часа игра и 3.12 ч. местно време Мугуруса взе победата след 6:4, 6:7 (3), 7:5.Вълнуващият мач обаче остана на заден план заради горчивината, оставена от късния час, в който се изигра двубоя. Решението на организаторите да изпълнят програмата за деня повдигна въпроси около здравето на състезателите и невъзможността срещата бъде наблюдавана от повече хора.\"Сега ще закуся. Не мога да повярвам, че хората все още гледат. Правим го за вас, иначе защо бихме били тук\", каза Мугуруса след края на двубоя, като испанката се опита да скрие недоволството си.Въпреки желанието си да играят по-рано, двете тенисистки излязоха на корта 30 минути след полунощ. Двубоят се забави, защото преди него се изиграха два петсетови мача при мъжете. Срещите Кей Нишикори - Иво Карлович и Александър Зверев - Жереми Шарди отнеха по около четири часа за изиграването им.На Мугуруса и Конта е било предложено да се преместят на корт №3, който обаче е трябвало да бъде почистен заради екскременти от чайки. Това е обезсмислило смяната на игрището, което е щяло да бъде готово за игра също след полунощ.\"Не съм съгласна, че спортистите трябва да се натоварват физически в ранните часове. Не мисля, че е полезно за здравето, дори е доста опасно. Направихме страхотен мач и е жалко, че повече хора не успяха да го видят\", каза Конта след мача.Бившата водачка в ранглистата Мария Шарапова се включи към обвиненията към организаторите. Според рускинята решението им е продиктувано от търсенето на финансова изгода.\"Причината зад действието им е продажбата на билети. Има бизнес компонент, който трябва да разберем, но от състезателна гледна точка те (организаторите) трябва да бъдат по-гъвкави. Никой не е заинтересован да гледа първокласни тенисисти след полунощ\", каза Шарапова.Носителят на 20 титли от Големия шлем Роджър Федерер даде друг поглед върху случая с мачовете след полунощ. Според швейцареца тенисистите трябва да проявят разбиране и да се приспособяват към промените.\"Дали е идеално? Не, не е. Но какво можеш да направиш, ако имаш мач и трябва да изчакаш четири, пет часа? Просто го правиш\", заяви Федерер.Мачът между Мугуруса и Конта не е първият случай, в който мач от Australian Open завършва след полунощ. Преди година Дария Гаврилова и Елизе Мертенс започнаха мача си от втория кръг в 23.59 ч.Най-късно приключилият двубой остава сблъсъкът между Лейтън Хюит и Маркос Багдатис през 2008 г. Двамата играха в третия кръг на Australian Open, като мачът завърши в 4.34 ч. местно време. ", "date": "2019.01.19", "title": "Мачове посреднощ, или как опасно късните двубои повдигнаха въпроси в тениса"}
{"url": "http://www.cross.bg/akreditatzii-yniversiteti-yniversitetite-1594265.html", "text": "/КРОСС/ Нови правила за институционалните и програмните акредитации на университетите планира да предложи образователното министерство този февруари.Промените ще бъдат част от новите текстове в Закона за висшето образование, които работна група между експерти от ведомството и представители на висшите учебни заведения подготвят.Една от промените касае институционалните акредитации на университетите, която в момента се прави на няколко години. Министър Красимир Вълчев обясни пред \"Дневник\", че пълна институционална акредитация на висшите учебни заведения ще се прави само първоначално, като се проверяват всички ресурси. След това институционалната акредитация ще е средно претеглената оценка от програмните акредитации. В същото време обаче министърът планира да предложи мораториум за откриване на нови университети.Програмните акредитации във всички университети ще се правят по едно и също време. Това значи, че специалностите в едно и също направление във факултетите на различните университети ще се оценява едновременно. Предвижда се в акредитацията да участват професионални оценители, а не само лица от академичната общност.Основните критерии ще бъдат професионалната квалификация на преподавателския състав, функционирането на вътрешната система за качество, както и материалната база и собственост. Целта е да се увеличи тежестта на точните показатели, като тези за научната дейност, обясни министър Вълчев. Предстои да се направи и национална карта на висшето образование у нас. ", "date": "2019.01.19", "title": "Акредитациите на университетите - едновременно и по нови правила"}
{"url": "http://www.cross.bg/durvo-maslinovoto-durveta-1594274.html", "text": "/КРОСС/ Маслиновото дърво (Olea ferruginea Royle) е едно от най-важните овощни дървета в света. То е известно с това, че се използва активно за лечение на инфекциозни заболявания. Изследователи от Университета на Азад Джаму и Кашмир в Пакистан предоставиха научни доказателства за полезните свойства на маслиновото растение, съобщават от foodpanda.", "date": "2019.01.19", "title": "Индийската маслина: Суперхраната на века"}
{"url": "http://www.cross.bg/dzhokovich-shapovalov-seta-1594273.html", "text": "/КРОСС/ Новак Джокович си гарантира участие на осминафиналите в Australian Open след победа над младия талант Денис Шаповалов 6:3, 6:4, 4:6, 6:0. Шесткратният шампион показа две лица в срещата, като през голямата част беше на много високо ниво, но на моменти загуби концентрация. Той се нуждаеше от 2.25 часа, за да пречупи 27-ия в света.За пръв път от началото на турнира Джокович даде сет на съперника си. Дотук той имаше две трисетови победи над Мичел Крюгер и Жо-Вилфред Цонга.При 15-ото си участие в Мелбърн световният №1 стига за 12-и път до втората седмица. Джокович има две отпадания в първи кръг (2005 и 2006) и едно във втори (2017 г.). През миналата година сърбинът напусна именно в осминафиналите, където изненадващо загуби от корееца Хьон Чун.В следващия кръг Джокович ще срещне Данийл Медведев, срещу когото има две победи в два мача.\"След загубения сет се опитах да укротя бурята, да се успокоя. Той игра добре в третия сет и показа качествата си, докато аз допуснах срив\", каза Джокович.Той изрази несъгласието си с пускането на светлините в 17 ч. местно време. Това предизвика нерви от негова страна по време на мача. \"Мисля, че няма нужда, всички виждаме топката добре, но ми обясниха, че го правят заради камерите\".Джоокович завърши срещата с пет аса и четири двойни грешки. Той сервираше около 60%, като спечели 75% от точките при първото си подаване. Сърбинът реализира едва 16 уинъра по време на двубоя, но принуди Шаповалов да греши много. Непредизвиканите грешки за канадеца бяха 57 срещу 21 уинъра.Мачът започна с много стабилна игра на Джокович, който още в третия гейм успя да пробие подаването на своя съперник и да поведе с 2:1. Серията от поредни геймове на сърбина се увеличи до четири, за да поведе той още по-уверено. Едва тогава Шаповалов го спря, когато на свой ред проби, но не успя да задържи момента на психологическо предимство.Канадецът изигра неубедителен девети гейм, който позволи на Джокович да пробие и да затвори първата част с 6:3.Двамата играеха бързо, с размяна на много удари от основната линия, а дългите разигравания липсваха. Във втория сет геймовете приключваха много бързо и без да има точки за пробив за някой от двамата тенисисти. Все пак в последния възможен момент Джокович отново проби и спечели втората част с 6:4.Загубеният втори сет окончателно свали гарда на Шаповалов и той се предаде лесно в третата част. Световният №1 поведе бързо с 3:0 преди канадецът да открие сметката си в сета.Всичко изглеждаше приключило, след като Джокович имаше аванс от 4:2 и свой сервис, но допусна колебания, а освен това започна да недоволства от светлината, което допълнително го разконцентрира. Осветлението на корта беше запалено заради телевизионното излъчване , което ядоса шесткратният първенец. Шаповалов стигна до едва втората си точка за пробив и отново взе подаването на световния №1.Канадецът спечели последните четири гейма от сета, с което върна интригата в срещата. Той стана и първият тенисист през тази година, който взима сет от Джокович в Мелбърн.Сърбинът получи и предупреждение от съдията на стола, заради нецензурен език и няколко случая, в които изпусна нервите си. Въпреки всичко Джокович успя да се събере и да заиграе на нивото от първите два сета. Той без проблеми поведе с 4:0, като реализира два пробива.В крайна сметка Шаповалов не успя да се възстанови и дори не взе гейм в четвъртата част, напускайки надпреварата.Следващият съперник на Джокович Медведев победи бившия представител на топ 10 Давид Гофен. 6:2, 7:6 (3), 6:3 след 2.03 часа игра.След два мача с по пет сета, този път лесно напред продължи Кей Нишикори. Японецът, който е девети в ранглистата победи със 7:6 (6), 6:1, 6:2 Жоао Соуса от Португалия. Нишикори ще играе в осминафиналите с Пабло Кареньо-Буста, който надви Фабио Фонини в четири сета.В осминафиналите ще играе и Милош Раонич, който се справи в три сета с Пиер Юг Ербер - 6:4, 6:4, 7:6 (6). Канадецът се нуждаеше от 2.04 часа, за да продължи напред, като записа 24 аса в срещата.В следващата фаза той ще чака Александър Зверев или представителят на домакините Алекс Болт.При дамите очаквани победи записаха Наоми Осака, Мадисън Кийс и Елина Свитолина. Осака имаше трудности срещу Хсиех от Тайпе, като трябваше да обръща след 5:7, 6:4, 6:1. След три сета напред продължи и Свитолина, която победи китайката Жанг 4:6, 6:4, 7:5. Мадисън Кийс имаше най-лесен двубой, като победи Елизе Мертенс с 6:3, 6:2.  ", "date": "2019.01.19", "title": "Джокович даде сет на Шаповалов, но продължи към осминафиналите"}
{"url": "http://www.cross.bg/brekzit-rabotnitzi-ostrova-1594272.html", "text": "/КРОСС/ \"След Брекзит българските сезонни работници ще се сблъскат с нови правила. Те трябва да влязат в сила от 2021 година. Британското правителство вече публикува така наречената Бяла книга, за бъдещото имиграционно законодателство в страната\", предаде бТВ. Вече четири години поред Снежанка Петрова от мизийското село Крушовица работи на ягодовите полета във Великобритания. \"С парите, които заработвам там, аз мога спокойно зимата да си живея в България\", обяснява Снежанка Петрова. Сега за работа на Острова е достатъчно да имаш пари за самолет и лична карта, казва Атанас Чиков, който съветва българи по имиграционните въпроси. В бъдеще може да се окаже, че роднини няма да могат да се установяват при близките си, които са на сезонна работа. „Идеята на държавата е хората да не се застояват, след Брекзит да дойдат да работят за малко и после да си отиват”, пояснява Атанас Чиков, имиграционен съветник в Лондон. Изискванията към сезонните работници могат да бъдат преосмислени след 2025 г. Сънародниците ни ще имат толеранс до края на 2020 г., преди да влязат новите правила. Очаква се сезонните ни работници на Острова да могат да работят там за година. После няма да могат да работят във Великобритания през следващата една година. Външният министър посъветва българите да не се бавят с ваденето на международни паспорти. „Нека да не чакат до последния момент, те ще имат време почти година и половина – две да подадат тези документи, когато изтече срока да се снабдят”, посъветва министър Екатерина Захариева. А в Крушовица, Брекзит притеснява и Снежанка. „И ние не знаем какво ще се случи след Брекзит, дори и нашият работодател не може да ни каже\", казва жената. Снежанка обаче е категорична, че пак ще кандидатства за работа на Острова, защото парите, които изкарва там, у нас засега няма кой да й ги даде. ", "date": "2019.01.19", "title": "Нови правила за българските сезонни работници на Острова след Брекзит"}
{"url": "http://www.cross.bg/dimitrov-mozhem-tenisist-1594257.html", "text": "/КРОСС/ Григор Димитров остана много доволен от победата срещу Томас Фабиано в третия кръг на Australian Open. Българският тенисист заяви, че се чувства все по-добре и се надява да продължи да подобрява своето представяне.\"Много съм доволен, че приключих мача в три сета. Успях да задържа концентрацията си през цялото време. Той направи мача много интересен. Познаваме се от много години, въпреки че не бяхме играли официален мач. Знаех какво да очаквам. Той е страхотен тенисист. Играе с голямо желание, с голямо сърце. Хубаво е да спечелиш с 3:0 в този етап от турнира\", каза Димитров пред \"Евроспорт\".\"Моето желание е да продължавам да се уча и да се развивам всеки ден. Никога не е достатъчно. Все още имам много неща да свърша - не само на корта, но и извън него. Винаги се опитам да спазвам ежедневния режим, но и да подобрявам някои неща. Днес например съм много доволен от начина, по който сервирах\", допълни той.Димитров изрази задоволство и от условията за игра във вечерната сесия. \"Обичам да играя, когато покривът е спуснат. Обичам да играя тук. Всеки път, когато съм в Австралия, се радвам на топло посрещане. Надявам се играта ми да става все по-добра и по-добра. Благодаря на феновете, на отбора ми, на семейството ми. На прав път съм\", каза още той.Българският тенисист отново беше попитан за съвместната му работа с легендата Андре Агаси. \"Не мога да го опиша. Да бъде тук, да гледа мачовете ми, да ми отделя от своето време е най-ценното нещо. Благодарен съм на всички в моя екип. Всеки един е невероятен. Особено в последните месеци. Имах известни трудности, но всички бяха зад мен и ми помогнаха да продължа.\"\"Андре винаги е бил много специален. Още когато бях малък, той беше страхотен модел за подражание. Не мога да го обясня точно с думи, но между нас има тази химия, тази енергия. Всеки един ден, прекаран с него, е много ползотворен\", обясни още той в предаването \"Гейм, Шет и Матс\".Той разказа и как се е стигнало до партньорството с носителя на осем титли от Големия шлем. \"Един ден просто седнахме с отбора ми и помислихме как можем да се подобрим, какво можем да добавим, защото аз искам да печеля големите титли. С (треньора ми) Дани (Валверду) ни дойде тази идея да се свържем с Андре и да видим дали би искал да се присъедини. След като се опознахме, разбрахме, че можем да работим добре заедно.\"В осминафиналите на Australian Open Димитров ще играе с Франсис Тиафо, който заема 39-ото място в световната ранглиста. Двубоят е в неделя, 20 януари, когато американецът ще навърши 21 години.\n\t\t\t\t\t ", "date": "2019.01.19", "title": "Григор Димитров: На прав път съм, между мен и Агаси има чудесна химия (ВИДЕО)"}
{"url": "http://www.cross.bg/nissan-mitsubishi-polychil-1594256.html", "text": "/КРОСС/ Карлос Гон е получил „неправомерни плащания“ в размер на 8,9 млн. долара от съвместно дружество между Nissan и Mitsubishi, заявиха представители на Nissan Motor Company, цитирани от BBC. Новината се появява на фона на продължаващото съвместно разследване от страна на автомобилните концерни заради нарушения, извършени от отстранения им ръководител.Гон, който е бивш председател на двата концерна, остава задържан заради обвинения, свързани с финансови измами.Както Nissan, така и Mitsubishi го уволниха след неговия арест през ноември, като Гон продължава да отрича всички обвинения.В официално съобщение Nissan споделя, че Карлос Гон е получил заплащане от базирано в Холандия съвместно дружество, но е подписал договора, без да се консултира с изпълнителния директор на Nissan Хирото Саикава и ръководителя на Mitsubishi Осаму Масуко.Според съобщението Гон е получил обезщетение в размер на 8,9 млн. долара (7,8 млн. евро).„Nissan смята, че извършените плащания, които са били насочени към Гон от съвместното дружество, представляват неправомерни действия и компанията ще обмисли мерки за възстановяване на пълната сума от Гон“, се казва още в съобщението.Карлос Гон и един от близките му сътрудници - Грег Кели, бяха вкарани в Токийски затвор на 19 ноември миналата година, след като бяха арестувани по подозрение в нарушение на японското финансово законодателство. Според прокуратурата Гон, със съдействието на Кели, е укрил истинските размери на възнаграждението си като председател на съвета на директорите на Nissan през периода 2010-2015 г.Според следствието само половината от получените около 10 млрд. йени (89 млн. долара) са били декларирани.Продължаващото му задържане в Япония без съдебен процес предизвика множество критики, като се появиха и подозрения за игра на власт между Nissan, Mitsubishi и Renault.Роденият в Бразилия Гон е известен като архитект на обединението Renault-Nissan, към който прибави и Mitsubishi през 2016 г.В тройният алианс Renault се смята за доминиращата компания заради 43-процентния дял, който има в Nissan, докато японският концерн притежава едва 15% от френския автомобилен производител.", "date": "2019.01.19", "title": "Nissan: Карлос Гон е получил близо 9 млн. долара от неправомерни плащания"}
{"url": "http://www.cross.bg/mareshki-volya-veselin-1594275.html", "text": "/КРОСС/ \"Сделката за „Ф-16”  е задължителна, но не преди образованието и здравеопазването” това каза в интервю за предаването „Събуди се” по Нова телевизия лидерът на „Воля” Веселин Марешки. Той изрази това мнение по повод въпроса за модернизацията на Българската армия и заяви, че партия „Воля” не е против модернизиране на армията. Но, по думите му, трябва да се организира референдум по въпроса за закупуването на нови бойни самолети за армията ни, защото, според него, разходите за новите самолети ще обрекат младите хора у нас на „глад и мизерия”. Марешки коментира и темата с предстоящите евроизбори. Той разкри, че „Воля” води преговори за създаването на „една истински родолюбива коалиция”. „Разговаряме с различни социалдемократически и земеделски формации, както и с такива в център-дясно, които са били разочаровани и измамени от т. нар. патриоти”, каза още Веселин Марешки.", "date": "2019.01.19", "title": "Веселин Марешки: Сделката за „Ф-16” е задължителна, но не преди образованието и здравеопазването"}
{"url": "http://www.cross.bg/vupreki-frantziya-protest-1594269.html", "text": "/КРОСС/ \"Жълтите жилетки\" във Франция излизат на десети пореден протест срещу социалната и данъчната политика на президента Еманюел Макрон, предаде Ройтерс. Въпреки обещаните отстъпки от страна на правителството напрежението не стихва.Десетки хиляди полицаи и жандармеристи ще следят за реда по улиците на френските градове.Въпреки мерките за сигурност по време на предишните демонстрации, на места се стигна до сблъсъци и арести.", "date": "2019.01.19", "title": "Пореден протест на \"Жълтите жилетки\" във Франция"}
{"url": "http://www.cross.bg/godina-bratzigovo-deiinostta-1594277.html", "text": "/КРОСС/ Жители на Брацигово започват да събират подписка срещу намерението на чуждестранна компания да изгради площадка за рециклиране на пластмаса край общинския център. Хората се опасяват, че дейността на предприятието ще остави своя негативен екологичен отпечатък върху природата и съответно трите гордости на градчето – минералните води, маслодайните рози и туризма.Недоволството избухна след публикуване на съобщението на сайта на местната администрация. В призивите, разпространявани лавинообразно от вчера, се казва, че от началото на 2018 година Китай е спрял вноса от Европа на пластмасови отпадъци заради вредите върху околната среда, а сега част от тях се насочват към Брацигово (вероятно се има предвид, че инвеститорът – „Европейска рециклираща компания“ ООД, е собственост на предприемачи от азиатската страна). Апелът към гражданите е да подкрепят подписката и да изпратят възражения на имейлите на родопската община и на РИОСВ-Пазарджик. Срокът за това е 14 дни, а те изтичат на 25 януари.Дружеството възнамерява да организира дейността си в бившия завод за емайлирани домакински съдове. Имотът с площ близо 25 дка и съществуващите в него сгради са отдадени с дългосрочен договор за наем от 29 октомври миналата година от собственика – „Каомет“ ЕООД.Годишно там ще се преработват по 20 000 тона отпадъци, които ще се доставят на бали по 1000 кг. На място ще се сортират по цветове и видове, ще се раздробяват и измиват машинно, после ще се изсушават, разтопяват и превръщат в гранули – суровина за ново производство. Всекидневно ще се ползват по 20 кубика вода, а след пречистване те ще се вливат в съществуващата канализация. В уведомлението си до РИОСВ инвеститорите уверяват, че нямало да бъдат емитирани опасни вещества и вредни емисии от дейността.По данни от Търговския регистър „Европейска рециклираща група“ съществува в българския правен мир от 26 септември 2018 година. Седалището на фирмата е в Пловдив, на ул. „Густав Вайганд“ 20. Собственици са двама китайски граждани – Джоу Шидан с 80 000 лева и Янг Ванг с 20 000 лева.", "date": "2019.01.19", "title": "Брацигово настръхна срещу предприятие за рециклиране на пластмаси"}
{"url": "http://www.cross.bg/prognozira-energiya-po-malko-1594242.html", "text": "/КРОСС/ Съставянето на прогноза дори за близкото бъдеще е трудна задача, посочват от Световния икономически форум (WEF). Задачата става дори по-трудна, когато трябва да се прогнозира в средносрочен план как ще изглежда светът ни и какви ще бъдат градовете ни, откъде ще се захранваме с енергия и какво ще ядем, какво ще означава да си бежанец. Но като си представим обществата на утрешния ден, ще можем да се сдобием със свежа гледна точка за предизвикателствата и възможностите на днешния ден, отбелязват авторите от сайта на форума Weforum.org.Ето какви прогнози споделят те за 2030 година, на базата на мнението на експерти от Global Future Councils към WEF. \"Аз не притежавам нищо. Не притежавам кола. Нямам къща. Нямам никакви електроуреди и дрехи\", пише датския политик Ида Аукен. Шопингът ще бъде далечен спомен през 2030 г., когато се очаква хората да са \"пробили\" вратата към живота с чиста енергия и да вземат назаем всичко, от което имат нужда при търсене, като след това го връщат. Звучи утопично, докато Аукен не спомене, че всяко нейно движение е следено и извън града живеят големи групи от недоволни - абсолютната картина на общество, разделено на две. Китай ще поведе през 2017 г. с пазар за търговия на правото да се излъчва 1 тон CO2, проправяйки в света път към цената на изпускане на въглеродния диоксид и лансирайки мощен стимул да се извличат фосилни горива. Това прогнозира Джейн Бърстън, ръководител климат и околна среда на Британската национална лаборатория по физика. Европа, междувременно, ще се намира в центъра на тази търговия - с евтини, ефективни соларни панели. В същото време цените на източниците на възобновяема енергия ще се качват рязко.Ще има набор от глобални сили. Националните държави ще са имали завръщане на политическата сцена, прогнозира Робърт Муга, изследователски директор на Igarapé Institute. Вместо да има една единствена световна сила, ще има набор от държави с господстващо влияние - САЩ, Русия, Китай, Германия, Индия и Япония ще са водещи сред тях. Те ще показват полуимпериалистки тенденции. В същото време ролята на държавата ще бъде застрашена от тенденции, сред които възходът на умните градове и разпространението на онлайн идентичностите. Технологиите ще са променили още повече развитието на болестите, пише Мелани Уокър, лекар и съветник в Световната банка. Болниците, каквито ги познаваме, ще изчезват, с лечение на все по-малко катастрофи, благодарение на самоуправляващите се автомобили и голям напредък в развитието на превенцията на болестите и персонализираната медицина. Скалпелите и донорите на органи ще са извън картината, малки фини роботизирани тръбички и био-принтирани органи ще ги заместват. Подобно на прадедите ни, ще се отнасяме към месото като към награда или лакомство, вместо като към важен продукт. Това пише Тим Бентън, професор по популационна екология в Университета на Лийдс във Великобритания. Основен играч на световния хранителен пазар няма да бъде голямото земеделие, или малките производители, а по-скоро комбинация от двете, с редизайн на полуфабрикатите, така че да бъдат по-здравословни и по-малко вредни за околната среда.Високообразовани сирийски бежанци ще са се изкачили до върховете на корпоративното управление през 2030 г. Това ще бъде икономическата интеграция на тези, които са били принудени да напуснат зоната на конфликт в родната Сирия. Светът трябва да бъде по-добре подготвен за идните поколения с техните характеристики, според Лорна Силис, основател и шеф на неправителствената организация \"Blue Rose Compass\". Климатичните промени ще бъдат станали причина за емиграцията на над 1 млрд. души. ", "date": "2019.01.19", "title": "8 прогнози за света през 2030 г."}
{"url": "http://www.cross.bg/kyltyrata-matera-stolitza-1594262.html", "text": "/КРОСС/ Тази вечер италианският град Матера открива домакинството си на Европейска столица на културата. То ще бъде излъчено директно по първи канал на обществената телевизия Раи и Радио Раи.Матера е четвъртият град на Италия след Флоренция, Генуа и Болоня и първият от южната част на страната избран за такава столица.Градът, областта Базиликата и културата на цяла Европа ще бъдат представени с изпълнението на 20 плюс 19 оркестри, символ на настоящата година. Оркестърът на Матера и пловдивския „Марица брас бенд“ ще представят двете европейски столици на културата.Кулминацията ще бъде на сцената на площад „Сан Пиетро Кавеозо” с изпълнения на известни актьори и певци като Скин, Артуро Бракети, Стефано Болани и др. Приветствено слово ще произнесат президентът на страната Серджо Матарела и премиерът Джузепе Конте. Следват пиротехнически спектакъл и специално организирани забавления по улиците и заведенията на града с много и разнообразна музика. ", "date": "2019.01.19", "title": "Италианският град Матера открива домакинството си на Европейска столица на културата"}
{"url": "http://www.cross.bg/yanyari-vklyuchitelno-epidemiya-1594264.html", "text": "/КРОСС/ В седем области е обявена грипна епидемия, след като вчера в Смолян бе издадено предписание за преустановяване на учебните занятия във всички училища в областта до 23 януари включително. До второ нареждане се преустановяват и детските и женските консултации, свижданията в болниците, както и провеждането на профилактични имунизации и плановите операции в Смолянска област. Към момента в грипна епидемия са още областите Пазарджик, Стара Загора, Бургас, Шумен, Силистра и Перник.След Смолянска област, без да е обявена епидемия, се прилагат противоепидемични мерки и вобласт Пловдив. С оглед ограничаване на заболеваемостта в града под тепетата се прекратяват свижданията в болниците, съобщиха от здравното министерство. Оттам информираха и за нарастваща заболеваемост в училищата на територията на област Пазарджик, заради което учебните занятия се прекратяват до 23 януари, включително.От Софийска област занятия няма да има до 25 януари в училищата „Неофит Рилски“ и „Отец Паисий“ в град Самоков. От Регионалната здравна инспекция в Шумен пък са препоръчали на началника на регионалното управление на образованието в града за удължаване на грипната ваканция в областта до 22 януари включително.Нарастване на заболеваемостта от грип отчитат и в област Стара Загора, където грипната ваканция се удължава също до 22 януари.  ", "date": "2019.01.19", "title": "В седем области у нас е обявена грипна епидемия"}
{"url": "http://www.cross.bg/sy-koraba-operatziya-1594266.html", "text": "/КРОСС/ Открити са телата на още двама летци от екипажите на сблъскалите се над Японско море два руски изтребителя Су-34, а един остава в неизвестност, предаде ТАСС.По-рано бе съобщено за един спасен от летците. Щурманът на единия от двата \"Су-34\" е евакуиран с медицински самолет \"Ан-26\" към Хабаровск. Състоянието му е удовлетворително и няма заплаха за живота му.Тялото на един от пилотите е било открито.Спасителната операция включва хеликоптери Ми-8, самолети Ан-12, Ан-30 и Ту-142 и пет кораба.Военните добавиха и още шест кораба от Тихоокеанския флот, изпратени в зоната на самолетната катастрофа.Двама изтребители-бомбардировачи Су-34 се сблъскаха по време на редовен полет за обучение в петък сутрин. Министерството на отбраната заяви, че самолетите \"са се докоснали във въздуха\". В този момент те са упражнявали маневриране. Самолетите не са били оборудвани с боеприпаси. ", "date": "2019.01.19", "title": "Продължава спасителната операция за разбилите се Су-34"}
{"url": "http://www.cross.bg/kitaii-dolara-stoki-1594243.html", "text": "/КРОСС/ Китай е предложил да увеличи ежегодните покупки на внасяните от САЩ стоки до обем от над 1 трлн. долара в рамките на следващите шест години, за да се намали огромния търговски дефицит между двете водещи икономики, съобщава агенция Блумбърг, цитирайки неназовани официални лица, запознати с хода на преговорите.Чрез увеличаване на годишния внос на стоки от САЩ до обща стойност от над 1 трилион долара, Китай ще се стреми да намали търговския си излишък, който през миналата година беше в размер на 323 млрд. долара, до нулево двустранно търговско салдо до края на 2024-а година, посочиха източниците на Блумбърг, които обаче поискаха да не бъдат назовани поименно, тъй като самите дискусии не са публични.Американските търговски преговарящи обаче са посочили, че са скептични по отношение на китайската оферта, като те са изразили желание за по-бързо намаляване на огромния търговския дефицит в рамките на следващите две години. Предложението на Пекин е било направено по време на търговските преговори, проведени в началото на миналата седмица.Новината, че Китай е предложил мерки за елиминиране на големия си търговски дисбаланс със САЩ, доведе до задълбочаване на днешното повишение на американките пазари на акции. За подема на Уолстрийт допринася и информацията на „Уолстрийт джърнъл\", че САЩ обмислят да намалят митата за вноса на китайски стоки, което би довело до скорошно разрешаване на търговските спорове между двете водещи световни икономики.Индексът DJIA нараства с 225 пункта (с 0,93%), широкият индекс S&P500 - с 1,05%, а технологичният индекс Nasdaq Composite - с 1,1%, като и трите основни фондови индекса вече се търгуват в най-високо нива от 13-ти декември насам. ", "date": "2019.01.19", "title": "Китай е предложил да увеличи покупките на американски стоки до над 1 трлн. долара годишно"}
{"url": "http://www.cross.bg/vuzdyh-stoiinosti-otchita-1594267.html", "text": "/КРОСС/ В десет града в България отново се отчита сериозно замърсяване на въздуха. Това показват данни на Air Quallity Ingex на Европейската комисия.Най-голямо натрупване на мръсен въздух се отчита в София - в измервателните станции в \"Надежда\", \"Хиподрума\", \"Младост\", \"Павлово\" и \"Дружба\". Цветната сигнализация показва тъмно червено за опасни стойности. Такива стойности се измерват и в Пловдив и Русе, както и Благоевград.Отново замърсен въздух има в градовете Варна, Велико Търново, Плевен и Перник, но стойностите са по-ниски. Към тях се добавят и Хасково, и Шумен.Вчера в столицата сутринта бяха измерени стойности на фините прахове частици 6 пъти над нормата. Замърсен въздух имаше още в Перник, Плевен, Велико Търново, Русе и Благоевград.За днес прогнозата за времето е да преобладава облачно време с до умерен източен, в Дунавската равнина и по Черноморието - североизточен вятър, което не обещава разсейване на мръсния въздух. ", "date": "2019.01.19", "title": "Опасен въздух! В 10 града е отчетено замърсяване  "}
{"url": "http://www.cross.bg/banksi-brandlur-izkystvoto-1594245.html", "text": "/КРОСС/ Творба на загадъчния художник на графити Банкси, изобразяваща как дете се радва на падащия сняг, който всъщност е пепел от горящи отпадъци, бе продадена за над 100 000 паунда (129 000 долара) на британски търговец на произведения на изкуството.Творбата, изрисувана върху гаражна стена в Уелс, се намира в град Порт Талбът - дома на един от найголемите металургични заводи в Европа.Рисунката под ъгъл се появи през декември върху стената на гаража на служител в предприятието, а за защитата ѝ беше наета охрана, припомня агенция Ройтерс.Погледнат от една страна, стенописът на Банкси изобразява малчуган, който се радва на падащия по лицето му сняг.Гледката от другата страна обаче разкрива, че снежинките всъщност са пепел от индустриален контейнер.\"Купих рисунката и това ми струваше шестцифрена сума\", казва търговецът на произведения на изкуството Джон Брандлър от \"Галерии Брандлър\". Новият собственик се е съгласил творбата да остане на мястото си за минимум две години. \"Искам Порт Талбът да стане място, на което хората идват, а не от което си тръгват\", споделя Брандлър и допълва, че смята да донесе в града още пет или шест творби на Банкси.Банкси, който досега не е разкрил самоличността си, стана най-известният уличен художник в света, присмивайки се на крайностите на съвременния капитализъм и окарикатурявайки кухите икони, слогани и мнения. Сред предишните му творби е \"Мобилни любовници\", изобразяваща прегръдка между двама влюбени, всеки от тях вторачен в мобилния си телефон зад рамото на любимия си.Друга негова творба близо до Canary Wharf в Лондон отправя следното предупреждение: \"Съжаляваме! Начинът на живот, който сте поръчали, в момента не е наличен в склада\".", "date": "2019.01.19", "title": "Творба на Банкси със снежинки от отпадъци е продадена за 100 хил. паунда"}
{"url": "http://www.cross.bg/hunikrisp-sortove-milo-1594250.html", "text": "/КРОСС/ След близо 400 години култивиране на плодови дървета, САЩ създадоха дизайнерска ябълка – по думите на мнозина най-вкусната и най-скъпата в света.Дори от името й ни потичат слюнки – Хъникрисп (медено-хрупкава). Тя е толкова сладка и ароматна, че дори свикналите на най-голямо разнообразие шоколади и бонбони американци са готови да дадат мило и драго, само за да я опитат. И наистина мило и драго – половин килограм (2-3 ябълки) струват около 5 долара в Ню Йорк – три пъти по-скъпо от по-обикновените сортове.Медено-хрупкавите плодове са създадени през 1960 г. и са пуснати на пазара преди 22 години от Дейвид Бедфорд и екипа му от университета на Минесота „Туин Ситис”. Дори той е изумен от успеха на сорта. „Абсолютно никога не съм виждал такъв ценови феномен при едни ябълки”, заяви той пред „Ескуайър”. При това сортът никога не се е рекламирал на национално ниво – просто е толкова вкусен, че никой не може да му устои. Манията по сорта достигна мащабите на истинско обсебване сред купувачите.„Рецептата” на Хъникрисп се пази в тайна. Според някои тя е хибрид между култивираните сортове Макун и Хъниголд. Генетични проучвания показаха обаче, че по-скоро става въпрос за кръстоска между Кийпсейк и друг, неизвестен сорт. Под микроскоп личи, че клетките на тези ябълки са два пъти по-големи от тези на други сортове. Резултатът е уникална, приятна текстура, експлозивна хрупкавост, специална сочност и запомнящ се вкус.В името на търговията дърветата Хъникрисп се опрашват само по изкуствен път. През 2006 г. ябълката става официален плод на щата Минесота. ", "date": "2019.01.19", "title": "Най-вкусният сорт ябълки в света"}
{"url": "http://www.cross.bg/sreshta-trump-vurha-1594268.html", "text": "/КРОСС/ Белият дом обяви в петък, че през февруари ще се проведе втора среща на върха между президента Доналд Тръмп и севернокорейския лидер Ким Чен - ун, това съобщи Си Ен Ен.Новината за втора среща на върха идва, след като Тръмп се срещна с Ким Йонг - чол, водещ преговарящ за Северна Корея по ядрените въпроси.Разговорът на Тръмп продължи повече от 90 минути в Белия дом в петък. Основните теми са били ядреното разоръжаване на Корейския полуостров и втора среща на върха, която ще се проведе в края на февруари, потвърди прессекретарят на Белия дом Сара Сандърс.Преговорите по въпроса за ядрените оръжия са в застой, откакто Тръмп и Ким проведоха безпрецедентна среща през юни в Сингапур през юни месец миналата година, като Вашингтон и Пхенян се призоваваха взаимно да предприемат действия. Втората среща на върха може да се занимае със световната сигурност, след като Ким говори срещу икономическите санкции на САЩ в годишния си новогодишната си реч и заплаши да поеме \"нов път\". Като избрано място за това вече бе споменат Виетнам. ", "date": "2019.01.19", "title": "Ще има втора среща между Доналд Тръмп  и Ким Чен - ун"}
{"url": "http://www.cross.bg/velikobritaniya-yotsun-kriza-1594270.html", "text": "/КРОСС/ Сагата Брекзит навлезе в нова фаза - премиерът Тереза Мей започна консултации за следващи стъпки по излизането на Великобритания от ЕС.Според водещия парламентарен анализатор на Би Би Си Роб Уотсън лидерът на опозиционните лейбъристи Джереми Корбин няма да се присъедини към разговорите.В същото време управляващата консервативна партия на Тереза Мей е в пълен смут, заяви Уотсън пред БНР.„Наистина е необикновено време и не задължително в добрия смисъл на думата. Със сигурност мисля, че не е преувеличено да са каже, че  това е най-дълбоката политическа криза във Великобритания след края на Втората световна война“, каза Уотсън в интервю за предаването „Събота 150“ на програма „Хоризонт“.„Защото, ако трябва да се изразя просто и ясно, британските  политици просто не могат да се разберат какво да правят с резултата от референдума през 2016 година. Две и половина години по-късно и с наближаване на датата за Брекзит това е причината Великобритания да е в дълбоката криза, в която изпадна“, обясни анализаторът.", "date": "2019.01.19", "title": "Великобритания е в най-дълбоката криза след Втората световна война"}
{"url": "http://www.cross.bg/makariii-avraam-prepodobniya-1594238.html", "text": "/КРОСС/ Преподобният Макарий Египетски се родил в Египетската страна, в селище, носещо името Птинапор. Неговите родители били съименни на древните свети праотци - Авраам и Сарра, като бащата на преподобния бил свещеник. Тъй като съпружеството им било безплодно, те решили да водят целомъдрен живот, но без да се разделят един с друг. И така те прекарали много години, съединени с духовно съжителство. Украсявали живота си с въздържание и пост, с чести молитви, неотслабващо бдение, щедро раздаване на милостиня, странноприeмство и много други добродетели.В това време, по Божие произволение варварите нападнали Египет, като разграбили цялото имущество на египетските жители. Заедно с другите, и родителите на Макарий се лишили от цялото си имущество и искали да заминат от своето отечество в някоя друга страна. Но веднъж през нощта, когато Авраам спял, му се явил насън свети патриарх Авраам, в образа на почтен, побелял старец в блестяща дреха. Той утешавал Авраам в нещастието му, повелявайки му да се уповава на Господа и да не се отлъчва от египетските предели, но да се пресели в селището Птинапор. При това патриарх Авраам му предсказал, че Бог скоро що го благослови с раждането на син, както някога благословил самия него, когато бил преселник в Ханаанската земя, като му дал син в старостта.Като се пробудил от съня, свещеникът Авраам разказал на жена си видението, което било към него, и двамата въздали хвала на Бога. Веднага след това те се преселили в посоченото селище, което се намирало на неголямо разстояние от Нитрийската пустиня. Всичко това станало по Божие произволение, та синът, който щял да се роди от тях - преподобният Макарий, - по-силно да обикне пустинния живот, на който се отдал, както ще видим впоследствие, с цялата си душа.При преподобния Макарий Египетски отвсякъде идвало множество народ: едни - за душевна полза, за да получат от него наставление, други - за изцеление от недъзите си. Затова се появила необходимостта от построяването на странноприемници, където да могат да намират подслон пътниците и болните. Това и направил преподобни Макарий. Той имал обичай всеки ден да изцелява един болен, като го помазвал със свети елей и го пускал съвсем здрав у дома.За преподобния Макарий отците разказвали, че той станал сякаш земен бог, защото подобно на това, както Бог, макар и да вижда целия свят, но не наказва грешниците, така и преподобният Макарий покривал човешките немощи, които виждал. И макар да виждал, той бил като невиждащ; и чуващ, бил сякаш не чува.Такъв е животът, смъртта и преминаването във вечния живот на преподобния наш отец Макарий.Завършвайки разказа за живота на преподобния, да прославим Отца и Сина и Светия Дух, Единия Бог, прославян в Своите светии во веки. Амин.", "date": "2019.01.19", "title": "Св. преподобни Макарий Велики, Египетски"}
{"url": "http://www.cross.bg/lyoven-premier-shvetziya-1594254.html", "text": "/КРОСС/ Шведският парламент преизбра вчера лидера на социалдемократите Стефан Льовен за премиер на страната, предаде БТА.Това ще е втори мандат на поста за Льовен (61 г.) – бивш заварчик и профсъюзен лидер, който е министър-председател от 2014 г., а след парламентарните избори на 9 септември е изпълняващ длъжността.115 депутати от 349-членния еднокамарен парламент, Риксдага, гласуваха в подкрепа на премиера при 153 против и 77 въздържали се. В Швеция, за да бъде утвърден премиер, е достатъчно да няма мнозинство срещу него в парламента, посочва Ройтерс.Гласуването сложи край на политическата безизходица, в която Швеция изпадна преди повече от четири месеца след парламентарните избори през септември, които не излъчиха ясен победител. Тогава левоцентристката коалиция начело с Льовен и десноцентристкият съюз на практика получиха равни резултати и националистическата, антиимигрантска партия Шведски демократи, която постигна силен резултат, изглеждаше в позиция на балансьор.Миналата седмица обаче премиерът социалдемократ постигна историческа сделка с Партията на центъра, Либералите и Зелените. Така той получи подкрепата на десно- и левоцентристки формации и не позволи на Шведските демократи да имат глас в политиката, отбелязва Ройтерс.Франс прес посочва, че в съответствие с договореното програмно споразумение новото правителство на малцинството ще включва социалдемократите на премиера и Зелените и ще бъде поддържано в парламента от Партията на центъра и Либералите, които бяха в опозиция през първия мандат на Льовен.При гласуването днес шведският премиер бе подкрепен от своите социалдемократи и от Зелените. Депутатите от Партията на центъра, Либералите и от Лявата партия се въздържаха, а колегите им от десницата гласуваха против Льовен.Споразумението предвижда намаляване на данъци, дерегулация на трудовия пазар и на пазара на отдаване под наем на имоти.Кабинетът на Льовен ще бъде едно от най-крехките правителства в Швеция за последните 70 години. Общо четирите партии, участващи в споразумението, разполагат със 167 от 349 места в парламента, с осем по-малко от абсолютното мнозинство, за което са необходими 175. ", "date": "2019.01.19", "title": "Стефан Льовен e преизбран за премиер на Швеция"}
{"url": "http://www.cross.bg/asotziatziya-delchev-edro-1594244.html", "text": "/КРОСС/ Изпълнителният директор на Българската петролна и газова асоциация (БПГА) Андрей Делчев призова всеки, който се занимава с търговия на горива да се регистрира, за да се прекрати съществуването на нелегални бензиностанции. Пред Би Ти Ви той коментира закона за горивата, чието влизане в сила беше отложено вчера с шест месеца.Законопроектът беше приет през юли 2018 г. и трябваше да влезе в сила на 28 януари. Срещу него обаче протестират дребните фирми от бранша, според които той затруднява бизнеса им в полза на големите компании. Основният вносител на законопроекта беше депутатът от \"Обединените патриоти\" Емил Димитров - Ревизоро, по инициатива на Българската петролна и газова асоциация с председател Валентин Златев, която обединява големите вериги бензиностанции и нефтената рафинерия \"Лукойл Нефтохим\". Вносителите мотивираха новите разпоредби с необходимостта от изсветляване на пазара.Заради решението на Конфедерацията на работодателите и индустриалците в България (КРИБ) с лидер Кирил Домусчиев да подкрепи отлагането на закона петролната асоциация напусна организацията.\"В момента не е ясно кой точно прави търговията в бизнеса с горивата. Много от тези хора се крият зад измислени фирми. Всеки с два лева капитал може да отвори бензиностанция или да извършва търговия на едро. Този бизнес е много атрактивен за спестяване на данъци. Който иска да търгува с горива, да вземе да се регистрира и държавата и потребителите да знаят кои сте. Това е крачка за премахване на нелегалните бензиностанции\", обясни Делчев.Той отхвърли обвиненията на Домусчиев, че законът за горивата е писан с лобирането на Валентин Златев и припомни, че последните промени в него са направени от работна група, която е била назначена от вицепремиера Томислав Дончев.Делчев каза още, че петролната асоциация се е договорила за 15 минути как ще се зареждат камионите, докато възраженията на строителния, минния и металургичния бранш се \"изчистят\". Минната камара е предложила допълнения, свързани със зареждането на машините, които обслужват мините и кариерите. Одобрени са били и допълнителни предложения на строителната и металургичната организации, които ще са готови с окончателните си предложения по текстовете до 23 януари.\"Никой не си представя, че ще се изкарват камиони от рудниците, за да заредят. Ние сме разумни хора. Така са манипулира публиката\", добави Делчев.По думите му банковата гаранция на една бензиностанция е 20 хил. лева, което се сравнявало на цената на половин цистерна с гориво. При търговията на едро гаранцията пък била 500 хил. лева.\"Трябва да може да отдели такива средства иначе не е търговец на едро\", каза още той. ", "date": "2019.01.19", "title": "Бизнесът с горива е много атрактивен за спестяване на данъци, смятат от петролната асоциация"}
{"url": "http://www.cross.bg/anton-kytev-protzedyrata-1594248.html", "text": "/КРОСС/ \"Нямаме проблем със самите изтребители F-16, а с процедурата. Дебатът в зала беше срещу президента. От ГЕРБ постоянно създават институционална война. Важното е процедурата за изтребителите да е прозрачна пред гражданите\" това заяви заместник-председателят на БСП Антон Кутев в предаването \"Още от деня\" по БНТ. \"Искаме договори за магистрали, за да видим дали дадените пари са били най-изгодни за данъкоплатците. Има липса на конкурентна процедура при ремонта на АМ \"Хемус\"\", каза още той. \"Цялата истерия с Истанбулската конвенция не я разбирам. Преди няколко дни имаше пореден случай на насилие и убийство на жена. Всички ние, с личен и законодателен принос, трябва да спрем домашното насилие\", допълни Кутев. \"На конгреса на БСП няма да има атаки срещу Нинова, има хора от групата, които искат да я премахнат, но и този път ще си замълчат. Прекалено силна е сега\", завърши Антон Кутев.", "date": "2019.01.19", "title": "Антон Кутев: На конгреса на БСП няма да има атаки срещу Нинова, прекалено силна е сега!"}
{"url": "http://www.cross.bg/voiina-velikobritaniya-svetovna-1594239.html", "text": "/КРОСС/  - Аркадий е обявен за император на източната Римска империя. - Стогодишна война: Град Руан се предава на английския крал Хенри V и по този начин Нормандия става част от Англия. - Джон Уилкс е изгонен от Камарата на общините заради подривна дейност и клеветничество. - Великобритания окупира нос Добра надежда. - Състои се премиерата на „Фауст\" от Гьоте. - Британската източноиндийска компания превзема Аден. - Състои се премиерата на операта „Трубадур\" на Джузепе Верди в Рим. - Джорджия става 5-я щат, отделил се от САЩ след Южна Каролина, Мисисипи и Алабама. - Судан става кондоминиум на Великобритания и Египет. - Първата световна война: При първата в света бомбардировка на цивилно население германски цепелини бомбардира градовете Грейт Ярмут и Кингс Лин във Великобритания, загиват над 20 души. - Финландска гражданска война: Първи тежки сражения между Червената гвардия и Бялата гвардия. - Сенатът на САЩ гласува против присъединяването на държавата към Обществото на народите. - Хауърд Хюз поставя нов световен рекорд за скорост, прелетявайки със самолет разстоянието от Лос Анджелис до Ню Йорк за 7 часа, 28 минути и 25 секунди.- За първи път в света започва серийно производство на леки автомобили с дизелов двигател от американската фирма „Дженерал Моторс\". - Втората световна война: Великобритания напада контролираната от Италия Еритрея в Етиопия.- Втората световна война: Япония напада Бирма. - Втората световна война: Съветската армия освобождава Лодз. От 230 000 жители през 1940, по-малко от 900 оцеляват след Нацистката окупация.- Генерал Дъглас Макартър създава Международен военен трибунал за Далечния изток за съдене на японски военнопрестъпници.- Играта „Скрабъл\" се появява на пазара. - Индира Ганди е избрана за министър-председател на Индия. - Студентът Ян Палах умира, след като три дена преди това се самозапалва в Прага в знак на протест срещу инвазията на СССР в Чехословакия през 1968. Погребението му се превръща също в значим протест. - Президентът на САЩ Джералд Форд амнистира Ива Тогури д'Акино, известна като „Токийската роза\".- В Маями, щата Флорида, пада сняг за първи път в известната история на града.- САЩ подписва споразумение с Иран за освобождаването на 52-мата американски заложници, държани 14 месеца в плен.- Нацисткият Военният престъпник Клаус Барби е арестуван в Боливия. - Apple Computer известява за появата на „Apple Lisa\" - първият си персонален компютър с графичен потребителски интерфейс и компютърна мишка. - Френският президент Франсоа Митеран кани на неформална закуска в посолството на Франция в София 12 български дисиденти.- IBM обявява, че е регистрирана загуба от $4,97 милиарда за изминалата 1992 година - най-голямата загуба за една година на дадена корпорация в историята на САЩ. - След повече от 30 години Ясер Арафат се завръща в Хеброн и участва в честването по случай присъединяването на последния, контролиран от израелците, град на Западния бряг. - Изстрелян е космическият апарат Нови Хоризонти (New Horizons) и неговата мисия е да изследва Плутон. Апаратът достигна Плутон на 14 юли 2015 г. - Арменският журналист Хрант Динк е застрелян пред офиса на вестника, в който работи, от 17-годишен турски националист.", "date": "2019.01.19", "title": "19 януари в историята"}
{"url": "http://www.cross.bg/verdi-operata-rigoleto-1594241.html", "text": "/КРОСС/ На 19 януари 1853 г. за пръв път е поставена операта \"Трубадур\" на Джузепе Верди. Премиерата е на сцената на \"Театро Аполо\" в Рим. Произведението в четири действия е по либрето на Леоне Емануеле Бардаре и Салваторе Камарано, базирано върху едноименната пиеса на Антонио Гарсия Гутиерес. И до ден днешен тя е една от най-поставяните опери в репертоара на световните театри.За постановката в Париж през 1857 г. Верди добавя и балет.Операта всъщност е втората от т.нар. народна трилогия, включваща още \"Риголето\" и \"Травиата\".Действието на операта се развива през XV век в Биская и Арагон. Структурата на творбата е проста, а всяко от четирите действия носи ясно название - \"Дуелът\", \"Циганката\", \"Синът на циганката\" и \"Екзекуцията\".Изненадата в иначе традиционната опера е героинята Азучена. Според идеята на Верди тя е трябвало да играе главна роля в развитието на действието, като отначало дори цялата опера носи названието \"Ла Зангара\" (\"Циганката\").Това обаче се променя след успешната премиера на \"Риголето\" през 1851 г. и Верди поставя героите си в по-общ контекст.", "date": "2019.01.19", "title": "19 януари 1853 г. за пръв път е поставена операта \"Трубадур\" на Джузепе Верди"}
{"url": "http://www.cross.bg/tema-subota-gergana-1594258.html", "text": "/КРОСС/  Натиска ли Европарламентът държавите без Истанбулска конвенция? Разговор с Валерия Велева и Мира Радева. Сътресения на стария континент - анализ на Георги Марков, депутат от ГЕРБ. Мистика от ефира на БНТ - разговор със Стойчо Керев. \"Вкус на мед\": Стефка Янорова и Гергана Плетньова. На живо: талантът да разказваш вицове. Под прожектора: актьорът Явор Милушев. Бичът на зимата -грипът настъпва , съветът на лекарите и народната медицина - д-р Гергана Николова и природният лечител Иван Гарабитов. Сбъдната мечта - как Ангел Ризов си даде почивка, за да обиколи 36 държави на 6 контитента. Проклятие ли е да спечелищ милион от тотото - как един фиш донесе приза дело на годината на адвокат на Албина Анева. Миглена Плугчиева сменя посланическия пост в Швейцария с посланически пост в Черна гора. говори най-близкият човек на Рафаел Надал. За живота, изпитанията и емоциите на корта споделя Тони Надал в откровен разговор с Ива Софиянска-Божкова. Миролюба Бенатова представя: Влюбени в алкохола. За алкохола като патерица, упойка, любов и смърт. В събота в \"Събуди се\" - истински истории от сбирките на анонимни алкохолици в София. Има ли път назад? Галя Щърбева разказва историята на един икономист и неговият избор да бъде планински водач. В рубриката \"Да хванеш гората\" ще видим колко трудно се взима решението да продадеш апартамента си, за да инвестираш в изграждането на къмпинг в родното си село. След мащабната акция у нас, при която бяха задържани чужди граждани, превеждали пари на терористи, в студиото в събота гостуват преводачът Мажд Алгафари и експертът по международна сигурност Димитър Гърдев. Политически игри и скандали - по горещите теми от седмицата с водещата Мира Иванова говори лидерът на \"ВОЛЯ\" Веселин Марешки.", "date": "2019.01.19", "title": "Теми и гости в сутрешните блокове на телевизиите на 19 януари"}
{"url": "http://www.cross.bg/chasa-zala-shymen-1594259.html", "text": "/КРОСС/ От 10.00 часа в зала „Витоша“ на хотел „Маринела“, ПП АБВ организира международен енергиен форум под надслов „Енергетика, икономика, сигурност – актуални измерения“.От 12.00 часа в Борисовата градина от района на телевизионната кула ще се проведе патриотичен крос в чест на българската лекоатлетка Кипра Данаилова.От 18.30 часа в зала „Рейнбоу плаза“ ще се състои церемонията по награждаване на найдобрите спортисти и треньори на България за 2018 г. „Нощта на шампионите“.За осма поредна година Боровец ще стане част от инициативата на Международната федерация по ски – „Световен ден на снега“.От 17.00 часа привържениците на ЦСКА ще посетят Центъра за настаняване от семеен тип на ул. „Колоня Товар“ №14, където ще бъдат подарени топки и артикули на отбора, осигурени от Сектор „Г”.От 18.00 часа в Дневния център в село Церова кория ще бъде представена празнична програма за празника на селото с музика и танци, подготвени от самодейните състави.От 11.00 часа в малката зала на Художествена галерия „Иван Фунев“ при Регионален исторически музей – Враца ще бъде представена документалната изложба „140 години от Учредителното събрание, приело Търновската конституция“.От 11.00 часа пред паметника-морена срещу църквата “Света Богородица” ще се състои ритуал по полагане на венци и цветя по повод тържествено честване на 141 години от Освобождението на града.От 12.00 до 13.00 часа жителите на кв. „Макак“ ще излязат на протест на пътя София- Варна, в района на кръговото кръстовище за „Макак“, заради изискването за винетки, за да пътуват до Шумен.", "date": "2019.01.19", "title": "Предстоящи събития в страната на 19 януари"}
{"url": "http://www.cross.bg/rodeni-na-yanyari-1594260.html", "text": "/КРОСС/, бивш футболист, председател на Института за модерна политика, музикант, съсобственик на „София Мюзик Ентърпрайзис\", зам.-директор на Европейския фонд за стратегически инвестиции, служебен вицепремиер в правителствата на Райков и Близнашки, световна и олимпийска вицешампионка по лека атлетика, дъщеря на бившия премиер Симеон Сакскобургготски, актриса", "date": "2019.01.19", "title": "Родени на 19 януари"}
{"url": "http://www.cross.bg/vestnik-lekari-samo-1594261.html", "text": "/КРОСС/ На опашката в ЕС сме по брой лични лекари, съобщава вестник \"Труд\". Изданието обяснява, че по данни на Евростат за 2017 година, страната ни е на предпоследно място по дял на общопрактикуващите лекари.Статистиката сочи, че на 100 хиляди души се падат 64 лекари, като зад нас по този показател е само Гърция с 42 джипита. Общият брой на семейните доктори у нас е около 4500, което е 15% от всички лекари в страната.Най-много джипита според Евростат има в Португалия, уточнява \"Труд\". 15 хиляди строители работят на черно, информира вестник \"Телеграф\". Това е станало ясно от думи на изпълнителния директор на Камарата на строителите инж. Мирослав Мазнев. Това са фирми, които изграждат обекти с площ до 1000 кв. метра и за максимум 50 обитатели. В момента се подготвят законови промени за бригади, които нямат регистрация в професионалния регистър на камарата и те ще могат да строят само сгради до 100 кв. метра. Според бранша обаче и за тях трябва да се изисква лиценз, допълва \"Телеграф\". \"Започна отстрелът на главни прокурори\", пише в заглавие на първата си страница вестник \"24 часа\".Представляващият Висшия съдебен съвет Боян Магдалинчев е съобщил пред изданието, че най-рано на 10 юли ще стартира процедурата по избор на нов главен прокурор. По думите му по-добре ще бъде следващият главен прокурор да е от системата. \"Режат \"летящите\" професори за акредитация на ВУЗ-овете\", информира вестник \"Монитор\".Един преподавател ще може да участва в акредитацията само на един университет. Това ще бъде предложено в промени в Закона за висшето образование, които ще бъдат внесени през февруари.Целта е по този начин да се спре практиката с т.нар. \"летящи\" професори, които поддържат съществуването на едни и същи специалности в няколко университета, допълва \"Монитор\".", "date": "2019.01.19", "title": "Преглед на печата за 19 януари"}
{"url": "http://www.cross.bg/tyrtziya-bulgariya-borisov-1594253.html", "text": "/КРОСС/ „За България, както и за ЕС, Турция е стратегически партньор - приятелска съседна държава, съюзник в НАТО и важен партньор в областта на сигурността и обществения ред. Стабилното и устойчиво развитие на двустранните отношения е приоритет на българската политика“ това заяви премиерът Бойко Борисов, който проведе среща с министъра на вътрешните работи на Турция Сюлейман Сойлу в София.Двамата обсъдиха сътрудничеството в сферата на сигурността, ограничаване на миграционния натиск, борбата с контрабандата и организираната престъпност, съобщиха от правителствената информационна служба.Борисов подчерта, че съвместната работа на двете страни в тази област ще допринесе за укрепването на доверието и ускоряването на информационния обмен.Страната ни е готова да разшири и активизира контактите с Турция на професионално ниво между отделните структури на двете министерства със сходни функции. „Към момента успешните ни реализации са предимно по линия на наркотрафика и контрабандата на стоки. Бихме искали да развиваме проактивен обмен на информация по всички приоритетни линии“, заяви министър-председателят.Турският министър на вътрешните работи Сюлейман Сойлу посочи, че в момента регионът е изправен пред много предизвикателства. Той даде висока оценка на нивото на сътрудничество в областта на сигурността, което България и Турция са изградили.", "date": "2019.01.19", "title": "Бойко Борисов: Турция е стратегически партньор за България и ЕС"}
{"url": "http://www.cross.bg/tomislav-donchev-elektronnite-1594247.html", "text": "/КРОСС/ В дадени звена в България работят повече хора от нужното. Ако съкращаваме администрацията с 2%-3% няма нищо да направим, но оптимизацията ще стане по интелигентен начин. Започваме със съкращаването на 1600 щатни борйки, но не с излишните служители, а звена. Това заяви вицепремиерът Томислав Дончев в предаването \"Лице в лице\" по БТВ. ", "date": "2019.01.19", "title": "Томислав Дончев: Съкращаваме администрацията, започваме с 1600 излишни щатни бройки"}
{"url": "http://www.cross.bg/hayurd-rekord-postavya-1594240.html", "text": "/КРОСС/ На 19 януари 1937 г. 31-годишният Хауърд Хюз поставя нов световен рекорд за скорост със самолет, като прелита от Лос Анджелис до Ню Йорк за 7 часа 28 минути и 25 секунди.След това на 10 юли 1938 г. той поставя нов рекорд, като извършва за 91 часа околосветски самолетен полет. Затова през 1938 г. летището на Хюстън (Тексас) е преименувано на „Летище Хауърд Хюз”, но старото име е върнато поради възраженията на гражданите летището да носи името на жив човек.Няма как да не поясним, че това е същият Хауърд Хюз, който е прославен не само като американски пилот-рекордьор и авиоконструктор, но е известен кинопродуцент, прочут плейбой, невероятен ексцентрик, авантюрист, един от най–богатите хора в света и една от най-противоречивите личности в историята на САЩ. Проявява особено ексцентрично поведение в залеза на живота си.", "date": "2019.01.19", "title": "19 януари 1937 г. - Хауърд Хюз поставя световен рекорд за скорост със самолет"}
{"url": "http://www.cross.bg/sveta-deteto-pokazhete-1594237.html", "text": "/КРОСС/ „Има много малки начини да покажете света на детето си. Любовта към книгити е най-добрият от тях.“", "date": "2019.01.19", "title": "Има много малки начини да покажете света на детето си"}
{"url": "http://www.cross.bg/nagradite-malek-godina-1594281.html", "text": "/КРОСС/ Най-бляскавата церемония в света на киното винаги предизвиква дебати и сензации.Тази година те дойдоха много преди връчването на наградите с отказа на обвинения в хомофобски изказвания Кевин Харт да води Оскарите. Твърде възможно е Академията да не търси повече титуляр за шоуто, а да заложи на различни холивудски суперзвезди, които да влязат в ролята на водещи.Церемонията ще се състои на 24 февруари в \"Долби тиатър\" в Лос Анджелис. По традиция тя ще се излъчва пряко по официалния канал на наградите - ABC.Изминалата година бе белязана от много силна симбиоза между киното и музиката с хитове, като \"Бохемска рапсодия\" и \"Роди се звезда\". В тази връзка на Оскарите се очаква грандиозната поява на Лейди Гага, която ще изпълни култовия любовен хит \"Shallow\".Междувременно продуцентката Дона Джилиоти и режисьорът Глен Уайс получиха задачата да олекотят формата на церемонията с по-свежо шоу, което този път да не продължава повече от три часа. Това ще е първият подобен случай от 1973 година насам, посочват от \"Индипендънт\". За целта наградите в някои от по-непопулярните категории ще се връчват по време на рекламните паузи. Така ще се спести почти час от церемонията, която миналата година продължи цели три часа и 53 минути.Не! Новата награда бе обявена миналия август, но организаторите се отказаха от нея месец по-късно, след като идеята получи много негативни отзиви. Критиците и феновете се притесниха, че категорията може да запази най-желаните призове за филми, които се смятат за престижни, за сметка на ленти като \"Черната пантера\".Академията обяви през юни, че е поканила 928 нови членове от киноиндустрията. Тези събития бяха предизвикани още през 2016, когато излязоха данни, че 92 % от гласуващите на Оскарите са бели, а 75 % са мъже. Покани за членство са получили Ейми Шумър, Джейда Пинкет-Смит и др.На този етап наблюдателите свеждат съревнованието в категорията \"Актьор в главна роля\" до двама фаворити - Рами Малек и Крисчън Бейл.Малек се превъплъщава в образа на легендарния вокал на Queen Фреди Меркюри в музикалната драма \"Бохемска рапсодия\". Крисчън Бейл играе бившия вицепрезидент на САЩ Дик Чейни в политическата комедия \"Вице\".За всеобща изненада филмът \"Бохемска рапсодия\" спечели двете награди \"Златен глобус\", за които беше номиниран - за най-добра драма и най-добър актьор в драма. Неочакваната подкрепа за продукцията, както и за Рами Малек, увеличават шансовете на актьора за \"Оскар\".На церемонията за наградите \"Златен глобус\" Крисчън Бейл грабна отличието за най-добър актьор в комедия. Седмица по-късно спечели същото отличие и на наградите \"Изборът на критиците\", като към него прибави и втори индивидуален приз - за най-добър актьор. Това накара наблюдателите да сведат борбата за Оскара до него и Малек.", "date": "2019.01.19", "title": " Всичко, което трябва да знаем за Оскари 2019"}
{"url": "http://www.cross.bg/retziklirane-retziklirani-samo-1594278.html", "text": "/КРОСС/ Повечето хора, които “живеят зелено”, рециклират и знаят, че това води до много финансови, екологични и социални ползи. Но само малка част са наясно как да го правят правилно. Неправилното рециклиране може да донесе примеси, които да влошат качеството на рециклирания материал. Добрата новина е, че правилното рециклиране не изисква особени усилия.Те не могат да бъдат рециклирани. Когато попаднат в завода за преработка на отпадъци, бутилките, които все още имат капачки, се изхвърлят вместо да се рециклират, защото работникът би изгубил твърде много време в махане на капачката. Това важи за кутии от пица, салфетки, картонени чинии и всичко, което сте използвали, за да попиете разлята течност (различна от вода). Хранителните вещества водят до нежелани примеси при производството на продукти от рециклирани материали, което ги прави негодни за употреба. Вместо да хвърляте цялата кутия от пица, откъснете капака и всички незамърсени части и предайте за рециклиране само тях.Рециклирането е по-ефективно, ако предадените предмети са предварително измити, а и така си спестявате неприятните миризми в кошчето за боклук. Не прекалявайте с търкането, просто изплакнете съдовете и отстранете хартиените етикети от стъклените или пластмасовите бутилки. Съществуват различни видове пластмаса и не всички от тях могат да бъдат рециклирани. Проверете номера, изписан в символа за рециклиране върху продукта и предавайте само пластмаса, която може да бъде преработена.Хартията, която е минала през шредер, е с по-малка дължина на хартиените нишки, което означава, че от нея не могат да се получат качествени рециклирани продукти. Не предавайте за рециклиране твърде ярко оцветена хартия, както и восъчна хартия или кaдастрон. Най-ефективно се рециклират стари тетрадки или хартия за принтер. Не си играйте да махате прозрачните найлонови „прозорчета” на пликовете, те не пречат на рециклирането.Вместо това проверете дали в квартала ви има супермаркет, който ги събира и рециклира. Или най-добре си вземете платнена торбичка за многократна употреба.", "date": "2019.01.19", "title": "6 начина да рециклираме по-правилно"}
{"url": "http://www.cross.bg/snimka-svoya-potrebitelite-1594246.html", "text": "/КРОСС/ Набралото популярност във „Фейсбук” „10-годишно предизвикателство” (10-years-challеnge) може да се окаже инструмент за събиране на информация, твърдят експерти. В една от последните кампании в социалната мрежа потребителите публикуват своя актуална снимка, придружена със своя снимка отпреди 10 г. Експерти обаче се съмняват, че информацията може да се използва за разработване на алгоритми за лицево разпознаване. При подобен случай отпреди няколко години „Майкрософт” създаде сайт, в който потребителите качват своя снимка, а алгоритъмът разпознаваше приблизително каква е възрастта им.Кампанията набра популярност в последните седмици не само във \"Фейсбук\", но и в други социални мрежи като \"Туитър\" и \"Инстаграм\". Условието е потребителят да качи своя актуална снимка и своя снимка отпреди 10 г., за да покаже доколко му се е отразила възрастта. Технологични експерти обаче веднага предупредиха, че кампанията може да се окаже нечий инструмент за събиране на лични данни. Дейвид Ууд от Университета в Куийнс например заявява пред „Ванкувър Сън”, че „би било доста невероятно да е просто за забавление”.Първите съмнения, че снимките може да се използват за разработване на алгоритми за лицево разпознаване, дойдоха от Кейт О’Нийл – основател на техно-консултантската компания KO Insights. В статия за сайта Wired О’Нийл пише: „Представете си, че искате да тренирате алгоритъм за лицево разпознаване, така че да се научи да отчита възрастови характеристики и по-специално – да разпознава прогресията на възрастта, т.е. как най-вероятно ще изглеждат хората след време. В идеалния случай ще ви трябва широка и селектирана база данни със снимките на много хора. Допълнително ще помогне, ако знаете, че снимките са с точна разлика помежду си – да речем 10 години.” В официален отговор от „Фейсбук” отричат да стоят зад кампанията и твърдят, че тя е създадена от потребителите и сама е набрала популярност. Критиците на теорията пък твърдят, че повечето от снимките, ползвани за „предизвикателството”, са били достъпни и по-рано във „Фейсбук”. С кампанията има и прекалено много шеги, т.е. голяма част от снимките в нея няма да са полезни на алгоритъма.От друга страна, той е достатъчно „умен”, за да може да разпознае човешко лице върху снимка, т.е. би го отсял от например колаж на два еднакви влака на БДЖ с разлика от 10 години, каквато бе една от шегите с кампанията у нас в последните дни.  Въпросната технология за лицево разпознаване може да се използва за всякакви цели – от апликации за грим, през целево насочване на реклами към определени потребители, до издирване на изчезнали деца и потенциални престъпници. Подобна технология бе представена от „Амазон” още в края на 2016 г., а компанията започна да я продава на различни правителствени агенции и служби. Полицията в Ню Делхи например отчете, че с подобна технология само за четири дни е успяла да издири близо 3000 деца, обявени за изчезнали. Различни организации обаче предупреждават за възможна злоупотреба с технологията и призоваха „Амазон” да преустанови продажбите й.Преди няколко години „Майкрософт” създаде подобен сайт, в който потребителите качваха своя снимка, а алгоритъмът разпознаваше приблизителната им възраст. От компанията отрекоха да пазят снимките, но впоследствие отново се породиха съмнения, че сайтът събира метаданни от потребителите, които ползва за целево насочване на реклами според възрастта им.", "date": "2019.01.19", "title": "Опасно ли е „10-годишното предизвикателство” във Facebook?"}
{"url": "http://www.cross.bg/lirata-valyta-morgan-1594271.html", "text": "/КРОСС/ \"Британската лира може да бъде най-добре представящата се основна валута през 2019 г., тъй като след разрешаването на Brexit това ще премахне несигурността, която е надвиснала над британската икономика. Ако тази седмица е показателна за движението на лирата, би трябвало 2019 г. да бъде много добра за лирата. Oсобено в рамките на първите 180 до 200 дни би трябвало лирата да се представи доста добре\" това мнение изказа Джонатан Морган, старши анализатор в Exchange Rates UK, в предаването „В Развитие\" на Bloomberg TV Bulgaria.По отношение на определящите фактори при двойката евро-лира Морган смята, че изключително важно ще бъде представянето на британската икономика. „Но не мисля, че то ще има толкова голямо влияние върху перспективите за еврозоната. Положителните настроения или перспективи в еврозоната като цяло ще се отразят много по-сериозно на лирата, както и негативите\", поясни той.Специалистът има положителни очаквания за двойката долар-лира. „Вчера бе достигнато едно ключово ниво от 1,30 лири за долар. Но ни очаква едно много ключово ниво на устойчивост. Ако надминем нивото от 1,30, това ще тества границата от 1,34 до около март. Така че очакваме сериозни движения за тази двойка\", поясни Морган.Той напомни, че лирата е третата по големина резервна валута на планетата и както и в исторически план, така и сега е доста стабилна валута. ", "date": "2019.01.19", "title": "Паундът може да е най-добре представящата се основна валута през 2019 г."}
