{"url": "http://www.cross.bg/suzdanie-naii-burzoto-tyaloto-1581177.html", "text": "/КРОСС/ Когато става въпрос за животинска бързина, в съзнанието ни обикновено изниква образът на гепарда. Учени от Джорджийския технологичен институт обаче смятат, че са открили най-бързото създание на планетата, което същевременно е невъобразимо малко.Въпросното същество се нарича  и спада към едноклетъчните ресничести протисти, пише Слаш гиър.Създанието с червееподобно тяло обитава езера и малки водоеми.  се придвижва с помощта на миниатюрните ресни по тялото си. Невероятната му бързина се проявява, когато съществото бъде \"сепнато\" и се свие - това става със скорост от около 600 км/ч.Въпросният ресничест протист е способен да скъси тялото си с 60 процентасамо за няколко милисекунди. Това му позволява от 4-милиметрова \"плоска панделка\" да придобие формата на миниатюрна футболна топка.Тайната на удивителната му скорост тепърва предстои да бъде разгадана. Отговорът на загадката може да доведе до нови разработки в областта на нанотехнологията и роботиката.Следващата цел на учените е да създадат компютърен модел на движението на , в който ще залегне всяко едно \"занимание\" на едноклетъчния организъм.Една от задачите на специалистите е да разберат как миниатюрното създание успява да преодолее ограниченията на енергийната плътност.", "date": "2018.08.09", "title": "Какво е да си най-бързото създание в света..."}
{"url": "http://www.cross.bg/detzata-trevata-bili-1581173.html", "text": "/КРОСС/ Децата, прегазени от пиян и дрогиран шофьор в Китен, са в шок от случая. Четири от шестте момичета остават в болница за лечение.Децата били на десетдневна дълго чакана почивка на море. На втория ден отивали на концерт, когато били пометени на тротоара, съобщава bTV.„Караше силно и излезе от завоя. Удари се в бордюра и после в нас. Каза: „Добре сте, нищо ви няма, ставайте ще се оправите”. Миришеше на алкохол, но не изглеждаше пиян”, разказа Надя, една от потърпевшите.„Стана много бързо и просто се озовахме в тревата. Миналия вторник имах още една катастрофа и като цяло бях най-изплашена от всички. Добре, че беше една жена, която ми помогна и ме успокояваше”, заяви Янита Любенова.Някои от децата са хвърчали по 3-4 метра и е късмет, че са паднали в тревата, която е омекотила ударите.  Родителите са благодарни са на лекарите и на хората, оказали първа помощ, но не спират да се тревожат.„Това са шест деца! Ако бяха загинали? Има ограничения за скорост, завоят е много остър, няма шанс да караш с голяма скорост, но под въздействието на алкохола и дрогата на него всичко му е било много лесно”, коментира Валентин Александров, баща на едно от пострадалите деца. Родителите настояват за строго наказание на шофьора, а децата искат по-бързо да се оправят, за да се върнат на плажа.", "date": "2018.08.09", "title": "Остават в шок момичетата блъснати от пиян и дрогиран шофьор в Китен"}
{"url": "http://www.cross.bg/ykraiina-purva-orden-1581137.html", "text": "/КРОСС/ На , петък, от  президентът Румен Радев ще награди посланика на Украйна у нас Микола Балтажи с орден „Мадарски конник“ първа степен. Високото държавно отличие се връчва за заслугите на дипломата за укрепването и развитието на двустранните отношения между България и Украйна. ", "date": "2018.08.09", "title": "Президентът ще удостои посланика на Украйна у нас Микола Балтажи с орден „Мадарски конник“ първа степен"}
{"url": "http://www.cross.bg/sega-evropa-zeleno-1581169.html", "text": "/КРОСС/ Следите от топлинната вълна и сушата в Европа това лято са видими и от Космоса.Германският астронавт Александер Герст публикува снимки, направени от борда на Международната космическа станция.На тях се вижда, че Стария континент е станал кафяв на цвят, вместо обичайното зелено на тревата и дърветата.\"Току що имах възможност да направя първите си снимки на обхванатата от суша Централна Европа и останах шокиран. Онова, което беше зелено сега е кафяво. Никога не съм виждал подобно нещо до сега\", коментира Герст, цитран от \"Труд\".", "date": "2018.08.09", "title": "Горещият отпечатък върху Европа: Преди зелена, а сега пожълтяла"}
{"url": "http://www.cross.bg/interneshunul-migranti-amnesti-1581162.html", "text": "/КРОСС/ Европейските политики имат вина за смъртта на повече от 700 мигранти, загинали във водите на Средиземно море. Това се посочва в доклад на \"Амнести интернешънъл\", озаглавен \"Между дявола и дълбокото синьо море\".От \"Амнести интернешънъл\" подчертават, че европейските власти помагат на либийската брегова охрана с цел да предотвратят случаите на лодки с мигранти, поемащи опасното плаване към бреговете на Италия и Малта.От организацията обаче подчертават, че смъртта на бежанци емигранти не може да се определи просто като неизбежно нещастие и цитират данни на Италианския институт за политически изследвания и Международната организация за миграция, според които само през юни са загинали или изчезнали повече от 560 души. Това е месецът, в който дойде на власт новото италианско правителство, спечелило вота с популистки и антимигрантски обещания. Повече от 150 души са загинали през юли.", "date": "2018.08.09", "title": "\"Амнести интернешънъл\": Европейските политики имат вина за смъртта на над 700 мигранти"}
{"url": "http://www.cross.bg/dete-imat-zhenite-1581174.html", "text": "/КРОСС/ Китай се отказа от дългогодишната си политика за ограничаване на нарастването на населението. Тя се оказа бомба със закъснител, която застрашава демографията на страната, съобщава Си Ен Ен.Политиката за едно дете се изпълняваше до 2015 г., когато тя бе смекчена, за да позволи на някои двойки да имат по две деца. Тогава Пекин промени закона, защото жените бяха обект на принудителни аборти, тежки глоби и изгонване при опит да имат второ бебе.Промяната на закона не е била ефективна, тъй като при средната класа в Китай раждаемостта е по-ниска. Икономическият натиск оказва силно влияние върху политиката.Китайският трудов пазар се свива, защото много млади хора издържат родителите, бабите и дядовците си, а Китай е страна, в която все още липсват социални услуги за възрастни хора.В градовете разходите за отглеждане на дете растат. Поради тази причина много млади семейства не желаят да имат деца.През 2017 г. раждаемостта в страната е била 1,6 деца на жена, което е значително по-малко от необходимото за запазване устойчивостта на населението.Мнозина обаче се опасяват, че отмяната на политиката за едно дете в семейство ще се отрази отрицателно на жените. Въпреки трудовите закони и регламенти, забраняващи дискриминацията по полов признак при наемане на работа, жените са изправени пред значителни трудности при кандидатстване за определен пост.", "date": "2018.08.09", "title": "Китай призовава гражданите си да имат повече от едно дете"}
{"url": "http://www.cross.bg/slychi-novi-predi-1581170.html", "text": "/КРОСС/ Мениджърът на \"Манчестър Юнайтед\" Жозе Моуриньо сподели, че не очаква \"червените дяволи\" да се подсилят до края на деня. Трансферният прозорец затваря преди старта на сезона, а от ръководството изглежда нямат намерение да осигурят на Специалния исканите от него петима нови.\"Юнайтед\" се нуждае от класен централен защитник и бе свързван с Тоби Алдервейрелд, Хари Магуайър, Йери Мина и Жером Боатенг, но португалецът не вярва някой от тях да дойде на \"Олд Трафорд\".\"Не съм убеден, че ще има нови попълнения. Пазарът затваря днес, така че е време поне аз да спра да мисля за него. Трябва да се концентрирам върху футболистите, на които ще мога да разчитам в първите три мача, защото след двубоя с \"Тотнъм\" ще има пауза националните отбори и аз ще имам две седмици, в които ще мога да възстановя всички и да ги подготвя по-добре. Дали ще се случи нещо преди затварянето на трансферния прозорец? Моята информация е, че няма да се случи нищо\", каза Моу.На Моуриньо предстоят разговори с играчите, които получиха удължена почивка заради участието си на Мондиал 2018. След тях ще стане ясно дали Пол Погба, Джеси Лингард, Ромелу Лукаку, Ашли Йънг и Маруан Фелаини са на линия за утрешния мач с \"Лестър\".", "date": "2018.08.09", "title": "Моу скептичен: Моята информация е, че днес нищо няма да се случи"}
{"url": "http://www.cross.bg/plovdiv-maslo-putya-1581163.html", "text": "/КРОСС/ Участък от околовръстният път на Пловдив е временно затворен за движение.Причината - разлято значително количество масло от аварирал товарен автомобил.Затворен е участъкът от околовръстния път на областния град (II-86) от пътен възел \"Пещерско шосе\" до кръстовището с пътя между квартал Коматево и село Първенец, съобщи БНТ, позовавайки се на данни на Областната дирекция на МВР в Пловдив.Вследствие на аварията на товарния автомобил по пътя се е разляло значително количество масло, като вече са предприети действия за почистването на пътното платно.На мястото има екипи на \"Пътна полиция\". Униформените насочват трафика по обходни маршрути.По-късно от Агенция \"Пътна инфраструктура\" (АПИ) съобщиха, че движениетопо път II-86 Пловдив - Асеновград, при разклона за Златитрап и ж.п. надлеза, се извършва в една лента поради разлив на нефтопродукти на пътното платно.АПИ призова водачите да шофират с повишено внимание и съобразен скорост.", "date": "2018.08.09", "title": "Затвориха част от околовръстното на Пловдив заради разлято масло"}
{"url": "http://www.cross.bg/zaev-borisov-gotze-1581168.html", "text": "/КРОСС/ Премиерът Бойко Борисов призова за \"по-обрани\" приказки по исторически теми. Повод за коментара му са думи на премиера на Македония Зоран Заев, чe Илинденско-Преображенското въстание e македонско.Борисов напомни, че със Заев съвместно отбелязаха 115-годишнината от въстанието в Благоевград.\"Оставям всеки да си мери приказките, то си е за негова сметка. Ако го е казал с умисъл или непремислено, пак е за негова сметка. Защото когато дойде до ЕС и ние също трябва да дадем нашето съгласие, ще си спомним за тези неща. Съветът ми към всички е да бъдат по-обрани\", каза още премиерът.\"Илинденското въстание е македонско и ако някой гражданин от България иска, нека да го чества. Аз съм горд, че съм първият премиер, който чества Илинден, като се поклони на гроба на Гоце Делчев\", заявява Заев в интервю пред 1ТВ, цитирано от \"Поглед\".Вчера лидерката на социалистите Корнелия Нинова разкритикува задочно Заев и призова Борисов да реагира на думите му.\"Личното ми приятелство с г-н Заев, общите идеи и съвместната работа между БСП и СДСМ, общото бъдеще на двете страни като част от Европейския съюз и НАТО са много важни и ние държим на тях, но историческата истина е една и не може да бъде пренебрегвана и преиначавана\", написа соцлидерката в профила си във Facebook.Външният министър Екатерина Захариева пък контрира, че интересите на страната ни са добре защитени и правителството не приема \"поучения от партия, която предаде костите на Гоце Делчев на Титова Югославия\".", "date": "2018.08.09", "title": "Борисов посъветва Заев \"да си мери приказките\", че иде ред за ЕС"}
{"url": "http://www.cross.bg/petrich-zhivotnite-kycheta-1581165.html", "text": "/КРОСС/ Масово тровене на кучета и котки в последните дни стресна жителите на Петрич. Телата на животните са навсякъде, твърдят хората.Днес трупове са открити до блокове под магазин \"КООП\" и зелените площи над Младежкия дом, пише \"Струма\".Жена сигнализирала, че късно снощи, е видяла мъртво куче близо до Младежкия дом. Предполага се, че то е част от отровени пет кучета, открити преди дни.Хора от блоковете до магазин \"КООП\" пък разказват, че много котки от квартала са намерени мъртви. Те предполагат, че са приели от отровата, която е хвърлена.Местните разказват, че отровата е напъхана в салам, който изкушава животните. Ветеринар от града обясни, че след поглъщане на отровата животното умира в адски мъки за около 5 минути.Отравянето на животните е изключително опасно, защото в районите, къде са открити телата на животните, има детски играчки, където ежедневно играят малки деца.Собствениците на домашни животни се съветват да разхождат любимците си с намордник.От община Петрич обясниха, че имат екип, който проверява по зелените площи, за където имат сигнал. На разположение на гражданите при необходимост е ветеринар, с който общината има договор. Всеки имащ притеснение, че животното му е натровено, може да се обърне към ветеринаря на общината.В полицията има постъпили няколко жалби, по които се работи.Припомняме ви, че само преди ден в градинката над кметство Петрич, покрай река Луда Мара бяха натровени 5 кучета, като бързата намеса на ветеринар спаси две от тях.", "date": "2018.08.09", "title": "Мъртви кучета и котки: Масово тровене стресна Петрич"}
{"url": "http://www.cross.bg/rysiya-morozov-otkazhe-1581176.html", "text": "/КРОСС/ Членът на федералния съвет Игор Морозов заяви, че в отговор на санкциите на САЩ Русия трябва да се откаже от използването на долара, съобщава \"Разбира се, ние трябва да отговорим и, на първо място, да се откажем заедно с нашите партньори заради редица икономически и интеграционни санкции от долара и да преминем към националната валута. Това, което беше обсъдено на последната среща на върха на страните от БРИКС \", каза Морозов.Според сенатора това може да бъде не само руска реакция на санкциите, но и важна стъпка на цялата световна общност, срещу която войните се отприщват.Морозов добави, че резервът на националната валута вече е създаден на ниво БРИКС, и това е най-силно дразнещо за САЩ.По-рано Държавният департамент на САЩ заяви, че американската страна ще представи първия пакет от нови санкции срещу Москва от 22 август във връзка с инцидента в Солсбъри.Първият заместник-председател на Комисията по външни работи на Съвета на федерациите Владимир Джабаров, коментирайки тази стъпка в интервю с RT, го нарече \"опит за ограничаване на Русия\".", "date": "2018.08.09", "title": "Русия смята да се откаже от долара!"}
{"url": "http://www.cross.bg/pensiya-pensionni-garantirat-1581172.html", "text": "/КРОСС/ Частните пенсионни фондове ще гарантират размера на втората пенсия, която ще плащат на осигурените. Това стана ясно след заседание на работна група в социалното министерство, съобщава bTV.Хората ще имат право на втора пенсия, когато навършат пенсионна възраст или година по-рано.Ако натрупаните средства в партидата надхвърлят определен праг – ще се дава пожизнена пенсия, ако са под този праг – ще се дава пенсия само за определен срок, ако пък натрупаната сума е твърде скромна – ще можем да я изтеглим на куп.Фондовете ще гарантират размер, който ще се изчислява на база брутния размер на внесените осигуровки.„На практика това е гаранция към момента на пенсиониране на доходност положителна, която компенсира удръжките и таксите, събрани от дружеството по време  на натрупването”, каза социалният министър .„Това е тежка гаранция, но се надявам, че с нея ще приключат спекулациите за доходност – отрицателна ли е, положителна, такси – високи, ниски”, коментира , управител на един от частните пенсионни фондове.", "date": "2018.08.09", "title": "Частните пенсионни фондове ще гарантират размера на втората пенсия"}
{"url": "http://www.cross.bg/dyado-hvurli-bona-prez-prozoretza-v-pomosht-na-mvr-1581166.html", "text": "/КРОСС/ Възрастен мъж от Хасково е измамен със 7000 лв., съобщиха от полицията.Измамата е регистрирана от полицията вчера в 17:35 часа. Тогава мъжът, който е на 85 години, съобщил, че около 14:30 ч. по телефона неизвестен го заблудил, че съдейства на полицията за залавяне на измамници.Парите той изхвърлил през прозореца си в черна найлонова торбичка.По случая е образувано досъдебно производство.", "date": "2018.08.09", "title": "Дядо хвърли 7 бона през прозореца \"в помощ\" на МВР"}
{"url": "http://www.cross.bg/gaza-raketi-izrael-1581160.html", "text": "/КРОСС/ Бойци от палестинското ислямистко движение „Хамас” изстреляха вчера десетки ракети от ивицата Газа срещу Израел.До момента са изстреляни около 70 ракети, съобщи израeлската армия. Две от тях са паднали в град Сдерот. Един човек е ранен.В отговор Израел нанесе серия от въздушни удари срещу позиции на „Хамас” в ивицата Газа. Поразени са най-малко 12 мишени, включително военни обекти и фабрика за производство на бетон и на елементи за изграждане на тунели.Палестинци обаче съобщават, че при ударите е загинала 23-тодишна бременна жена и дъщеричката й на година и половина, а бащата е ранен.", "date": "2018.08.09", "title": "Ново напрежение в Близкия изток"}
{"url": "http://www.cross.bg/dimitur-postoyanno-mityo-1581161.html", "text": "/КРОСС/ Апелативният специализиран съд остави за постоянно в ареста Йордан Въчев, Радослав Николов, Венцислав Христов, Иван Пишиев и Иван Найденов. Петимата са обвинени за участие в организирана престъпна група за рекет и палежи, ръководена от намиращия се в турски арест Димитър Желязков, по прякор  Митьо Очите.В съдебната зала се явиха само четирима от задържаните. Петият – Йордан Въчев, бил здравословно неразположен. Прокуратурата поиска от съда да потвърди постоянно им задържане и описа своята схема, почиваща на СРС, анонимни свидетели и полицейски служители, на разпределение на ролите в престъпната група, ръководена от намиращия се в турски арест Димитър Желязков. Очаквано, самите обвиняеми и адвокатите им отрекоха всякаква съпричастност към групата, а защитникът на отсъстващия от залата Вачев – Димитър Марковски, дори и физическо познанство на клиента си с Митьо Очите:„Познава го от вестниците, от телевизиите и това, че го е засичал преди шест години в някакво заведение в Несебър и му е направило впечатление, че той е с многобройната си охрана – това са му отношенията. Нито един телефонен разговор, нито едно съобщение, нито една конкретна среща – нищо, нула във времето и в годините“.", "date": "2018.08.09", "title": "Петимата от групата на Митьо Очите остават за постоянно в ареста"}
{"url": "http://www.cross.bg/ninova-makedoniya-doiide-1581171.html", "text": "/КРОСС/ \"Вчера призовах държавните институции да изразят позиция по изказването на Зоран Заев, че Илинденското въстание е македонско и настъпи голямо объркване в главите на управляващата коалиция\". Това написа председателят на БСП Корнелия Нинова във Фейсбук. \"Вицепремиерът Каракачанов изведнъж се сети, че е \"патриот\" и поиска от другия вицепремиер Захариева веднага да реагира. Тя пък, вместо да го послуша, нападна БКП и Титова Югославия. И патриотът се спихна. Като капак на всичко това днес премиерът Борисов замете темата, казвайки, че когато дойде време да приемаме Македония в ЕС, ще се сети за тези думи и ще взема решение - бъдещо несигурно събитие\", допълни тя. Според нея е бъдещо, защото поканата за Македония предстои, а несигурно, защото не се знае дотогава какъв акъл ще му дойде на премиера. \"Толкова ли е трудно да се намери един български държавник, който прямо и отговорно да заяви: искаме мир и добросъседство на Балканите, но не пренаписвайте историята и не си решавайте вътрешните проблеми за сметка на нашата държава България\", попита Нинова.", "date": "2018.08.09", "title": "Корнелия Нинова: Искаме мир на Балканите, но не и да се пренаписва историята"}
{"url": "http://www.cross.bg/internet-detza-liniya-1581175.html", "text": "/КРОСС/ Председателят на Държавната агенция за закрила на детето д-р Елеонора Лилова поздравява интернет Горещата линия за борба с незаконно и вредно за деца съдържание за получения Сертификат за качество от Международната асоциация на интернет горещи линии INHOPE.", "date": "2018.08.09", "title": "ДАЗД поздравява интернет Горещата линия за борба с незаконно и вредно за деца съдържание"}
{"url": "http://www.cross.bg/korab-yazovir-koprinka-1581152.html", "text": "/КРОСС/ Копие на тракийски боен кораб от преди 3200 години строят край язовир Копринка.Той ще носи името на тракийския владетел Севт Трети, който е живял по тези земи.Ще тежи 10 тона и ще се управлява с весла, ще е дълъг 19 метра.Конструкцията на бойния кораб е симетрична. Подобни плавателни съдове са много маневрени и позволяват плаване както по реки, така и по морета.Птицеглавият кораб се строи  с материали, каквито са ползвали траките. Целият набор на кораба е направен от дъб. „Севт Трети” ще се придвижва с гребци – минимум четирима и максимум 16 души. За платната му ще са необходими десетки метри ленен плат. В пълния си блясък корабът ще може да бъде видян за Тракийските празници, които  започват от края на август в  Казанлък. А от догодина ще плава във водите на язовир Копринка.", "date": "2018.08.09", "title": "Строят копие на тракийски боен кораб край язовир Копринка"}
{"url": "http://www.cross.bg/teatur-ysmivka-mytafova-1581150.html", "text": "/КРОСС/ Великата и неповторима СТОЯНКА МУТАФОВА ще отбележи “70 ГОДИНИ НА СЦЕНА” със специален СПЕКТАКЪЛ – ЮБИЛЕЙ на 2 февруари 2019 г. в зала 1 на НДК. “Г-жа Стихийно бедствие” ще бъде в светлините на прожекторите на връх рожденния си ден (2 февруари) точно в 19.30 ч. На сцената ще стъпят и куп нейни приятели и колеги, за да я уважат и поздравят. Очаква се празникът да споделят едни от най-големите звезди на родната театрална и музикална сцена, а имената им ще станат известни съвсем скоро. Събитието се организира от продуцентска къща “Ажур Пико” и “Артишок”, а билетите за него са в продажба от днес, 9 август 2018 г., ексклузивно в мрежата на Тикетпортал.бг (http://ticketportal.bg). Могат да се намерят още в Билетен център в НДК, Билетна каса на “Арена Армеец”, книжарици Booktrading и бензиностанции ОМВ. Цената им е от 20 до 70 лв, според мястото в залата.С изключителна енергия, винаги с усмивка на лице и страхотно чувство за хумор, Стоянка Мутафова продължава да е на сцена и до днес. \"Кралицата на българската комедия\", както я описва Ройтерс, има в актива си изключително богата палитра от роли, стартирали още от 1945 г., когато играе прислужница в пиеса на Молиер. Завършва класическа филология в Софийския университет “Св. Климент Охридски” и Държавна театрална школа в София. От 1946 г. до 1949 г. работи в театър в Прага, а от 1949 до 1956 г. в Народния театър. Тя е един от основателите на Държавния сатиричен театър “Алеко Константинов”, където работи от 1956 г.                        Щом стъпи на сцената магнетичната актриса приковава вниманието на публиката “на мига” и заслужено печели любовта й – и в театъра и на екрана. Участва в много от емблематичните български филми като “Специалист по всичко”, “Любимец 13”, “Топло”, “Бялата стая”, “Кит”, “Езоп” и други.  Уважавана и обичана, тя успява да вдъхнови поколения български артисти да тръгнат по пътя на театъра и киното. Днес, на 96 години, актрисата продължава да играе активно, да изнася представления из страната и на сцената на Сатиричния театър в София. През 2012 г., когато празнува 90-годишния си юбилей, тя сподели: \"За мен този театър (Сатиричния) е кажи речи всичко\". В края на 2017 г. единствената й дъщеря Мария Грубешлиева – Муки, издаде своята втора книга за Стоянка Мутафова със заглавие \"Добър вечер, Столетие мое\". В нея почитателите й имат възможност да разберат много тайни и любопитни истории от живота на актрисата. Едно от посланията в книгата е: “Никога да не се предаваш, да бъдеш себе си, да се бориш и да достигнеш своето столетие. И когато това стане да можеш с усмивка да му кажеш \"Добър вечер\" и да си щастлив от дългия път, който си извървял\", споделя авторката на книгата.На 2 февруари 2019 г. в зала 1 на НДК ще станем част от вълнуващ и невиждан празник - СТОЯНКА МУТАФОВА “70 ГОДИНИ НА СЦЕНА”! Не порпускайте да си сложите червеното червило, перли и парфюм, а доброто настроение и усмивка са гарантирани! ", "date": "2018.08.09", "title": "Стоянка Мутафова чества 70 години на сцена"}
{"url": "http://www.cross.bg/kradetz-razbi-magazina-za-nosht-v-pomorie-1581151.html", "text": "/КРОСС/ Районната прокуратура в Поморие иска постоянен арест за мъж, който е обвинен за три обира на търговски помещения в рамките на една нощ – между 22 ч. на 22 юли и 5:45 ч. на 23 юли.Според държавното обвинение Росен Я. е действал в условията на опасен рецидив, „чрез разрушаване на прегради, здраво направени за защита на имот – пробиване на дупка в тухлена стена, изкъртване на част от две ламаринени входни врати и разбиване на метална каса, чрез използване на техническо средство - метален лост тип „кози крак“ и брадва”.От магазините откраднал два мобилни телефона и пари.Районният съд в Поморие ще заседава по мярката за неотклонение на мъжа.", "date": "2018.08.09", "title": "Крадец разби 3 магазина за нощ в Поморие"}
{"url": "http://www.cross.bg/prezident-teritoriyata-vychich-1581154.html", "text": "/КРОСС/ Сръбският президент Александър Вучич обяви, че твърдо подкрепя разделянето на етническите сърби от етническите албанци, в това число – и на територията на собствената му страна, предаде агенция „Бета”.Етническите албанци от Прешево, Медведжа и Буяновац многократно са изявявали желание да се присъединят към Косово. В същото време Белград настоява сръбските общини да излязат от територията на младата държава.„Подкрепям раздялата с албанците и следвам тази политика. Имаме територия, за която не е ясно чия е и това винаги ще е източник на потенциални конфликти”, коментира Вучич пред журналисти.Той не даде повече подробности по темата с мотива, че не иска да разкрива картите на Белград в преговорите с Прищина.В същото време, обаче, косовският президент Хашим Тачи заяви вчера на брифинг, че присъединяването на Прешево, Медведжа и Буяновац трябва да стане със знанието на Брюксел и то не трябва да се счита за част от по-мащабен процес, включващ автономия за сръбските общини или размяна на територии.", "date": "2018.08.09", "title": "Сръбският президент се отказа от Прешевската долина"}
{"url": "http://www.cross.bg/obshtinite-zashtoto-sredstva-1581153.html", "text": "/КРОСС/  Механизмът трябва да бъде прозрачен и справедлив, защото през последните години виждаме точно обратното.Извън бюджетите на общините се разпределят едни средства, които не са никак малки и някой път дори надминават капиталовите разходи на дадените общини, които са на „мой човек“, когато имаш такъв човек, получаваш средства, но, когато нямаш, населението, кметството, общината страдат.Крайно време е тази порочна практика, която не е от вчера, а – от доста отдавна, да приключи.Едно време имаше Национално сдружение на общините, което се ползваше с голямо доверие от централната власт и общините и такива неща се допускаха по-рядко.Сега също го има, но в един момент се получава такова разпределение на средства, за което не знаят и явно има нещо, което явно куца и което трябва да се отстрани.Чух от телевизии и радиа дискусия, че това едва ли не е практика от преди „И вие сте го правили преди и ние ще го правим“. Трябва да спре и да има някаква справедливост.Например община Ковачевци от 3 години се бори за финансиране – дофинансиране на водопроводната мрежа на общинския център Ковачевци.Три години пускаме, писма молби да се до финансира този водопровод и ето отново община Ковачевци е извън този списък.Методът, по който се разпределя финансирането, не е справедливАз не мога да кажа, че специално за община Ковачевци не стигат парите, напротив имаме добра събираемост на местните данъци и такси, нямаме просрочени задължения към доставчици.Но виждаме, че средствата за капиталови разходи, които се разпределят, не са справедливи.Например Държавен фонд „Земеделие“ ощетиха малките населени места, защото за да имаш конкурентноспособен проект, трябва да имаш определен брой жители, специално в нашия район Перник, всички населени места са малки и загиващи и до тях средства не стигат, защото няма достатъчен брой жители.По този начин Държавен фонд „Земеделие“ става недостъпен, ако през миналия програмен период сме имали 9 милиона финансиране, то в новия период – след 2015-та година промениха ранкинга на проектите и реално погледнато имаме един спечелен проект при положение, че не сме пропускали кандидатстване.Имаше и една добра идея за подпомагане на малките общините чрез фонд, но за съжаление тази идея не се случи. В момента там, където има влияние на управляващата коалиция, се разпределят средства, а там, където няма, не се...В момента за област Перник нито една община не е получила финансиране и затова може да пишем двойка на нашите депутати, които са представители за района, защото не са защитили региона.Имам всякакви практики, ние също сме получавали средства от МРРБ, от МТСП, от МОСВ, от предприятието за ПУДООС. Има много механизми за финансиране.Ще ви дам пример за проблем със сметищата, където няма средства в МОСВ и ето тези пари, ако се насочат натам и когато са готови общините, да се финансират и ако това не стане, ще изпаднем в бедствено положение.Когато правим рекултивиране на сметището, това не се вижда от хората, а е важно и се вижда, когато се прави асфалт на дадена улица и хората са доволни.Ако си кмет от БСП, не получаваш нищо, извън тези, които са в Гоце Делчев.Кметът е кмет, има един месец избори и в този месец всеки си предлага визията за населеното място или за дадената община. В момента, в който кметът положи клетва, той става кмет на всички граждани и няма какво да се дели. Тук има хора, които симпатизират на различни партии. Това се отразява на тяхното битуване и на техния живот, но тук е заложено друго – хората виждат, че, когато един кмет е от ГЕРБ, той получава средства, когато не е от ГЕРБ, той не получава финансиране.Така една година преди местните избори този факт дава предимство на всички кандидати на дадената политическа партия, от която е управляващото мнозинство в парламента.В случая догодина, когато се отиде на избори и започне да се говори за тях, една от основните теми е тази - кметът на ГЕРБ получава пари, а този от БСП не получава, защото не е оправен, което не е истина. Това си е един вид предизборна кампания, с което централната власт подпомага дадени общини. Няма механизъм за разпределение на средства, а само принципа „мой човек“ и това трябва да спре.За жалост област Перник страда от този проблем, защото ние сме на 25 км от София и всяка сутрин от тук тръгват хора, за да работят в София. Пробваха и на квартири там, но наемите са скъпи и сега им излиза по-изгодно да пътуват до София. Това е много сложен проблем, който касае демографията и условията за инвестиции.В България има сериозен недостиг на работна ръка, защото заплащането е ниско и хората бягат там, където има по-високи заплати – в големите градове и чужбина.Преди имаше едни постановления, с които се подпомагаха малките населени места, високопланинските общини да се създават нови работи места.Но когато нямаш асфалтирана улица да речем и живееш в кал, всеки иска да живее по-добре ето затова трябва и финансиране.Не съм аз човекът, който ще реши... Има избрани народни представители, които трябва да решат проблема. Населените места под 200 човека ги обричаме на изчезване. Не трябва да се подлъгват хората, които искат да си построят къщи и да се заселят в тях, ако няма развитие. След 5–6 години тук няма да има нищо, ако се продължава така, защото има населени места, където хората не могат да си купят хляб, защото няма магазини и ходят на 10–15 км веднъж седмично, защото за 15–20 човека и няма кой да отвори магазин. Знаете, че вече ги няма и тези кооперации, които караха хляб, и това е проблем.", "date": "2018.08.09", "title": "Васил Станимиров: Българските общини трябва да имат прозрачно и справедливо финансиране"}
{"url": "http://www.cross.bg/sergeii-lavrov-vunshen-1581157.html", "text": "/КРОСС/ Руският външен министър Сергей Лавров ще посети на 13 и 14 август Анкара, където ще участва в заседание на посланиците и постоянните представители на Турция. Това съобщи днес говорителят на министерството на външните работи на Русия Мария Захарова, цитирана от ТАСС, съобщава Фокус.На 13 и 14 август руският външен министър Сергей Лавров ще участва в заседание на посланиците и постоянните представители на Турция по покана на турския външен министър.В рамките на посещението се планира Сергей Лавров да държи реч на заседанието и да разговаря с турския външен министър, посочи Захарова.", "date": "2018.08.09", "title": "Сергей Лавров ще посети Анкара на 13 и 14 август"}
{"url": "http://www.cross.bg/grad-konteiinerite-otpadutzi-1581155.html", "text": "/КРОСС/ емонтите на улици и подмяната на водопроводи в Стария град на Велико Търново създадоха проблеми с изхвърлянето на контейнерите с битови отпадъци. Има райони, в които сметоизвозващите машини не могат да влязат по една седмица.Старият град потъна в отпадъци. Заради разкопаните улици и затворени участъци и сметосъбиращите машини не могат да влязат, за да изхвърлят контейнерите. Препълнени са и кофите за смет и до основните туристически забележителности във Велико Търново.Йордан Йорданов, управител на фирмата-концесионер на боклука, обясни:\"Тръгнал съм да се разбирам със строителите да оставят място, през което да може да влиза наша кола. Ние нямаме достъп до контейнерите\".Сметосъбиращата фирма призовава жителите на Стария град да изхвърлят битовите си отпадъци в контейнерите за смет в районите с транспортен достъп.", "date": "2018.08.09", "title": "Старият град във Велико Търново потъна в отпадъци"}
{"url": "http://www.cross.bg/ivancheva-beleznitzi-dnes-1581158.html", "text": "/КРОСС/ „Десислава Иванчева е изведена от болницата днес без белезници.. Това каза временно изпълняващият длъжността директор на затворите ст. комисар Той даде извънредно изявление пред сградата на Софийския затвор, след като се вдигна шум около отстранения кмет на „Младост” и посещението ѝ за изследвания в „Майчин дом”.По рано днес от екипа на обвинената за подкуп Иванчева съобщиха във „Фейсбук”, че тя е изведена от болницата по-рано от очакваното и към съобщението е прикрепена снимка, на която Иванчева пак е окована.Довеждането в болница на бившия кмет на „Младост” с белезници на ръцете и краката предизвика скандал, като юристи коментираха, че в случая не става дума за специално отношение към нея, а за нарушаваща законите и Конституцията практика, прилагана спрямо всички арестанти, които се конвоират до лечебно заведение. Властите обаче обясниха действията си с множеството случаи на избягали лица.Миладинов обясни днес, че до края на седмицата ще бъдат изготвени нови правила за конвоирането на арестанти. ", "date": "2018.08.09", "title": "Шефът на затворите: Иванчева е изведена от болница без белезници"}
{"url": "http://www.cross.bg/polk-bulgariya-bulgariya-1581156.html", "text": "/КРОСС/ „Визия за България“ на БСП е актуален документ. Той се приема в изключително подходящ момент“.Това заяви полк. Иван Иванов - председател на Конфедерацията на обществените организации от сигурността и отбрана на пресконференция след среща с представители на БСП по проекта „Визия за България“. Според него основните заключения в проекта са, че неолибералният модел е изчерпал своя потенциал и че светът е пред прага на доста голяма промяна. „Ние сме напълно съгласни с този извод. Съгласни сме с извода, че не може да има една група хора, които имат сериозен икономически потенциал и те правят или конституират политическа система, която не обслужва съответната маса или народ, а своите собствени икономически интереси. В тази връзка считаме, че основните изводи, които се правят във Визията, са абсолютно правилни“, изтъкна полк. Иванов. Той добави, че по време на срещата от КООСО са поставили редица въпроси, които трябва да бъдат обсъдени. По думите му по отношение на сектор „Отбрана“ основните параметри във Визията са актуални. „Считаме, че и ръководството на БСП споделя мнението на ръководството на КООСО, че Българската армия в момента е в изключително тежко състояние и с голямо затруднение би изпълнила своята най-голяма мисия“, допълни още полк. Иванов.\"Във „Визия за България“ сме предвидили концепция за цялостно развитие на българските въоръжени сили и отбрана\". Това каза Атанас Зафиров, член на Изпълнителното бюро на БСП. „Днешната среща е в продължение на усилията на БСП за популяризиране на стратегическия документ „Визия за България“, който беше приет буквално преди дни\", допълни Зафиров. Той поясни, че „Визия за България“ е надпартиен документ. По думите му акцентите в нея са пет: икономика и доходи, регионално развитие, образование и здравеопазване. „Това по никакъв начин не означава, че БСП няма своите подробно разписани намерения и виждания във всички останали сектори на страната“, каза Зафиров.\"С „Визия за България“ искаме да дадем ново начало на държавата за дълъг период напред\". Това каза по време на брифинг народният представител и зам.-председател на Комисията по отбрана към Народното събрание Николай Цонков. „Сигурността и отбраната са изключително важни за България, разбира се, без да подценяваме системи като образование и здравеопазване. Тук сме се събрали да разговаряме, както за цялостната „Визия за България“, за мерките, приоритетите, така и за визията за изграждане на една боеспособна и модерна Българска армия“, допълни Цонков. \"Окончателният вариант на „Визия за България“ може да бъде само дело на различни среди, които да допринесат България да получи нов тласък в развитието си\". Това каза народният представител от ПГ на „БСП за България“ и член на ИБ на партията Валери Жаблянов. „Обща е констатацията, че обстановката в Европа и света се променя бързо и драматично и тя представлява провокация към българската политическа, военна и като цяло стратегическа мисъл. Към възможността българската нация да се мобилизира в такива моменти и с всички скромни ресурси, с които разполага, да намери брод към новото състояние, към което се придвижва и световната система за сигурност и ЕС“, добави той. Жаблянов изтъкна, че е впечатлен от една от препоръките на КООСО, че е крайно време да бъдат разделени \"Сигурността\" и \"Отбраната\". \"Смесването на тези две сфери понякога води до подценяване и неяснота относно мерките и политиките, които се предприемат в тези области\", допълни той.На срещата присъстваха ген.м-р о.р. Стоимен Стоименов, полк. о. р. Иван Иванов, полк. о. р. Георги Цветков, полк. о. р. Захари Марков, полк. о. р.Цонко Цонков, полк. о. р.Иван Йорданов, полк. о. р. Атанас Начев, полк. о. р. Пламен Хинков и др. В  КООСО членуват: Алианс Български командоси, Асоциация на завършилите академия на ГЩ на Руската федерация (АЗАГЩРФ), Асоциация на завършилите Колежа по отбраната на НАТО в Рим (АЗКОН), Асоциация на Сухопътните войски на България (АСВБ), Асоциация на учените в областта на сигурността и отбраната, Българско бюро за разузнаване (ББР), Независим национален съюз на офицерите в България (ННСОБ), Сговор за демократична алтернатива (СДА), Сдружение на офицерите от резерва и запаса клуб 199, Център за изследване на асиметричните рискове и заплахи за сигурността в Югоизточна Европа и Черноморския регион (ЦИАРЗС в ЮЕ и ЧР), Асоциация Колеж по отбраната на НАТО - България - област Бургас,  Асоциация Ренесанс за България, Сдружение Съюз на офицерите от резерва СИОР България, Фондация Български криле и Център за изследване на политиките в сигурността и отбраната (ЦИПСО)", "date": "2018.08.09", "title": "Полк. Иван Иванов, КООСО: „Визия за България“ на БСП е актуален документ"}
{"url": "http://www.cross.bg/yuventys-beltrame-sezon-1581159.html", "text": "/КРОСС/ ЦСКА се прицели във футболист на \"Ювентус\". \"Червените\" са отправили оферта към 25-годишния офанзивен халф Стефано Белтраме. Информацията може да се смята за достоверна, тъй като идва от авторитетния италиански журналист Джанлука ди Марцио.Белтраме е собственост на \"бианконерите\", но е записал само един официален мач за тях. От 2013 г. той постоянно е преотстъпван, а през миналия сезон носи екипа на холандския \"Го Ахед Ийгълс\" (5 гола в 32 мача за първенство). Интерес към него проявява друг холандски клуб - \"Ден Бош\".През това лято Стефано бе част от групата на \"Ювентус\" за мачовете от \"Интернешънъл Чемпиънс Къп\" в САЩ. Въпреки че записа минути в три от общо четирите двубоя и дори се разписа от дузпи срещу \"Бенфика\" и легендите на МЛС, той със сигурност не попада в плановете на треньора Масимилиано Алегри.", "date": "2018.08.09", "title": "ЦСКА с оферта за халф на \"Ювентус\""}
{"url": "http://www.cross.bg/parka-bedechka-park-1581142.html", "text": "/КРОСС/ Собственици на зелени площи слагат огради срещу застрояването на парка, алармират от инициативния комитет \"Запазете Бедечка\".Основна алея в парк \"Бедечка\" в Стара Загора може да бъде оградена всеки момент. Става дума за алеята към 700-годишния Стар чинар - любимо място за отдих на старозагорци в парк \"Бедечка\".Общинският съвет в Стара Загора реши \"Бедечка\" отново да бъде отреден за парк, а в момента тече процедура по замяна на терени, за да се компенсират собствениците на площи в парка.През това време обаче някои собственици демонстрират с огради, въпреки че строителството в парка е вече невъзможно, посочват от инициативния комитет. Появата на огради в този момент е абсурдна, защото строителни действия са забранени с изрична строителна забрана. Оградените места остават зелени.Само преди месец пък алея в парка бе преасфалтирана, а общинските власти припомниха, че това все още е нередно. Очаква се да се разбере дали е редно да се появяват и огради в територия, обявена за парк.Припомняме, че през 2011 г. реално съществуващият парк беше отреден за цялостно застрояване - след спорно възстановяване на земеделски имоти в парка. Последваха редица спорове по темата, като се стигна до обществено допитване за бъдещето на парка.Миналата година се проведе референдум дали да се запази парка или да се продължи негово застрояване. Поради ниската избирателна активност обаче допитването остана без конкретен резултат. След сериозни дебати Общинския съвет взе решение \"Бедечка\" да бъде само парк, като се запазва зелената зона на север, но се разрешава строителството в южната част на парка. Защитниците на \"Бедечка\" осуетиха изграждането на няколко големи сгради на територията на парка и успяха да спасят около 300 дка паркова площ с ключови алеи и картотекирани дървета.", "date": "2018.08.09", "title": "Заграждат алея в парк \"Бедечка\" в Стара Загора"}
{"url": "http://www.cross.bg/grip-ymurtveni-selo-1581143.html", "text": "/КРОСС/ Със заповед на изпълнителния директор на Българската агенция по безопасност на храните д-р Дамян Илиев от 8 август се вдига забраната за организиране и провеждане на пазари и изложения за птици на територията на страната.Забраната беше наложена на 17 април поради влошената обстановка с разпространението на инфлуенца (птичи грип) в Североизточна България.Припомняме, приблизително 6000 патици от фермата в село Зимница, Ямболско, заразени с вируса на \"птичи грип\" бяха умъртвени в началото на април.Птиците са умъртвени и загробени, за да се избегне риск от разпространяване на вируса. Акция за умъртвяване на птици, заразени с птичи грип в края на май имаше и в добричкото село Стефаново.", "date": "2018.08.09", "title": "БАБХ разреши продажбата на птици"}
{"url": "http://www.cross.bg/cheshmi-gabrovtzi-inspektziya-1581144.html", "text": "/КРОСС/ Водата в обществените чешми на Горна Оряховица е бактериално заразена и негодна за пиене, както и водата от единствената чешма във великотърновското село Габровци, отчитат проверки на Регионалната здравна инспекция, съобщава БНР.\"Каптажите на тези чешми са плитки и често в тях попадат битово-фекални води. Ако общината не провежда обеззаразяване, проблемите ще продължат\", коментират от \"Държавен здравен контрол\" в хигиенна инспекция.Трите обществени чешми са заразени с бактерии, предизвикващи стомашно-чревни заболявания има и предупредителни табели, същото важи и за чешмата в село Габровци в Прохода на републиката. Селото е без централно водоснабдяване и хората разчитат на тази чешма и на кладенци.Табели за негодна за пиене вода са поставени и на чешми на туристическата улица \"Гурко\" във Велико Търново.За последния месец са регистрирани 48 случая на стомашно-чревни заболявания в региона, но няма доказана връзка с качествата на питейната вода.", "date": "2018.08.09", "title": "Откриха бактерии във водата на общствените чеми на Горна Оряховица"}
{"url": "http://www.cross.bg/alkohol-etilov-proverka-1581141.html", "text": "/КРОСС/ Митничари иззеха 910 литра нелегален етилов алкохол от гараж в частен имот в Несебър. Алкохолът е открит при проверка в рамките на засиления контрол срещу нерегламентирано производство и търговия с акцизни стоки в района на Черноморието.При проверка в частния имот с прилежащи помещения са открити в гараж на двора 7 ПВЦ бидона, съдържащи жълтеникава течност с мирис на етилов алкохол, с общо количество 910 литра. Измереното на място алкохолно съдържание на продукта е 41 % vol. За алкохола не са представени никакви документи за произход и платен акциз по Закона за акцизите и данъчните складове.Нелегалният алкохол е иззет. Взети са проби за лабораторен анализ. След излизане на резултатите от лабораторните експертизи ще бъде образувано административнонаказателно производство по случая.", "date": "2018.08.09", "title": "Митничари иззеха близо тон алкохол от гараж в Несебър"}
{"url": "http://www.cross.bg/podgotovka-borisov-zaedno-1581145.html", "text": "/КРОСС/ Министър-председателят Бойко Борисов присъства на заключителната церемония на многонационалната съвместна военна подготовка \"PLATINUM LION 2018\", която се проведе на Учебен полигон \"Ново село\".Борисов поздрави участниците за постигнатите изключително добри резултати. За първи път процесът по планиране и провеждане на подготовката е изцяло отговорност на Сухопътните войски на Република България, информират от пресслужбата на МС.\"Поздравявам българското командване, за първи път планират, ръководят и са се справили прекрасно с това мащабно занятие\", каза премиерът пред войниците.Той добави: \"Едно прекрасно съоръжение за подготовка, тренировка и възпиране е съвместната ни база, която заедно с американските колеги имате възможност да използвате тези дни.\"По думите на премиера с тези учения се променя мисленето, и се учим да воюваме заедно, да се отбраняваме и да гарантираме сигурността \"не само на Балканите, на нашите граждани, а и на Черноморския регион\".Борисов коментира съвместната подготовка и в социалната мрежа \"Фейсбук\". Там той подчерта, че в многонационалната съвместна подготовка на Сухопътните войски \"PLATINUM LION 2018\", са  ", "date": "2018.08.09", "title": "Борисов от Ново село: С тези учения се учим да се отбраняваме заедно"}
{"url": "http://www.cross.bg/venetzyela-madyro-nikolas-1581146.html", "text": "/КРОСС/ Районният съвет на БСП - Красна поляна категорично осъжда терористичния акт във Венецуела и опита за убийство на демократично избрания президент Николас Мадуро.", "date": "2018.08.09", "title": "БСП – Красна поляна осъжда терористичния акт във Венецуела и опита за убийство на президента Мадуро"}
{"url": "http://www.cross.bg/zakona-stroezh-organizatziya-1581148.html", "text": "/КРОСС/ Във връзка с разпространена в медиите информация относно издадени в нарушение на Закона за устройство на територията заповед за одобряване на подробен устройствен план и разрешение за строеж за обект Модернизация и реконструкция на пристанище „Карантината“ на морски плаж „Аспарухово“ във Варна от министъра на регионалното развитие и благоустройството, пресцентърът на МРРБ заявява, че изнесеното в сигнала на неправителствената организация „Камара на геодезистите“, която не е официалната браншова организация по смисъла на Закона за геодезията и картографията, е невярно и няма нарушение на процедурата по допускането, одобряването и издаване на разрешението за строеж.Процедурата по издаването на разрешението за строеж е проведена по реда на Закона за морските пространства, вътрешни водни пътища и пристанища на Република България и по реда на Закона за устройство на територията. Не са приложими разпоредбите на Закона за устройство на Черноморското крайбрежие и по тази причина в случая не се прилагат изискванията за Зона А от морските плажове.Трябва да се има предвид, че съгласно разпоредбата на поред чл. 112 ж на Закона за морските пространства, вътрешни водни пътища и пристанища на Република България рибарските пристанища са публична общинска собственост, която не може да бъде променяна в частна и предназначението на обектите също не може да се променя.Следва да се уточни, че рибарското пристанище съответства на предвижданията на действащия общ устройствен план, където има регистрирано съществуващо такова.Подробният устройствен план за пристанищната територия е одобрен с параметри на застрояване, приложими за производствени терени с плътност на застрояване 80%, КИНТ 2,5 и кота корниз по-малко или равна на 25 м. Според плана и приложената визуализация на пристанищната територия е предвидена за изграждане 3-етажна сграда. Третият етаж ще бъде панорамен ресторант със стълба –кула, като втори етап на проекта, който ще се финансира от общината. Височината на сградата ще бъде значително по-малко от 25 м.Преди одобряването на проекта във Варна е проведено широко обществено обсъждане на 16.06.2016 г.За територията на морски плаж Аспарухово има издаден акт за изключителна държавна собственост, в който не попада цитираният в сигнала на неправителствената организация имот.В специализираната карта е отбелязано, че коментираният в сигнала на неправителствената организация имот включва скали, а плажът е пред него. Това поражда съмнения, че съдържащият се в сигнала картов материал е манипулиран.", "date": "2018.08.09", "title": "Законоустановените процедури по издаване на разрешение за строеж за реконструкция на пристанище „Карантината“ са спазени "}
{"url": "http://www.cross.bg/ostrov-razrysheni-lombok-1581140.html", "text": "/КРОСС/ Само 4 дни след опустошителното земетресение на индонезийския остров Ломбок нов силен трус разлюля района. Няма опасност от цунами, увериха властите.Трусът е бил с магнитуд 5,9 по Рихтер на 10 км дълбочина, съобщи Националната геологическа служба на САЩ. Има разрушени сгради.Междувременно броят на жертвите на предишния силен трус нарасна до 168 души, съобщи националната служба за справяне с бедствията.Говорителят на службата посочи, че това са официалните данни и уточни, че според местните власти броят им е много по-голям, а военните говорят за над 380 загинали.Близо 1500 души са в болница. Хиляди други, чиито домове са разрушени, живеят във временни убежища.Местата обаче не достигат и хората спешно се нуждаят от храна, питейна вода и медикаменти.По данни на властите три четвърти от селските райони на остров Ломбок са без ток от неделя, макар че електроподаването на повечето други места е възстановено.Някои селища остават недостъпни за спасителите заради разрушени мостове и пътища. ", "date": "2018.08.09", "title": "Ново земетресение на индонезийския остров Ломбок"}
{"url": "http://www.cross.bg/ivancheva-kudeto-krakata-1581147.html", "text": "/КРОСС/ По-рано от първоначално обявения час и отново в окови, обвинената за подкуп кмет на столичния район „Младост” Десислава Иванчева беше изписана от „Майчин дом”, където през миналата седмица постъпи за изследвания. Това съобщиха от екипа й във „Фейсбук”.„Най-лошото е, че тя няма да бъде в лечебницата на Централния затвор, а директно в ареста, където условията разрушават здравето им. Ще изпратим протестна нота до посолствата на демократичните държави и до европейските институции”, пишат още сподвижниците на Иванчева.Довеждането й с белезници на ръцете и краката предизвика скандал, като юристи коментираха, че в случая не става дума за специално отношение към кмета, а за нарушаваща законите и Конституцията практика, прилагана спрямо всички арестанти, които се конвоират до лечебно заведение. Властите обаче обясниха действията си с множеството случаи на избягали лица.Днес се очакваше акция в подкрепа на Иванчева, но по-ранното й изписване я осуети. В понеделник пред Министерския съвет обаче ще има протест.", "date": "2018.08.09", "title": "Иванчева си тръгна от болницата, както и дойде – с вериги на краката"}
{"url": "http://www.cross.bg/istoriyata-kadur-istoriya-1581149.html", "text": "/КРОСС/ Фото есетата са изразно средство, много различно от перфектния самостоятелен кадър Протичащият в момента регионален конкурс за мобилна фотография Huawei Next Image Awards ()                                             Изберете или заснемете въвеждащ кадър: такъв, който вкарва зрителя в историята.Тoй задава контекст и обикновено указва мястото на развитие на историята. Пътна табела, разпознаваем интериор с надписи са добри примери, ако търсите конкретика, морски пейзаж също става, ако искате да кажете просто, че историята ви се развива на морето и т. н.Покажете детайл – снимките с детайли създават наситеност и плътност на историята.Включете пострети - хората са най-важното нещо за добрата история и е добре да имате поне един портрет. Отново припомняме, че портретът не е задължително да е буквално лице, по-скоро търсете одушевено присъствие – силует, ръка, животно и други според идеята на историята ви.Предайте настроение – настроението е привлекателно и заразително във фото есетата. Внимавайте за цветовата тоналност – добре е историята да бъде в една хомогенна тоналност.                      Предайте конфликт - добрата история разчита на конфликт. Това е аналогът на завръзката в традиционните разкази. Във фотографията тази роля играят контрастите – емоционални или чисто геометрични и цветови.Моментът e важен и в серията и от снимки - опитайте да уловите кадър, който е извън линеарната част на историята и я показва под друг ъгъл.Покажете общата картина чрез поне един кадър, който дава общ поглед върху историята.Завършващ кадър: ако правите затворена история, сложете кадър, който едновременно да препраща към началото, но и да ви извежда от историята. Това е развръзката и тя е много важна.                       Пожелаваме ви приятен лов на интересни истории, които да споделите до 20 август на адрес ", "date": "2018.08.09", "title": "Huawei и lomovera разкриват тайните за успех в категорията „Story Board”на конкурса „Next Image Awards”"}
{"url": "http://www.cross.bg/bulgariya-toplofikatziya-aprilov-1581129.html", "text": "/КРОСС/ От 09.08.2018 г. EVN Топлофикация стартира нов проект за полагане на топлопреносна мрежа. Планирано е изграждането на 70 метра нов топлопровод в локалното платно на бул. „Васил Априлов“ северно от кръстовището с бул. „България“, без кръстовището да се затваря за движение.Проектът предвижда и пресичане на бул. „България“, като движението няма да бъде спирано. Строително – монтажните работи ще се извършват чрез етапно затваряне на северното и южно платно на бул. „България“Проектът ще позволи цялостна връзка на магистрални топлопроводи с новоизградената през последните години нова мрежа по целия бул. „Васил Априлов“.Предвидено е проектът да приключи до средата на септември 2018 г. EVN Топлофикация уверява, че дружеството ще предприеме необходимите мерки за по-бързото приключване на проекта. ", "date": "2018.08.09", "title": "EVN Топлофикация изгражда нов топлопровод в район „Северен“ в Пловдив"}
{"url": "http://www.cross.bg/obshtinite-razpredelenie-gyninski-1581133.html", "text": "/КРОСС/ „В Правец няма да дойде и един лев от разпределението на средствата за общините от МС\". Това каза по БНР кметът на Правец и член на НС на БСП Румен Гунински. „Силно сме обезпокоени от субективното разпределяне на средствата от централния бюджет за общините. Това е практика години наред. Липсва публичност и не са ясни критериите на разпределение.Последното постановление на МС, с което бяха разпределени пари за общините, е внесено в 8 часа вечерта на 20 юли без съгласуване между министерствата - в нарушение на устройствения правилник на МС”, допълни той. Гунински беше категоричен, че не само при това разпределение на средства в Правец не са получили лев, а и при предните две от страна на Министерския съвет. „На местно ниво ние не делим хората на БСП или ГЕРБ. Всички са жители на България. С това постановление на МС са ощетени близо 2 милиона жители в страната. Той припомни, че по време на управлението на Пламен Орешарски, при подобно разпределение, общините на ГЕРБ са получили близо 30% от парите, а не както в момента - БСП получават едва 2%. Гунински подчерта, че БСП ще иска от НСОРБ да обсъди на Управителен съвет механизмите на разпределение. „Изравнителната субсидия на над 100 общини е на ниво от 2010 година. НСОРБ иска допълнителни пари, за тези общини”, заключи още той. ", "date": "2018.08.09", "title": "Румен Гунински: В Правец няма да дойде и един лев от разпределението на средствата за общините от МС"}
{"url": "http://www.cross.bg/klimata-zatoplyane-gradysa-1581131.html", "text": "/КРОСС/ Съвместно изследване на учени от Германия, Швеция, Дания и Австралия предрича мрачно бъдеще за планетата ни: Дори и да се постигнат целите на Парижкото споразумение за климата – т.е. глобалното затопляне да бъде ограничено до максимално 1,5 до 2 градуса по Целзий в сравнение с прединдустриалния период, климатът на Земята може изцяло да се промени, пише \"Дойче Веле\".Повишаващите се средни температури увеличават риска от активизирането на процеси, които допълнително биха затоплили земната повърхност, твърдят учените.\"Нашето изследване показа, че едно глобално затопляне на земната атмосфера с около 2 градуса по Целзий, може да доведе до процеси, които още повече ще увеличат неблагоприятното въздействие над климата\", казва основният автор на студията - австралиецът Уил Стефен.Според тази прогноза, средните температури в света ще се увеличат в дългосрочен план с 4 до 5 градуса в сравнение с прединдустриалния период. Това ще повиши морските нива с 10 до 60 метра, вследствие на което много острови и крайбрежни градове като Венеция, Ню Йорк, Токио и Сидни ще бъдат наводнени, а части от земята ще станат необитаеми. Учените наричат ​​този сценарий \"Горещ  период\".Ефектът на доминотоНеблагоприятните процеси и фактори, които биха могли да предизвикат резки промени в световния климат, са добре известни. Горите и зоните на вечния лед, които сега се числят към категорията на „приятелите на климата\", защото задържат парниковия ефект, в бъдеще навярно ще се превърнат във „врагове на климата\", които неконтролирано изпускат вредни емисии в атмосферата.До този момент обект на анализ са били предимно отделни процеси, засягащи “парниковия ефект”, но не и влиянието и взаимовръзката между тях. Международният екип, чиято студия бе публикувана в понеделник ( 6.8), анализира различни сценарии, до които би могло да се стигне в условията на глобално земно затопляне с 2 градуса. В работата си по тези сценарии те откриват многобройни взаимодействия и верижни реакции, свързани с топенето на глетчерите, размразяването на вечните ледове, живота в океаните и намаляващата роля на резервоарите за въглеродни окиси.Процесите, предизвикани от глобалното затопляне, имат потенциал да създадат ефект на доминото, твърди шедският учен Йохан Рокстрьом, който е съавтор на изследването. \"Щом отпадне един елемент, следващата плочка от доминото също ще се преобърне. Би било много трудно, дори невъзможно, да се предотврати този фатален ефект  за системата на климата.\" Това значи, че земята ще започне да се затопля все по-бързо, дори и ако човечеството престане да произвежда парникови газове.Парижкото споразумение за климата, подписано от 197 държави, си постави за цел да ограничи повишаването на глобалната средна температура до максимум 2°C . Не е ясно обаче, дали това е достатъчно, за да бъде спасено човечеството от климатична катастрофа, предупреждава Ханс Йоахим Шелнхубер, директор на  Института за изследване на климата в Потсдам. \"Все още не знаем дали можем да запазим глобалното затопляне само в рамките на 2 градуса”, казва Шелнхюбер.Какво трябва да се прави?За това са нужни много повече усилия, отколкото само да се намали производството на вредни емисии. Човек трябва да защитава цялостната екосистема, което значи да се спре поголовното изсичане на горите, да се намали прекомерната консумация, да се осъществява контрол над прираста на населението и да се инвестира в нови технологии, които отвеждат въглеродния диоксид извън атмосферата.„Въпреки апокалиптичните резултати, предричани от учените, няма място за излишна паника\", предупреждава Катрин Ричардсън от университета в Копенхаген: \"Нашето проучване съдържа едно изключително положително послание. Колкото по-добре осъзнаваме ролята си на тази планета, толкова по-добре ще можем да реагираме на съответните предизвикателства\", заяви тя за ДВ. \"Трагедията ще настъпи, само ако отказваме да признаем, че трябва още по-активно да защитаваме климата\".", "date": "2018.08.09", "title": "Вечното лято: Климатичният кошмар, който може да потопи десетки градове"}
{"url": "http://www.cross.bg/matyu-perforatziya-operatziya-1581132.html", "text": "/КРОСС/ Матю Пери е претърпял спешна операция в Лос Анджелис, заради перфорация на стомашно-чревния тракт. Гастроинтестиналната перфорация причинява тежка стомашна болка, втрисане и може да е фатална, ако не се вземат мерки. Сега актьорът се възстановява от изненадващата операция и моли за уединение, докато не приключи лечението му. Неговият представител е казал пред E! News, че Матю е много благодарен за загрижеността на феновете. Гастроинтестиналната перфорация се появява, когато се образува дупка през стомаха, дебелото черво или тънките черва. Това може да се дължи на редица заболявания - колит, апендицит, болестта на Крон. Състоянието е животозастрашаващо, ако не се предприеме ранно лечение, може да доведе до сепсис или смърт.", "date": "2018.08.09", "title": "Матю Пери – по спешност в болница. Опериран е! "}
{"url": "http://www.cross.bg/bazhdekov-bezopasnost-putna-1581130.html", "text": "/КРОСС/ Тежък инцидент беляза курорта Китен. Пиян и дрогиран шофьор блъсна шест момичета на тротоар. 31-годишният шофьор от София се движил с висока скорост и предприел рязък десен завой. Автомобилът излязъл от платното, ударил тинейджърките една след друга, а след това се преобърнал по таван. Пострадалите момичета са от Лом, а шофьорът е задържан за 24 часа. Районната прокуратура в Царево трябва да реши дали ще бъде удължена мярката му задържане.Любка Маринова от Асоциацията на пострадалите при катастрофи каза, че този случай е изключително фрапантен заради това, че водачът е употребил алкохол и наркотици преди да се качи в автомобила. Според нея няма как до всеки водач да стои полицай.\"Аз смятам, че законът трябва да се изпълнява. Той в повечето случаи е добър, но за съжаление голяма част от хората, които работят с него, не го знаят и не го прилагат\", каза тя в студиото на \"България сутрин\".Тя коментира още, че за да бъдат намалени подобни нещастия, трябва да се направят условия по пътищата за намаляване на скоростта, да има нови тротоари, а полицията да има достатъчно тестове за проверки.Руслан Баждеков от Института за пътна безопасност пък каза, че подобни случаи на този в Китен ще виждаме, защото ни е нужна нова нормативна база и нова философия за пътна безопасност.\"Трябва да има един специализиран орган, който да се грижи за тази пътна безопасност. В прерогативите му да влизат анализите и мониторинга, за да може да се знае всеки пътен инцидент какво го е причинило\", настоя Баждеков пред Bulgaria ON AIR.По думите му отговорността за пътната безопасност е разпределена на много места, а тя трябва да бъде концентрирана. Баждеков също се обяви за непрекъснат контрол от полицията.", "date": "2018.08.09", "title": "С алкохол и наркотици зад волана. Как да се спрeм убийците на пътя?"}
{"url": "http://www.cross.bg/vulnenie-vodata-moreto-1581167.html", "text": "/КРОСС/ 36 души са се удавили през първите 6 месеца от тази година. От тях 26 са мъже, 6 жени и 4 деца до 18 години. По неофициални данни към август броят им е нараснал до 50, пише \"24 часа\".\"Сулганът (мъртвото вълнение - б.а.), който излиза през август, е най-опасният - прави водовъртеж и дупки в морето\", съобщи пред изданието доайенът на бургаските спасители Стойо Иванов.За първо лято от 50 години насам 80-годишният спасител не е на плажната вишка заради здравословен проблем.Опитът му показвал, че през последните години мъртвото вълнение, което традиционно се появява в края на юли и началото на август, идва по-рано и остава да властва в морето все по-дълго.\"Ако вълните са 2-3 бала, не е страшно, но ако има мъртво вълнение, което дърпа навътре, тогава става лошо, особено за човек, който не умее да плува. Най-важното е да няма паника, защото страхът, а не морето може да се окаже фатален\", съветва Иванов.Той препоръчва да не се навлиза твърде навътре в морето, а ако летовник попадне в яма, каквито понякога има и на плиткото, да не губи самообладание и да се опита с плуване успоредно на брега да излезе на безопасно място.Най-коварни според Стойо Иванов са плажовете, където изведнъж става дълбоко, както е край нефтената база на Росенец и на една от ивиците в Китен.Не влизайте от юг на плажа в морето при силно вълнениеПри силно вълнение най-опасните места са южните части на плажовете, защото вятърът най-често е от североизток и се получава т.нар. крайбрежно течение, успоредно на брега, което тегли навътре. Това предупреди доц. Стоян Андонов, световен шампион по водно спасяване и председател на Националната комисия по водно спасяване, който от 8 август е и заместник министър на младежта и спорта.Според него повечето инциденти се случват в началото на отпуската, в първите дни, когато се пристигне край водната площ. Това било закономерен факт, тъй като организмът ни още не е привикнал и с водата, и със слънцето. Прибавя се и еуфорията от първите дни на почивката, както и умората от пътуването.\"Много пъти инциденти възникват още в първия ден. Затова трябва да дадем възможност на тялото си да се аклиматизира. Важно е да съобразим и здравословното си състояние. Голяма част от инцидентите в морето, та и в язовирите и езерата стават поради рязко влошаване на здравето - пристъпи, сърдечни проблеми и т.н.\", каза още доц. Андонов.Той предупреди още, че най-опасното място за плуване са реките. Силното течение в реките представлява много голяма опасност, затова, ако се погледне статистиката на удавянията във вътрешните водоеми, ще стане ясно, че това са предимно реки. След това са язовирите, където самите условия са твърде опасни. Водата не е достатъчно прозрачна. Много пъти рязко става дълбоко.\"Трябва да се знае, че във водоеми, които не са морета, където няма циркулация на вода, водата се затопля на пластове. Горният слой става топъл, а под него водата може да е изключително студена. Много пъти рибарите със загрети тела, когато пипнат водата, стори им се топла и скочат, пробивайки 50-метровия пласт със затоплена вода, попадат в студената. Това понякога предизвиква шок. Изключитено опасно е да се плува близо до язовирните стени\", предупреди Андонов.80% от инцидентите стават под въздействието на алкохол. Много често хората \"загрети\" от алкохола, влизат във водата уж да се охладят. Водата отнема 15-ина пъти по-бързо телесна температура от тялото. Когато сме консумирали алкохол обаче, който действа съдоразширяващо, се охлаждаме 30 пъти по-бързо във водата, каза още специалистът по водно спасяване.Излизайте под ъгъл, а не директно при мъртво вълнение\"Ако попаднете в мъртво вълнение, не се поддавайте на паниката, а пестете силите си и викайте за помощ. Важно е да не се стремите да излезете бързо до брега. Съветвам всеки в такава ситуация да се отпусне и да се остави течението да го завлече навътре. Най-много след 20-30 м ще спре да го влече. Тогава трябва да се опитате косо, т.е. под ъгъл, да излезете, а не директно\", каза морският спасител Георги Есов. Той има над 40 години стаж.\"Мъртво течение няма, има мъртво вълнение. Мъртвото вълнение е остатъчно вълнение, при което няма вятър, който да ни духа към брега. Придънното течение пък ни дърпа навътре\", обясни и доц. Стоян Андонов.Мъртвото вълнение (англ. rip current) е най-опасно в плитки морета с полегат бряг, който е обкръжен от пясъчни плитчини, коси и островчета. В тези места по време на отлив пясъчните коси пречат на водата да се връща обратно в морето. Отварят се коридори и в тях тръгва течение, перпендикулярно на сушата. Налягането на водата в тесния пролив, съединяващ морето с лимана, нараства многократно. В резултат на това се образува бърз поток, по който водата се движи със скорост 2,5–3,0 м/с.Как да разпознаем това течение, за да не попаднем в него?1. Видим коридор от разпенена вода, перпендикулярен на брега.2. В крайбрежната зона се виждат участъци с друг оттенък на водата; например наоколо водата е светлосиня или зеленикава, а една зона е например бяла.3. Участък с пяна, водорасли, балончета, който стабилно се движи от брега навътре в морето.4. В непрекъснатата линия от приливни вълни се забелязват разкъсвания с широчина 5-10 метра.Мъртвото вълнение няма да ви завлече към дъното. Това не е водовъртеж. Често мъртвото вълнение е кратко и с голяма скорост.Неговата ширина не превишава 50 метра. А в повечето случаи е само 10–20 метра. И ако преплувате буквално 20–30 метра успоредно на брега, вие ще забележите, че сте излезли от течението. Течението достатъчно бързо отслабва, тягата отслабва там, където вълните достигат своя пик и започват да се разбиват.", "date": "2018.08.09", "title": "Водовъртежи през август. Удавниците тази година – към 50"}
{"url": "http://www.cross.bg/pozhari-gorski-slyzhiteli-1581164.html", "text": "/КРОСС/ Повече от 2 300 горски служители са в готовност за реакция при горски пожари, съобщиха от ресорната агенция.Осигурени са денонощни дежурства за получаване на сигнали и са извършени проверки във всички горски територии за изпълнение на превантивни мерки.Освен на пожаронаблюдатели, патрулни и контролни екипи на терен, горските служители могат да разчитат и на автоматизирани системи за наблюдение и ранно оповестяване на пожари, които на този етап покриват около 12 на сто от горските територии.Тази мрежа ще бъде изградена в близките 2-3 години и ще обхване до 70 на сто от горите на страната. Голяма част от средствата за нейното изграждане ще се финансират безвъзмездно от Програмата за развитие на селските райони.От началото на годината до момента са регистрирани 69 пожара на обща площ 1041 дка, като до момента няма върхови пожари. За същия период на миналата година са възникнали 285 пожара на площ от 19 274 дка.", "date": "2018.08.09", "title": "2300 горски в готовност при сигнали за пожари"}
{"url": "http://www.cross.bg/sofiya-raboti-septemvri-1581135.html", "text": "/КРОСС/ Бул. „България” само с едно платно и две ленти, затворено кръстовище на Софийския университет, частично затворен бул. „Пенчо Славейков” – това ще са само малка част от проблемните места за придвижващите се в София през следващите седмици. Ремонтите в столицата продължават с пълна сила, като целта е голямата част от реконструкциите да приключат до 15 септември. Това стана ясно от думите на зам.-кмета по транспорта на София Евгени Крусев в студиото на „Тази сутрин”.Той посочи, че още в събота една от ключовите трамвайни линии – номер 7, ще възстанови движението си до жк. „Борово”, но освен това от началото на новата седмица живеещите по маршрута й ще е по-разумно да ходят до центъра именно с градския транспорт, а не с колите си – ще се преасфалтира бул. „България” между булевардите „Иван Гешов” и „Гоце Делчев” в платното в посока „Бояна”.„Нашите анализи показаха, че там може да се работи единствено през август”, посочи Крусев. По думите му разчетите са за около 20 дни работата да бъде приключена и да се прецени дали ще има време и за платното в посока центъра. При всяко положение всякакви ремонти по булеварда трябва да приключат до 9 септември.Тази събота и неделя за преасфалтиране се затваря кръстовището при Ректората на СУ. Фирмата ще работи денонощно, като целта е първият тролей в понеделник в 4:30 часа да мине по новия асфалт. Междувременно ремонтът на бул. „Васил Левски” продължава в посока паметника на Апостола. Срокът за завършване на дейностите е 15 септември.Отново до тогава ще се работи между 22 СУ и бул. „Прага” по бул „Пенчо Славейков\".", "date": "2018.08.09", "title": "Куп ремонти в София до първия учебен ден"}
{"url": "http://www.cross.bg/chili-blizo-kyrort-1581138.html", "text": "/КРОСС/ Вулкан изригна близо до ски курорт в Чили.Любителски кадри, разпространени в социалните мрежи, показват как гъсти облаци тъмен дим се издигат над популярна ски писта.Според Националната геоложка служба на Чили изригването е станало около обед местно време, а димът във въздуха е достигнал километър и половина височина.Властите издадоха предупреждение за активизиралия се вулкан, но не наложиха евакуация на курорта.", "date": "2018.08.09", "title": "Вулкан изригна близо до ски курорт в Чили"}
{"url": "http://www.cross.bg/obrazovanieto-sistema-momenta-1581178.html", "text": "/КРОСС/ С представянето на „Визия за България“ ние българските социалисти поставихме началото на продължителен процес, който е крайно необходим, на диалог, с който се обръщаме към всеки българин с желанието да намерим сили за обединение около няколко ключови за съществуването ни като народ въпроси – икономика и доходи, национално развитие, здравеопазване и образование.Образованието е най-важният фактор и е в основната на духовността на нацията и развитието на една държава като цяло. Във „Визия за България“ то е намерило значително място.Направихме тези предложения в резултат на сериозна подготовка. Представителите на БСП от комисията за образование и наука както и с другите народни представители още миналата година започнахме да провеждаме срещи в областта на образованието. Те бяха особено ценни и важни, защото се срещахме с учители, директори, родители и общественици, които са пряко ангажирани с образованието, и от тях научихме много ценни съвети и предложения.Предлагаме образованието да е държавен приоритет, а не само деклариран такъв и да бъде подложено на изключителен контрол от страна на държавата.Поставяме две основни задачи да се случи това, а именно: пълен доклад на децата в училищна възраст и високо качество на образованието.Като основната цел, която си поставяме, е, когато излезе на изхода на образователната система, всеки български гражданин да бъде знаещ, можещ, да познава, да обича родината си ида бъде готов за професионална реализация и включване в обществения живот.Затова ние отговаряме на няколко основни въпроса – къде учат децата ни, какво учат, как учат и кой ги учи, като отделяме голямо място на възпитанието и професионалната реализация, а също и нова перспектива за университетите. Трябва да имаме ефективно управление въз основа на адектвна нормативна база и, разбира се, дял от БВП за образование в размер на 5% до 2020 година, за да се случи всичко това.Това е много сложен въпрос, защото в момента образователната ни система е доведена до катастрофа, затова ние поставяме въпроса за спасяване на българското образование.Разбира се, причините са многобройни и многопластови – изоставането на образователната система от модерните технологии, отчуждаването на част от учениците и липсата на желание да учат, спадът в обществения статус на учителя, непривлекателността към учителската професия.Какво искаме да променим... Разбира се, ние предлагаме нова система на образование, защото положението, до което сме стигнали, е изключително пагубно за българската образователна система и изобщо за развитието на държавата. Предложенията ни са за достъпно и съвременно училище, т.е. поетапно осигуряване на съвременни материални условия във всяко училище.Това трябва да стане чрез национална програма за развитие на условията за учене, спорт и култура както за здравословното хране и сигурността, така и всичко това да бъде съобразено с един съвременен стандарт за училищна среда.Също така да се създаде научен институт по образованието, т.е. там да се правят анализите и да се правят конкретните предложения.Специално внимание отделяме на учителя, какъв да бъде този учител на бъдещето и как да накараме младите хора да приемат учителската професия. Искаме нови училищни планове и програми, ново учебно съдържание, които да са съобразени с възрастовите и психологическите особености на децата и учениците.Искаме категорично пресичане на непознаването на българската история и недопускане на нова идеологизация.Конкретно предлагаме един учебник по конкретен предмет и много помагала, които да бъдат съобразени с потребностите на учениците.За всичко това е необходимо ефективно управление и една адекватна нормативна база и, разбира се, средства.Като се има предвид пренебрегването на страгическия подход на държавата към образованието и науката... Какво имаме в момента – деца, които не посещават училище, неграмотни ученици, имаме демотивирани учители, които са затрупани с помощни и всякакви други дейности, на които не им остава време да се занимават с основното, което е, да учат и защитават децата. Изключително сме притеснени от новите учебни програми по история и по български език и литература.След като имаме нужда от спасяване на училището, тези реформи в МОН са изключително наложителни.Особено важно е представители на МОН да се включат в диалога, който водим и да обсъдим заедно предложенията, които сме направили, защото в момента системата, която съществува в образованието, не дава нужното на нашите деца.Българското общество дължи уважение към една от най-трудните и най-отговорните професии и това е професията на българския учител, който трябва да получава добро заплащане, съобразено с важността на труда, който полага, защото в момента, въпреки повишението, което получиха, българските учители не могат да отговарят на потребностите. Същото е и с лекарите и други такива професии и това също довежда към незаинтересованост към образованието.Ние сме записали, че ще оценяваме заплащането на учителския труд над средната работна заплата, като отделно предвиждаме стимулиране на добрите резултати.Изключително правилен въпрос, по данни на статистическия институт от 2017 година, учителите до 35 години са близо 11%, а тези в предпенсионна и надпенисонна възраст са над 50%. В момента липсва точно това уважение към труда на учителя.Затова ние предлагаме изключително комплексни мерки и смятаме, че нещата не могат да се случат изведнъж и набързо, но все пак трябва да утвърдим учителската професия като регулирана, т.е. „професията трябва да бъде поставена с изключително висока държавна значимост“.Като начало трябва да има изискване и контрол на подготовката на учители, да се знае какво се учи и дали тези учители са подготвени практически.Също така трябва да имат готовност да преподават по повече от един предмет. Предлагаме да се заложи квалификация не по-малко от 100 часа годишно. Учителите трябва да могат да ползват и платения си годишен отпуск. Искаме да прекратим бумащината в училищата, да подобрим условията на работа в училище, като сичтаме, че изключително важна е и ролята на учителя в образователната система.Това е така и този въпрос е много сериозен и свързан с задълбочаване на социалните неравенства. Конкретно предлагаме регионални програми за развитие на образованието в училищата и детските градини във всяко едно населено място.Ние трябва да видим какви са условията и да предвидим, каквото е необходимо за запазването на образователната институция.Видно е, че населено място без образователна институция много трудно би продължило да съществува и да се развива.Предлагаме създаване на условия за децата от 1 до 4 клас да учат близо до дома си, т.е. да се водят към някое училище в града, но учителят да пътува до тях и те да учат в населеното място, в което живеят.Предлагаме условия за здравословно хранене и грижа за здравословното състояние на децата във всяко училище и помощите за деца от 1 до 4 клас.Да, това за съжаление е така, в момента е по-лесно да се влезе в висше учебно заведение, отколкото – в детска градина.Необходимо е първо дългосрочно прогнозиране на нуждите на обществото и бизнеса от квалифицирани специалисти.Нашето предложение е да се създаде карта, показваща от какво има нужда България. Призовавам бизнеса да каже от какви специалисти има нужда, за да се направи държавна поръчка за конкретните специалности.Освен това при определени условия държавата да поема таксата на студените срещу договор, че младите хора ще останат в страната, за да практикуват дадената професия.Предлагаме нов модел и за кредитите, социалната система, също така достойно заплащане на академичния състав. Искането ни е да има условия за научно-изследователска дейност.Разбира се, важно е да има и промени във финансирането в самата система, като се актуализира и издръжката на студента.За съжаление е така, според изследванията близо 40% от 15-годишните ученици са функционално неграмотни. България е и на последно място по математическа неграмотност. Данните за неграмотността на нашето население звучат стряскащо, но това е следствие от трагичното състояние на образователната ни система. Затова мерките, които предлагаме са в посока – на образованието да се гледа като на дългосрочна инвестиция.И другото, което искаме да наложим, е връщането ни към националното самосъзнание, към корените ни, към българската духовност, към изконните ни ценности – като семейство, трудолюбие и толерантност, а от тук и към включването на родителите – те трябва да поемат своята отговорност за възпитанието и образованието на децата.След няколко години виждам ново правителство с ясни национални приоритети, с дългосрочна цел и дейности за нейното изпълнение, една нова България, която да е суверенна държава и която да има единни правила за всички български граждани, за да намерим своето място в Европа.За мен най-важно е образованието, което да е държавен приоритет и приоритет в ценностната система на голяма част от населението. Много ми се иска да виждам все повече млади хора, които да приемат учителската професия като висша ценност.", "date": "2018.08.09", "title": "Донка Симеонова: С „Визия за България“ искаме добро образование и млади хора, приемащи учителската професия."}
{"url": "http://www.cross.bg/nagasaki-oruzhiya-yaponiya-1581116.html", "text": "/КРОСС/ Японският град Нагасаки отбеляза 73 г. от американската атомна бомбардировка, информира Japan Today.Кметът на града Томихиса Тауе призова държавите да не разчитат на ядрено сдържане и призова Япония да изпълни \"моралните си задължения\" да ръководи държавите към свят без ядрени оръжия.Тауе прочете декларация за мир, с която също призова японското правителство да подкрепи приетия през миналата година Договор за забрана на ядрените оръжия.Призовавам правителството на Япония, единствената страна, която пострада по време на войната от използването на ядрени оръжия, да подкрепи Договора за забрана на ядрените оръжия и да изпълни моралните си задължения да поведе света към ядрено разоръжаване, обяви кметът на Нагасаки.Антонио Гутериш е първият действащ генерален секретар на ООН, който присъства на ежегодното събитие.В декларацията също се призовават световните лидери да не забравят първата резолюция на Общото събрание на ООН, която има за цел ликвидиране на ядрения арсенал.Страната почете с минута мълчание паметта на жертвите на атомната бомбардировка в Нагасаки в 11,02 часа местно време, когато американски бомбардировач B-29 пусна атомна бомба \"Дебелака\" с плутоний над Нагасакина 9 август 1945 г. в края на Втората световна война. До края на годината в града загиват 74 000 души.Представители от 71 държави се очакваха на събитието в Парка на мира, където оцелели при бомбардировката и посетители се помолиха за траен мир.Гутериш от своя страна призова всички държави да се ангажират за ядрено разоръжаване.Генералният секретар изрази солидарността си към hibakusha или оцелелите при атомните бомбардировки, които са сред лидерите за мир и разоръжаване.Премиерът на Япония Шиндзо Абе обяви, че страната му ще действа като посредник между ядрените сили и неядрените държави.Към март броят на hibakusha е 154 859, като средната възраст е 82,06 г.САЩ извършиха две атаки с атомни оръжия в Япония в края на Втората световна война - първата в Хирошима (6 август 1945 г.) и три дни по-късно в Нагасаки (Нагазаки). При атаките загинаха 140 000 души в Хирошима и 74 000 в Нагасаки.", "date": "2018.08.09", "title": "73 г. след атомната бомбардировка Нагасаки призова за свят без ядрени оръжия"}
{"url": "http://www.cross.bg/veloaleya-pishe-trevata-1581123.html", "text": "/КРОСС/ Будни столичани сигнализираха за поредния абсурд след ремонт в столицата. Стана си практика някой \"да си остави ръцете\" преди да се режат ленти, а този път е заснета велоалея, пише Dnes.bg.Някой инженерен ум е решил, че маркировката трябва да минава през тревата, а какво ще стане, след като тя бъде окосена или през зимата - всички можем да се досетим.\"Това е съвсем прясната маркировка от ЧИСТО НОВАТА настилка на велоалеята, която излиза от РЕМОНТИРАНИЯ подлез на бул. \"България\" и \"Иван Гешов\", в посока НДК. Страхотно ще бъде, когато тревата бъде окосена, страхотно ще бъде и когато някой чиновник се сипе довечера една ракия, горд от свършената работа. Едва ли е нужно да се обяснява колко е скъпа тая \"боя\", също така не е нужно да се обяснява, че каквито чиновниците, такива и велоалеите... Важното е да се усвоява и да се отмятат задачи\", пише потребителка във Facebook, която вече е подала сигнал и до Столичната община.Други столичани пък припомнят, че при предишно очертание на столична велоалея линията е минала през умряла котка. Един вид – поставянето на маркировка бележи някакъв възход.\"Така и не разбрах защо беше този ремонт, като тази велоалея беше от няколко години и нищо й нямаше\", пише друг столичанин.В крайна сметка цялата работа на неизвестния \"баш майстор\" е събрана в още един коментар: \"Възхитително! Толкова е арт!\".За инспекторите на Столичната община остава да оценят работата му и остава надеждата, че линиите могат да \"напуснат\" тревното пространство.", "date": "2018.08.09", "title": "Нова велоалея, а очертанията – в тревата... Толкова е арт!"}
{"url": "http://www.cross.bg/natzii-beshe-voiiski-1581119.html", "text": "/КРОСС/ Очаква се премиерът Бойко Борисов да присъства на закриването на многонационалното учение наименованието \"Платинум лайън\" (\"PLATINUM LION 2018\"), което се провежда на учебния полигон \"Ново село\". Учебната подготовка е с участието на представители на сухопътните войски, военно-въздушните сили и други поделения на българската армия, както военни от силите на САЩ в Европа. На полигона \"Ново село\" край Сливен от края на юли, военни в 8 държави, сред които и Албания, Грузия, Молдова, Сърбия и Черна гора тренираха действия за защита на район от терористи. Заместник-началникът на отбраната вицеадмирал Емил Евтимов каза, че е доволен от показаното от българските военнослужещи. Съвместната подготовка тази година е на тема \"Стабилизиращи действия в зона за отговорност\". Планиращият учението бригаден генерал Валери Цолов каза:\"Много важно предизвикателство беше оперативната съвместимост. Сами разбрахте - 8 нации, като 4 нации са членки на НАТО, 4 нации членки по програмата \"Партньорство за мир\". Цялото управление и действията на формированията беше на английски език и то на ниво командир на рота към командир на взвод\". Един от участниците Уилям Нийлс от американската армия каза:\"Тренировките спомагат съюзниците да работят по съвместната операция и това беше моето първо участие в учение в България.\"През есента, освен в България, българските сухопътни войски ще имат учения в Украйна, Грузия и Румъния. ", "date": "2018.08.09", "title": "Провежда се най-голямото учение на сухопътни войски"}
{"url": "http://www.cross.bg/kraya-leva-trimesechie-1581121.html", "text": "/КРОСС/ Спестяванията на бизнеса и домакинствата в банките в края на юни достигат до 71,709 млрд. лева, като нарастват с 9,6% на годишна база, докато в края на март отчетоха 7,7% годишен ръст. Данните сочат леко ускорение, съобщава Инвестор.бг.Това показват предварителните данни от паричната статистика на Българската народна банка (БНБ).В края на второто тримесечие броят на депозитите в банковата система са 10,368 милиарда и намаляват с 2,6% на годишна база, докато в края на март годишното намаление беше 1,8%, се вижда от статистиката на централната банка.Експертите на БНБ пресмятат, че в края на юни спрямо края на първото тримесечие броят на депозитите намалява с 1,2%, а размерът им нараства с 2,8%.Депозитите на фирмите в края на юни с увеличават с 3,7% на годишна база до 629 хил. броя, при годишен ръст от 4,6% в края на март. В края на второто тримесечие на 2018 г. тези депозити са в размер на 22,693 млрд. лева като за една година нарастват с 15,6% при 13% годишно повишение в края на първото тримесечие. Спрямо края на март броят им се увеличава с 0,7%, а размерът – с 4,7%.С 18,9% е годишното нарастване на спестяванията на бизнеса над 500 хил. до 1 млн. лева, показват наблюденията на Investor.bg. След тях, с увеличение от 12,9%, растат депозитите от 200 хил. до 500 хил. лева. На трето място – с 10,3% е годишното повишение при вложенията над 1 млн. лева.            В края на второто тримесечие на тази година броят на депозитите на домакинствата и фирмите, които ги обслужват, достига 9,739 млн., като намаляват на годишна база с 2,9%, докато годишното понижение в края на март беше 2,2%.Размерът на тези депозити е 49,017 млрд. лева и към 30 юни се увеличава със 7% на годишна база, като годишният ръст в края на март беше 5,5%.В края на юни спрямо края на първото тримесечие броят на спестяванията спада с 1,3%, а размерът им нараства с 2%.Най-голямо увеличение в броя на депозитите в края на второто тримесечие на тази година има при тези  от 200 хил. до 500 хил. лева – 18,4%, следвани от спестяванията в диапазона – между 500 хил. и 1 млн. лева, при които ръстът е 16,4%. На трето място – с 11,26% се повишава броят на пестяванията на населението с влогове над 1 млн. лева.            ", "date": "2018.08.09", "title": "Спестяванията в банките се увеличиха за една година с 9,6% до 71,7 млрд. лева"}
{"url": "http://www.cross.bg/amerikanskiya-ychilishta-pystinyata-1581117.html", "text": "/КРОСС/ Властите са обезпокоени, че  в американския щат Ню Мексико са били обучавани от ислямски екстремисти за извършване на нападения с огнестрелно оръжие в училища.Това става ясно от внесени документи по случая в американския съд, информира ДПА.Припомняме, полицията в американския щат Ню Мексико спаси 11 недохранени деца, които са били държани в мизерни условия в пустинята.Полицията също е открила останките на момче, което вероятно е изчезнало 4-годишно дете, издирвано от властите.Петима възрастни са обвинени по случая.Местната телевизия KOB4 съобщи от съда, че прокуратурата иска постоянна мярка за задържане на обвиняемите, които пледираха невинни.По време на изслушването в съда прокуратурата представи свидетелски показания на родител, който е разкрил, че основният заподозрян е обучавал децата да използват оръжия, за да ги подготви за бъдещи нападения в училища.Решението дали да останат в ареста, или да пуснат под гаранция съдът ще вземе в петък и понеделник.Местните власти се погрижиха за децата, които са на възраст между 1 и 15 г. ", "date": "2018.08.09", "title": "Откритите в САЩ гладни деца били подготвяни за нападения в училища"}
{"url": "http://www.cross.bg/litur-tzeni-dizel-1581124.html", "text": "/КРОСС/ Цените на бензина и дизела продължават да гонят летни рекорди и на много места в страната вече надхвърлят 2.30 лева за литър и гонят 2.40 лв. Толкова плащат шофьорите за най-масово употребяваните горива - бензин А-95 и обикновен дизел. По-висококачествените, със специални добавки, в повечето големи вериги се продават на цени надхвърлящи 2.50 и достигащи до 2.75 лева за литър. Най-скъпо горивата се продават по бензиностанциите в Шуменско и Благоевградско, сочи справка в специализираните сайтове.Данните на сайта Fuelo за вчера показват, че средната цена за страната на А-95 е била 2.26 лв. за литър и 2.29 лв. на литър за дизела. На места обаче бензинът варира от 2.20 лв. до 2.34 лв. за литър, а дизелът стига до 2.41 лв. за литър, пише \"Сега\".У нас най-високите средни цени на горивата са в област Шумен. По-големите вериги бензиностанции в региона поддържат почти еднакви цени - около 2.34 лева за масовия бензин и за дизела. Впечатление прави, че разликата с по-дребните търговци не е значителна - те продават само с 1-2 ст. по-малко за литър. Като цяло в тази област трудно могат да се открият цени под 2.30 лв. за литър. Ситуацията е необичайна, като се има предвид, че дребните търговци обикновено поддържат доста по-ниски цени в сравнение с големите вериги.Благоевградска област се нарежда на второ място по най-скъпи горива в страната. Големите вериги бензиностанции там предлагат дизела за 2.37 лв. за литър, а масовия бензин - за 2.30 лв. за литър. При дребните търговци се забелязва по-голяма разлика в цената. На места А 95 се предлага за 2.25 лв., а дизелът за 2.28 лв. за литър.Сравнението по области на Fuelo показва, че в областите Русе,  Ямбол, Хасково, Пловдив и Добрич е най-изгодно да се зареди резервоарът, тъй като там се поддържат едни от най-ниските цени в страната. В област Русе средните цени са доста по-ниски от тези за страната - 2.21 лв. за А-95 и 2.24 лв. за дизела.В София разнообразието от цени при основните горива е доста по-значително и големите търговци не се влияят от по-ниските цени на колегите си.  В големите вериги се зарежда на цени от 2.26 лв. до 2.38 лв. за бензин и от 2.28 до 2.36 лв. за литър дизел. По-малките търговци на горива в Софийско предлагат основните горива на цени от 2.20 лв./л, а на места дори за 2.15 лв. за дизела и бензина.Дори и при средните стойности обаче цените на горивата у нас са все по-недостъпни. В сравнение с другите страни от ЕС бензинът и дизелът са най-евтини, но в същото време \"изяждат\" най-голяма част от доходите. Средностатистическият българин трябва да отдели цели 5.46% от дневната си надница от близо 41 лева, за да си купи литър бензин. За сравнение - на средния румънец му стига само 1%.Според СБА в Европа най-скъпият бензин се продава именно в Холандия - 3.46 лв., а дизелът струва 2.85 лв. Следват Гърция (А-95 - 3.32 лв., дизел - 2.98 лв.), Италия (А-95 - 3.30 лв., дизел - 3.05 лв.), Португалия (А-95 - 3.26 лв., дизел - 2.85 лв.).", "date": "2018.08.09", "title": "В името на рекорда: Бензин и дизел подгониха 2.40 лв"}
{"url": "http://www.cross.bg/vladimirov-zhelyazkov-arkys-1581126.html", "text": "/КРОСС/ Несебърският бос Димитър Желязков – Митьо Очите скоро ще се раздели с позицията си на консултант на охранителната фирма „Аркус-Сигурност”. Това стана ясно от думите на неговия работодател – съдружникът и управител в компанията Иван Владимиров.„В момента тече процедура по неговото освобождаване. Тъй като има немалка степен инвалидност, беше необходимо да направим консултация с Инспекцията по труда как да го освободим, за да си запази правата”, обясни той.При ареста си в Турция Димитър Желязков бил в отпуска. Началникът му търсил ли го е след обявяването му за международно издирване? „И какво да му кажа – да си дойде ли?”, запита Иван Владимиров, като допълни, че и полицията не го е търсила по случая.В ефира на bTV бившият началник на районни управления и на Криминалната полиция в морския град на няколко пъти подчерта, че той е шеф на Очите, а не обратното. Наложи му се да направи това уточнение заради показания на Желязков пред спецсъда от май, когато (преди адвокатът му да го посъветва да се поправи) същият заявява за Владимиров: „Аз го взех от друга фирма”.Той не знае застреляният при мелето в Слънчев бряг охранител и собственик на 40% дял в „Аркус” да е бил личен гард на Желязков. Не коментира и обстоятелствата около решението на близките да се откажат от акциите безвъзмездно.Защо обаче и охранителите от „Аркус” наричат Димитър Желязков „Шефе” (отново от показания от спецсъда)? „Може би изпитват известен респект от биографията му”, отговори Владимиров.Той също е запознат с някои събития от живота на несебърския бос. Познава го „сигурно от повече от 20 години, както познавам огромна част от лицата, представлявали оперативен интерес за полицията навремето”. Владимиров уточни, че е работил с него „в ситуации на профилактични мероприятия и разследвания, касаещи престъпления, извършвани от други лица”.Защо обаче човек с такава биография започва работа при бивш полицай? Според Владимиров няма проблем: „Каква е пречката, след като си е изтърпял наказанията и отговаря на условията, да бъде взет на работа? Нашата цел е комерсиална, да използваме за нашата дейност това, което може да даде той”.Владимиров не пожела да коментира какви са контактите на Желязков и какви клиенти е довел.На Желязков било поверено намирането на нови обекти. „В края на 2015 г., ако не греша, предложи негов познат да го вземем на работа, да използваме контактите му, неговите лични връзки, една огромна част от нашата дейност е по този начин – с контакти, с близки и познати”, уточни Владимиров, като подчерта, че предложението не е дошло от Бенчо Бенчев.Задържанията в Истанбул заедно с Желязков Бенчев също има дял в охранителната фирма. С него Владимиров се познава от 25 години. Описа го ласкаво: „Един трудолюбив човек, помагал е на много хора в града (…) Той е бил в помощ на хората, аз съм сигурен, че никога не е гледал кой от коя партия е”.Иван Владимиров защити сина си – зам.-директора на Бургаския затвор Методий Владимиров, който е сочен от лишени от свобода за приближен на Димитър Желязков. Според шефа на „Аркус” това е очерняща кампания, финансирана от неназовани от него лица. Той посочи и че дъщеря му работи в бургаската полиция, но като юрисконсулт, който няма отношение към разследванията.По Южното Черноморие сравняват „Аркус” с ВИС и СИК от 90-те – с лепенките и методите на силовото застраховане. „Непрекъснато давахме сигнали, идваха зам,-министри, министри, всички си затваряха очите, тази фирма беше използвана като бухалка и всички институции коленичиха пред нея”, коментира Атанас Русев от инициативата „Да запазим Корал” по повод оградата, блокирала достъпа до плажа и охранявана при изграждането си именно от „Аркус”.Владимиров обаче категорично не приема подобни сравнения.", "date": "2018.08.09", "title": "Работодателят на Очите: Като полицай съм го профилактирал, наех го заради връзките му"}
{"url": "http://www.cross.bg/sozopol-plazha-byrgas-1581125.html", "text": "/КРОСС/ В разгара на летния сезон плажуващи в Созопол и в близост до курорта сигнализираха за появата на мазут. Хората са алармирали институциите, притеснени за здравето си.Мазутни петна са се появили на централния плаж в Созопол и на плажа на къмпинг Смокиня. За това са съобщили туристи вчера, съобщи за Bulgaria ON AIR директорът на екоинспекцията в Бургас - Тонка Атанасова.От Регионалната инспекция по околната среда и водите в Бургас вече са уведомили Морска администрация, за да се установи нарушителя и да се наложат санкции. По всяка вероятност замърсяването на морето е от танкери, които превозват нефт.Вероятната причина за появата на катранените топчета на плажа е старо замърсяване извън териториалните води на България, които силният вятър и бурното море са изхвърлили на брега в последните няколко дни.Издадени са предписания на концесионерите на плажовете да почистят ивицата от мазута. Подобни сигнали имаше в края на юли от Несебър и Синеморец.", "date": "2018.08.09", "title": "В разгара на лятото: Мазут на плажа в Созопол и Смокиня"}
{"url": "http://www.cross.bg/gradysa-pone-matev-1581127.html", "text": "/КРОСС/ Горещата серия в страната ни продължава поне до 17-18 август, а градусите дори ще скочат. Масови валежи в следващите десетина дни няма да има. Това прогнозира синоптикът на Bulgaria ON AIR Симеон Матев.Той посочи, че днешният ден ще протече под лъчите на слънцето. Малко повече ще бъдат облаците над планинските части и не е изключено на места там за кратко да превали.Времето ще бъде топло, но не прекалено горещо. Температурата на въздуха по морето ще доближи и надхвърли 30 градуса, а температурата на морската вода - 27-28 градуса. Единствено по Южното Черноморие ще има облаци преди обед.\"Петък и събота ще бъде малко по-хладно, с приятни температури от 27 до 32-33 градуса, докато следващата седмица ще имаме стойности до 36-37 градуса\", отбеляза Матев в \"България сутрин\". ", "date": "2018.08.09", "title": "Градусите скачат, така поне още десетина дни"}
{"url": "http://www.cross.bg/pavlin-mahala-politziya-1581128.html", "text": "/КРОСС/ Пред блок 15 в ромската махала на Ботевград, преди месец имаше стълкновение между полиция и живущи, когато при рутинна проверка полицейските служители бяха обстреляни с битови предмети.Спецоперацията е насочена срещу конвенционалната престъпност, наркоразпространението, проституцията и незаконното прикачване към електропреносната мрежа, съобщава Bulgaria ON AIR.Силен тропот буди в 6 часа в сряда сутрин семейството на Цветелина и Павлин от ромската махала на Ботевград.Без да покажат заповед за обиск или да дадат някакво обяснение, униформените сложили белезници на Павлин, твърди семейството. Започнали тараш на къщата, в която имало и малки деца, включително бебе на 20 дни.Местната полиция обаче не приема 200 л. алкохол, които намира като ракия за домашна консумация. А Павлин е един от 13-те прибрани само за ден по време на поредната специализирана полицейска операция.Проверките регулярно продължават. Този път полицията не е установила лица, обявени за общодържавно издирване.", "date": "2018.08.09", "title": "МВР при ромите в Ботевград. От там ги... замерят"}
{"url": "http://www.cross.bg/momicheta-kiten-aresta-1581110.html", "text": "/КРОСС/ На 72 часа се очаква да бъде удължен ареста на 31-годишния шофьор, който във вторник вечер блъсна шест момичета на тротоар в Китен.Инцидентът стана около 21 ч. на оживено място близо до почивна база. Шофьорът влязъл с висока скорост в десен завой, изгубил контрол над автомобила и се качил на тротоара.Той буквално връхлетял минаващите момичета, които за щастие не са пострадали сериозно. След инцидента те бяха настанени са в болница в Бургас без опасност за живота.Управителят на МБАЛ \"Бургасмед\" д-р Христо Добрев обясни, че четири деца остават под наблюдение в следващите 2-3 дни - две в реанимация и две в неврохирургия. Състоянието им обаче се подобрява и няма да се наложат оперативни интервенции.Родителите им са дошли при тях.Пробите за алкохол и наркотици на водача се оказаха положителни.", "date": "2018.08.09", "title": "Удължиха ареста на мъжа, блъснал 6 момичета в Китен"}
{"url": "http://www.cross.bg/vduhnoven-mamma-myuzikula-1581109.html", "text": "/КРОСС/ Жителите на малко градче във Великобритания се превърнаха в хит в интернет със свое танцово изпълнение.Видеото, публикувано във \"Фейсбук\", вече е гледано няколкостотин хиляди пъти. На него се вижда как десетки хора изпълняват танц, вдъхновен от мюзикъла \"Мамма мия\". Те преминават по улиците на Стоук Гейбриъл, след което скачат във водите на местна река. Колоритната проява е била кулминацията на ежегоден летен фестивал.\n\t\t\t\t\t", "date": "2018.08.09", "title": "Танц, вдъхновен от мюзикъла \"Мамма мия\", стана хит онлайн (видео)"}
{"url": "http://www.cross.bg/ochite-strazha-zadurzhani-1581107.html", "text": "/КРОСС/ Апелативният специализиран съд ще гледа днес мерките за неотклонение на петимата членове на групата на Митьо Очите за рекет и побои, задържани при спецакцията в Бургас и южното Черноморие преди седмица.Тогава първоначално бяха задържани 19 души, за които имаше данни, че са свързани с организираната престъпна група на Очите. Задържани под стража останаха 5.От всички с обвинения в неизвестност е само общинският съветник от Несебър Пейко Янков, който се издирва с червена бюлетина.Самият Желязков е под стража в Турция, като се чака екстрадирането му.", "date": "2018.08.09", "title": "Петима, свързани с Митьо Очите, искат на свобода"}
{"url": "http://www.cross.bg/kravite-florida-reda-1581106.html", "text": "/КРОСС/ Крави помогнаха на полицаи да заловят жена автокрадец. Необичайната случка се разигра във Флорида. Силите на реда преследвали откраднат автомобил.Заподозряната изоставила колата и побягнала през поле, на което пасяло стадо крави.Неочаквано, животните я подгонили. Жената успяла да се спаси от рогата им, но попаднала право в ръцете на органите на реда.Собственикът на кравите коментира, че кравите най-вероятно не са разбрали на кого оказват ценната помощ, а просто са се уплашили от натрапника.", "date": "2018.08.09", "title": "Крави помогнаха за залавянето на жена автокрадец във Флорида"}
{"url": "http://www.cross.bg/kopenhagen-tzska-sofiya-merki-1581111.html", "text": "/КРОСС/ Столичната полиция предприема мерки за охраната на обществения ред заради футболна среща от \"Лига Европа\" между отборите на ЦСКА-София и ФК \"Копенхаген\" от Дания.Мачът ще се играе тази вечер от 20:45 ч. на Националния стадион.На пропускателни пунктове в района полицаи ще извършват щателна проверка на всички посетители на футболния мач. Няма да бъдат допускани хора с наложена съдебна забрана за посещение на спортни мероприятия, както и такива в нетрезво състояние.Забранено е и носенето на пиротехника, оръжие, бутилки.Очаква се движението около стадиона да бъде затруднено.", "date": "2018.08.09", "title": "Засилени мерки за сигурност преди ЦСКА-София – „Копенхаген”"}
{"url": "http://www.cross.bg/chasa-vsichki-sofiya-1581113.html", "text": "/КРОСС/ Забранява се движението на моторни превозни средства, предназначени за превоз на товари с техническа допустима максимална са над 12 тона.Това съобщават от АПИ. Забраната е включително и за състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя:Ограниченията важат  за следните участъци от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 Благоевград - ГКПП \"Кулата\";• път I-5 Русе - Велико Търново;• път I-9 Варна - Бургас;• път II-99 Бургас - Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област Бургас:До 14.08.2018 г. oвижението от км 343 до км 359+475 в участъка Кръстина - Ветрен се осъществява в една лента в определени участъци поради частични ремонтни дейности на асфалтовата настилка. Шофьорите да се движат с повишено внимание и съобразена скорост, спазвайки пътната сигнализация.област София:Отт км 0 до км 0+315 посока София, и при км 0 в посока Бургас движението се осъществява само в изпреварващата лента поради ремонтни дейности на съоръжение при км 0+000 до 11.08.2018 г.АМ \"Хемус\":Област София:До 20.12.2018 г. в участъците:АМ \"Струма\":Област Благоевград:От 7 до 17 часа всеки ден до 10.08.2018 г. в участъка Ново Делчево - Кулата от км 152 до км 166 се извършва косене на тревни площи в средна разделителна ивица. Шофьорите да се движат с повишено внимание и съобразена скорост, спазвайки пътната сигнализация.Област Кюстендил:От 8 до 18 часа на 09.08.2018 г. движението в участъка София - Благоевград при км 78+300 се осъществява в една лента поради краткотрайни ремонтни работи на пътните платна. Движението се извършва с пропускателен режим последователно в изпреварващата и в активната лента за движение. Сигнализирано с пътни знаци и е въведено ограничение на скоростта до 70 км/ч. Шофьорите да се движат с повишено внимание и съобразена скорост, спазвайки пътната сигнализация.АМ \"Марица\": няма ограничения.АМ\"Черно море\": няма ограничения.АМ \"Люлин\":Област София:Движението в участъка София - Перник е ограничено за леки МПС до 12 тонаот км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 15.08.2018 г.Област Перник:Движението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино - Перник. /Път 1801 Перник - Мало Бучино - Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС - целогодишно;- \"Златишки\" - затворен за всички МПС - целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т - целогодишно;- \"Дюлински\" - забранен за МПС над 3,5 т - целогодишно;- \"Пампорово\" - забранен за МПС над 3,5 т - целогодишно;- \"Петрохан\" - целогодишно е забранен за МПС над 12 т, както и тегленето на ремаркета и полуремаркета;- \"Твърдишки\" - забранен за МПС над 10 т - целогодишно;- \"Шипка\" - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.", "date": "2018.08.09", "title": "Забрани за движение на ТИР-ове по пътищата и днес"}
{"url": "http://www.cross.bg/slychaya-sanktzii-rysiya-1581114.html", "text": "/КРОСС/ Посолството на Русия в САЩ поиска от Държавния департамент да огласи междуведомствената преписка за въведените санкции във връзка със случая \"Скрипал\".Това става ясно от позицията на Москва във връзка с решението на Вашингтон да наложи санкции по случая, информира ТАСС.В съобщението на дипломатическата мисия се повтаря позицията на Русия за открито и прозрачно разследване на престъплението в Солбсъри и наказание за виновниците.Допълва се, че посолството е поискало от Държавния департамент да огласи преписката по въпроса, но отговор не е последвал.Посолството смята, че американските власти не предоставят факти или доказателствата за съпричастността на Русия към случая \"Скрипал\".Дипломатическата мисия определи новите санкции като \"драконовски\".Американската страна отказа да отговори на нашите уточняващи въпроси. В същото време беше заявено, че САЩ разполагат с достатъчен обем данни, които позволяват да се обвини Русия за случая, подчертават от мисията.В началото на март бившият двоен агент Сергей Скрипал и дъщеря му бяха отровени с химическия агент новичок. Това допълнително обтегна отношенията между Лондон и Москва до най-тежкото им състояние от края на Студената война.", "date": "2018.08.09", "title": "Русия заклейми „драконовските” санкции на САЩ за случая „Скрипал”"}
{"url": "http://www.cross.bg/suobshtavat-bili-gaza-1581115.html", "text": "/КРОСС/ Израелската армия е ударила тази нощ стотици обекти в Ивицата Газа. Това съобщават военните, цитирани от РИА \"Новости\".Те също така съобщават, че по територията на страната от сряда вечерта са били изстреляни 150 ракети, като 25 от тях са били прихванати от системата \"Железен купол\".Вчера беше съобщено, че по южния израелски град Сдерот са били изстреляни ракети, които са ранил един човек и предизвикали материални щети. От палестинска страна има жертви. Загинал е 34-годишен мъж. Това са съобщили палестински здравни власти.Това се случва на фона на слуховете за готвено примирие между Тел Авив и Хамас. ", "date": "2018.08.09", "title": "Израел удари 100 обекта в Газа"}
{"url": "http://www.cross.bg/sredstva-nimh-instityt-1581120.html", "text": "/КРОСС/ Предстои да бъде подписано е рамково споразумение между Стопанската Академия и Националния институт по метрология и хидрология на БАН във връзка с обединяване на усилията им за по-ефективното използване на материалните и интелектуалните ресурси. Целта е да се определят мерки за смекчаване на въздействието на очакваните климатични промени върху земеделието и подобряване на качеството на метрологичните и агрометеорологичните измервания на територията на страната.  За предаването „Преди всички“ по „Хоризонт“ директорът на НИМХ професор Христо Брънзов обясни ситуацията в Института през погледа на работещите в него:Разговорът малко нарочно, от някои хора, се измести в една посока за пари и за недостиг. В действителност, спорът между НИМХ и БАН е много по-дълбок. Той е за тежестта на различните видове научни изследвания и дали трябва предимно в България - една бедна страна - да се развиват фундаментални изследвания, резултата от които е след десетилетия и както се вижда, дори и да минат десетилетия, този резултат го няма, или трябва да се наблегне върху научно-приложните изследвани, които имат пряко въздействие върху обществото и върху икономиката на страната. Този спор продължава вече много години в БАН. Тази година категорично спорът беше решен в полза на фундаменталните научни изследвания, резултат от които са статии и цитати - 80% тегло. За дейностите, които рядко обслужват държавата и обществото - говоря за научно-приложни дейности  - едва 5%. Съотношение 16 към 1.НИМХ не са разглеждали въпроса за излизане от БАН преди втори юли, когато е било отхвърлено тяхно предложение за смекчаване на това съотношение и това съотношение да бъде 50 към 35% в полза на фундаменталните науки:Не само че беше отхвърлено, но ако влезете в сайта на БАН, ще видите, че няма в протокола, а е написано едно дълго разискване как да се нормират точките на една статия - дали да бъде наброя на авторите или на корен квадратен от този брой. Това окончателно ни убеди, че БАН няма никакво намерение да промени вижданията си по отношение на научно-приложната дейност, поради което винаги, защото това е причината, тя ще генерира тези следствия - каквито и да е средства, както и да дойдат в БАН, почти никога няма да достигат до дейности като нашата, каквито между другото има в доста институти.Освен НИМХ, най-малко средства от БАН са отпуснати на Ядрения институт, Института по археология и Геофизичния институт – тези, които обществото разпознава, обясни Брънзов  Статиите и цитатите са резултат отфундаменталните научни изследвания. Резултатите от тях отиват в научно-приложната дейност и чак тогава придобиват практическото измерение, допълни той и изтъкна, че принципът на разпределение на средства в БАН е такъв, че парите първо отиват за издръжката на институтите, а накрая – за оперативната дейност.„Тези неща достигнаха върха си, тъй като средствата, които получи НИМХ за възнаграждения са абсолютно същите като на един чисто научен институт. Дори нямаше средства за нощния труд на хората. При нас, за да работим 24 часа, 220 души са на денонощен режим на работа. Дори за тези хора нямаше средства, поради което се наложи да прехвърлим част от средствата, които са за издръжка, към хората и останахме без средства за комуникации, електроенергия, консумативи…“.Ако НИМХ излезе от БАН и отиде в МОН, той ще получава средства директно от държавата и ще избегне ситуация, в която държавата казва: „Ние дадохме достатъчно пари на БАН, оправяйте се там“, обясни ученият.„В момента имаме средства да работим до края на август,  може би и първата седмица на септември, зависи какви икономии от консумативи успеем да направим“.", "date": "2018.08.09", "title": "Директорът на НИМХ: Имаме средства да работим до края на август"}
{"url": "http://www.cross.bg/parite-kraya-plateni-1581118.html", "text": "/КРОСС/ Групата българи, които бяха излъгани с хиляди долари за екскурзия до Канада, все още не са получили обратно парите си. За случая ви разказахме преди около месец.Тогава стана ясно, че екскурзиантите са заминали без платен хотел и с резервации за круиз на имената на китайци. Министерството на туризма се самосезира и санкционира фирмата, но къде са парите на хората?Екскурзията е трябвало да започне в края на юни и е трябвало да приключи в края на юли. Потърпевши разказват, че са платили между 15 000 и 24 000 лева.Още при кацането си в Торонто обаче туристите разбират, че нещо не е наред. В хотела им казват, че четирите им нощувки не са платени. Следващата спирка са градовете Квебек и Отава, където двете нощувки са платени. В Монреал обаче туристите се сблъскват с нов проблем - нощувките там също не са заплатени. Беше доста унизителна цялата история, разказва един от потърпевшите.Потърпевшите са писали до Комисията за защита на потребителите, откъдето им отговорили да се обърнат към застрахователите.Това вече е направено от нас, но те ни отговориха, че не са отговорни за това. Казаха ни да се обърнем към този застраховател, към когото тя е имала застраховка към момента на сключване на договора, заяви друг от потърпевшите.", "date": "2018.08.09", "title": "Измамените с екскурзия до Канада все още търсят парите си"}
{"url": "http://www.cross.bg/chasa-varna-provede-1581103.html", "text": "/КРОСС/София.От 11.00 часа в зала „акад. Любомир Кръстанов\" на НИМХ ще бъде подписано Рамково споразумение за сътрудничество между Селскостопанска академия (ССА) и Национален институт по метеорология и хидрология. Документът ще бъде подписан от председателя на ССА проф. Васил Николов и директора на НИМХ проф. Христомир Брънзов.***София.От 11.00 часа на кръстовището на бул. „Константин Величков\" и бул. „Тодор Александров\" зам.-кметът на София Евгени Крусев ще провери изграждането на обособено трасе на градския транспорт.***София.От 11.30 часа до 12.30 часа на Летище „София\" (Терминал 2, Пристигащи) ще се състои фолклорен флашмоб с участието на танцов ансамбъл „София-6\".***Благоевград.От 12.00 часа в зала „22 септември\" в Благоевград ще бъде изтеглен жребият за определяне на срещите в VI Международен детски футболен турнир „Купите на Община Благоевград\".***Благоевград/село Марикостиново.От 12.30 часа в Спа хотел Мантар в село Марикостиново ще се проведе състезание по плуване в свободен стил.***Бургас.От 18.00 часа в Дома на писателя ще звучат модерна поезия и белетристика, както и култови рок произведения.***Варна.От 10.00 часа във фоайето на ФКЦ - Варна ще бъде открита художествена изложба на главен старшина Миглена Шегенова /живопис/.От 12.00 часа на Морската гара ще се състои церемония по награждаване на победителите от Спартакиадата по морски спортове на Военноморските сили.От 14.00 часа в Щаба на ВМС ще се проведе церемония за награждаване на военнослужещи от Военноморските сили от областния управител на Варненска област, кмета на град Варна и командира на ВМС.***Варна.От 11.00 часа в клуба на стопанския деятел ръководството на ПП АБВ ще даде пресконференция.***Варна.От 12.00 часа в сградата на БЧК на ул. „Братя Шкорпил\" №3 ще се проведе среща, посветена на предстоящите събития и кампании на организацията. По време на срещата ще бъде представена актуална информация за предстоящия Национален турнир „Млад спасител 2018\", Национален преглед по водно спасяване за мъже и жени - Варна 2018, курс по водно спасяване за деца „Млад спасител\" и кампания „Дари кръв - вземи билет\".***Варна.В 14.00 часа на изхода на Провадия в посока с. Бозвелийско председателят на Управителния съвет на Агенция „Пътна инфраструктура\" (АПИ) инж. Светослав Глосов ще откриe рехабилитираните отсечки с обща дължина 12 км от път III-904 Гроздьово - Провадия.***Добрич.От 10.00 часа в дискусионна зала „Изида\"( етаж 2) на междинна пресконференция ще бъде отчетен напредъкът на дейностите по „Интегриран проект за подобряване на водния сектор в град Добрич - фаза 1\".***Добрич.В 11.00 часа в центъра на с. Стожер председателят на Агенция „Пътна инфраструктура\" (АПИ) инж. Светослав Глосов ще открие рехабилитирания 15,5-километров участък от път II-29 Варна - Добрич.***Добрич/село Пчеларово.От 19.00 часа в родната къщата на оперната певица Константина Петкова в село Пчеларово ще се състои джаз вечер.***Сливен.От 11.00 часа на Учебен полигон „Ново село\" ще се проведе заключителна церемония за закриване на многонационалната съвместна подготовка „PLATINUM LION 2018\".***Стара Загора.От 10.00 часа до 12.30 часа в детския отдел на библиотека „Родина\" ще се проведат редица инициативи по програмата „Чета и играя - знам и мога\".***Стара Загора.От 10.00 часа до 12.00 часа в къща-музей „Гео Милев\" ще се проведа литературни занимания за деца от 5 до 9 години. ", "date": "2018.08.09", "title": "Предстоящи събития в страната за 9 август"}
{"url": "http://www.cross.bg/bulgariya-svetovna-vtorata-1581098.html", "text": "/КРОСС/ 48 пр.н.е. - Юлий Цезар разбива Помпей в битката при Фарсала681 г. - На 16-тото заседание на Шестия Вселенски събор в Константинопол, презвитер Константин за първи път споменава българската държава като такава.1471 г. - Сикст IV е избран за римски папа.1483 г. - Отслужена е първата меса в Сикстинската капела.1849 г. - Унгарската република е победена от Австрия и Русия.1877 г. - Руското правителство отправя официално предложение към княз Карол I за включване на румънските части в състава на Дунавската армия и участието им в Руско-турската война.1902 г. - Едуард VII е коронован за крал на Великобритания и Ирландия.1920 г. - Влиза в сила Ньойският мирен договор, наложен на България след поражението ѝ в Първата световна война.1942 г. - Втората световна война: Японската армия побеждава войските на Алианса в битката при Саво.1945 г. - Втората световна война: Японският град Нагасаки е унищожен от атомната бомба с кодово име „Дебелака\", хвърлена от американски бомбардировач B-29.1946 г. - На пленум на ЦК на БРП (к) е приета резолюция за даване културна автономия на Пиринския край.1965 г. - Сингапур получава независимост от Малайзия.1974 г. - Джералд Форд става 38-ия президент на САЩ след като Ричард Никсън подава оставка.1988 г. - България установява дипломатически отношения с Европейската икономическа общност.1989 г. - Генералният секретар на НАТО Манфред Вьорнер прави декларация, в която отправя обвинения във връзка с положението на българските турци.1992 г. - На XXV летни олимпийски игри в Барселона (Испания), България заема 18-о място по брой на медалите (3 златни, 7 сребърни и 6 бронзови).1993 г. - Албер II става крал на Белгия.", "date": "2018.08.09", "title": "9 август в историята"}
{"url": "http://www.cross.bg/matiya-apostol-iierysalim-1581097.html", "text": "/КРОСС/ Житие на св. апостол МатияСв. апостол Матия бил родом от Витлеем и произлизал от Юдовото племе. След възнесението на Иисус Христос всички апостоли прекарвали в Йерусалим, очаквайки слизането на обещания Св. Дух. Тогава ап. Петър представил на 120 участници в молитвеното събрание двама от Седемдесетте Христови ученици - Йосиф и Варсава, наричан Юст, и Матия, за да допълнят чрез жребий 12-то число на апостолите Христови след отпадането на Юда Искариотски.\"Братя - казал им апостол Петър, - трябваше да се изпълни написаното, що бе предрекъл Дух Свети чрез устата Давидови за Юда, водача на ония, които хванаха Иисуса, защото той бе причислен към нас, бе получил жребия на тая служба. Но със заплатата за своята неправда той придоби нива и като се строполи ничком, пръсна се през средата и всичката му вътрешност се изсипа. И това стана известно на всички жители йерусалимски, тъй че тая нива на техен език бе наречена \"Акелдама\", сиреч \"кървава нива\". Защото в книгата на Псалмите е писано: \"Жилището му да запустее и да няма кой да живее в него\" и \"достойнството му друг да вземе\". И тъй, потребно е, щото един от тия мъже, които бяха с нас през всичкото време, докато пребъдваше и общуваше с нас Господ Иисус, начевайки от Йоановото кръщение до деня, когато се възнесе от нас, - да бъде заедно с нас свидетел на възкресението Му.\"\"Ти, Господи, Който познаваш сърцата на всички, покажи от тия двама едного, когото Си избрал да приеме жребия на тая служба и на апостолството, от което отпадна Юда, за да отиде на своето място!\" (Деян. 1:15-25).Хвърлили за тях жребие. Жребието се паднало на Матия и той бил причислен към единадесетте апостоли.След слизането на Св. Дух апостол Матия първоначално благовествувал евангелието в Йерусалим и в Юдея заедно с другите апостоли. След това заедно с апостолите Петър и Андрей ходил в Сирийска Антиохия, в кападокийския град Тиан и в Синоп. Тук бил затворен в тъмница, из която чудесно го освободил св. ап. Андрей Първозвани. Подир това пътешествал в Амасия, Едеса, Севастия и дори ходил в Етиопия.След дълго проповедничество по разни градове и след много и различни страдания за името Христово св. ап. Матия приел мъченическия венец в Йерусалим, като бил убит с камъни.", "date": "2018.08.09", "title": "Св. ап. Матия. Преп. Псой"}
{"url": "http://www.cross.bg/vinagi-mislite-izrazyavat-1581100.html", "text": "/КРОСС/Думите не винаги изразяват мислите добре.Те винаги стават малко по-различни от мисълта, веднага след изричането им.Херман Хесе - Нобелов лауреат", "date": "2018.08.09", "title": "Думите не винаги изразяват мислите добре..."}
{"url": "http://www.cross.bg/tyrtziya-poroi-valezhi-1581112.html", "text": "/КРОСС/ Бедствено положение в съседна Турция – 165 души са ранени при вчерашните порои в Източното Черноморие на страната.Силните валежи причиниха срутване на мостове, затвориха пътища, десетки хора останаха в плен на стихията. Засега няма данни за жертви.Обстановката обаче остава тревожна, защото се очакват нови валежи.Нанесени са много материални щети. Залят е бил магистралният път Орду-Самсун, който е единствената магистрала в района.Връзката с град Орду се осъществява по въздуха. На места са паднали около 96 л. дъжд.Срутени са 8 моста.", "date": "2018.08.09", "title": "Турция бедства след мощни порои"}
{"url": "http://www.cross.bg/izpisvat-desislava-ivancheva-1581108.html", "text": "/КРОСС/ Бившият кмет на столичния квартал \"Младост\" Десислава Иванчева се очаква да бъде изписана от болницата днес. Вероятно нейни привърженици да се съберат пред входа на \"Майчин дом\", за да я подкрепят.При постъпването за лечение в клиниката преди седмица, Иванчева бе докарана окована с вериги на ръцете и краката.Това предизвика вълна от коментари и възмущение.Иванчева беше арестувана при показна акция срещу корупцията, заедно със заместничката й. ", "date": "2018.08.09", "title": "Изписват Десислава Иванчева"}
{"url": "http://www.cross.bg/leva-sred-matematika-1581105.html", "text": "/КРОСС/ \"80 процента от агросубсидиите отиват в джоба на сто семейства\" е водещата тема на . Става дума за 3 милиона евро. Вестникът цитира интервю на БНР с икономиста Тихомир Безлов. По данни на НОИ, осигуряват ни на по-малко пари, съобщава . През юни средният осигурителен доход е намалял до 875 лева. Една от причините е включването на сезонните работници в статистиката, а в туризма се изплащат най-ниските заплати.На първа страница  информира, че банковите депозити се увеличават въпреки нулевите лихви. Регистрирани са нови 83 влога  над един милион лева всеки. Повече са и банковите сметки, в които има суми от 500 хиляди до един милион лева.С обещания за работеща фирма налагат кредити на шивачки, пише . Началничката им отрича да е принуждавала работничките да теглят заеми. За случая от Гоце Делчев е сезиран и омбудсманът. пише за нарастващо напрежение в държавното предприятие \"Български пощи\". \"Нови пощенци на гладна стачка\", служителите настояват за пълна финансова ревизия на последните пет години. Здравната каса плаща ненужно скъпо лечение в чужбина, достъпно и у нас, пише . Заради необявени търгове за изделия и лекарства, деца се изпращат в страни от Евросъюза. Това е една от причините за обединяване на структурите, които решават дали да се изпрати някой на лечение зад граница или не, според новия управител на Касата д-р Дечо Дечев. представя, в рубриката си \"Отличниците на България\", 18-годишния Борислав Антов от софийската математическа гимназия. Младежът беше отличен със златен медал на световното първенство по математика в Румъния. Печелил е отличия и от балканска олимпиада.\"Математиката - хит в Европа\" е водещото заглавие на . Вузове във водещи европейски държави тази година са повишили изискванията си към кандидатите от чужбина, искат сериозни резултати и определен брой изучавани часове по математика. Точната наука е сред новите изисквания. разказва за още едно участие на българи в задгранична надпревара- страната ни предлага рекорден брой напитки в световен конкурс. \"Спиритс селекшън\" ще се открие в Пловдив на 20 август. Ние ще се включим сред топ десет на държавите с най-много мостри за ракия. ", "date": "2018.08.09", "title": "Преглед на печата"}
{"url": "http://www.cross.bg/tema-zashto-firma-1581104.html", "text": "/КРОСС/ БТВ, \"Тази сутрин\"Тема: Ексклузивно: Първо телевизионно интервю на Иван Владимиров, управителят на охранителна фирма „Аркус\", в която консултат е Димитър Желязков - очите;Тема:  Откога бизнесменът Бенчо Бенчев е активист на БСП? Какво е влиянието му в партийните структури по морето? Коментар на Георги Кадиев;Тема:  Ще остане ли блокирана столицата до края на лятото и кога свършват големите ремонти? Гост заместник-кметът на София Евгени Крусев;Тема:  Две жени с шанс за нов живот - разказ на  лекарите от Алекснадровска болница, извършили трансплатнатциятаНова телевизия,  „Здравей  България\"Тема: Спасител ритна плажуващ, той му отвърна с юмрук. Защо се стигна до агресия?Тема:  Без екскурзия  и без пари. Защо измамени за пътуване до Канада все още търсят парите си? В студиото министърът на туризма Николина АнгелковаТема:  За връзките между Митьо Очите и поритици и служители на реда. Говори шевът на опранителната фирма Аркус.Тема:  Диета само от лекар. Ще останат ли извън закона консултантите по здравословно хранене?Тема:  Защо Владимир Карамазов влиза в операционната? ", "date": "2018.08.09", "title": "Теми и гости в ефира"}
{"url": "http://www.cross.bg/depytat-bivsh-oto-1581099.html", "text": "/КРОСС/ Валентин Колев, художник Валентин Николов, депутат от ГЕРБ в 44-ото НС Георги Василев-Гочето, треньор по футбол Даниел Йорданов, депутат от БСП в 44-ото НС Михаил Таков, координатор на националните отбори по бокс Надежда Михайлова, посланик на България в Турция, бивш министър на външните работи (1997–2001), председател на Съюза на демократичните сили (11 март 2002 - 1 октомври 2005), евродепутат и депутат О.р. ген. Никола Колев, бивш началник на Генералния щаб на Българската армия ", "date": "2018.08.09", "title": "Родени на 9 август"}
{"url": "http://www.cross.bg/obychenie-tzentur-razpredelenie-1581134.html", "text": "/КРОСС/ Техническият учебен център на ЧЕЗ Разпределение България получи Лицензия от Националната агенция за професионално образование (НАПОО). В резултат бъдещи и настоящи електротехници могат да придобиват знания и опит в сферата на електроенергетиката в центъра и да получат професионална квалификация по професии и специалности в съответствие със Закона за професионалното образование и обучение.Лицензията включва 8 професии и 12 специалности в областта на електроенергетиката, екологията, информационните технологии, заваряването и подемно-транспортната техника.Учебният център се състои от технически полигон, който включва реална симулация на електроразпределителната мрежа и изградени осем обекта за практическо обучение, както и специализирани учебни зали. Сред основните цели на центъра са развитие на служителите на ЧЕЗ Разпределение чрез професионално обучение, формиране на политика и практика за обучение през целия живот в съответствие с Европейската стратегия по заетостта и Меморандума за учене през целия живот, повишаване на квалификацията, подобряване на компетентността и конкурентоспособността на електротехниците, обучение на служители на подизпълнители, партньорство с образователни институции и държавни организации и други.\"Секторът се нуждае от специалисти, а това че е стратегически и рисков прави качественото обучение изключително важно. Получената лицензия е доказателство за нашите възможности в тази посока. В Техническия учебен център, в реална бизнес среда, предлагаме професионална квалификация и преквалификация на служители и партньори, а модерната база в центъра вече предизвика интерес у млади хора към професията.“, каза Меглена Велинова, ръководител на Техническия учебен център към ЧЕЗ Разпределение България.Лицензията на учебния център беше връчена от Емилияна Димитрова, председател на НАПОО. Агенцията е орган на Министерския съвет, който отговаря за качеството на професионалното образование и обучение и съответствието му с държавния образователен стандарт.  ", "date": "2018.08.09", "title": "Техническият учебен център на ЧЕЗ Разпределение взе лиценз"}
{"url": "http://www.cross.bg/-godishen-zadurzhan-lyaskovetz-1581139.html", "text": "/КРОСС/ Полицията разследва убийството на 63-годишен мъж от Лясковец, предаде „Фокус”, като се позова на ОДМВР-Велико Търново.Вчера в 16:15 ч. бил получен сигнал за пребит мъж от града. Той бил намерен в тежко състояние, с множество травми по тялото. Въпреки усилията на спешните медици, мъжът починал в спешния център в Горна Оряховица.Като съпричастен към извършеното деяние е задържан 76-годишен мъж от същия град.Работата по случая продължава.", "date": "2018.08.09", "title": "76-годишен е задържан за убийство в Лясковец"}
{"url": "http://www.cross.bg/chasa-provede-bulgariya-1581136.html", "text": "/КРОСС/ На 9.08.2018 г. (четвъртък) от 13:00 часа ще се проведе среща между членове на ръковоството на БСП и Конфедерация на обществени организации от сигурността и отбраната (КООСО). На нея ще бъде обсъден проектът на левицата \"Визия за България\". Срещата ще се проведе на бул. \"Арсеналски\" №45.В 14:00 часа ще има изявление за медиите.", "date": "2018.08.09", "title": "БСП ще обсъди с КООСО проекта \"Визия за България\""}
