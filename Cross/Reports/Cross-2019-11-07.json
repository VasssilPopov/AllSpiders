{"url": "http://www.cross.bg/repyblika--transgranichno-1617485.html", "text": "/КРОСС/ Заместник-министърът на регионалното развитие и благоустройството  Деница Николова ще съпредседателства седмото заседание на Съвместния комитет за наблюдение по Програмата за трансгранично сътрудничество между Република България и Република Сърбия 2014-2020 г. и първото заседание на Съвместната работна група за разработването на програмата за програмния период 2021-2027 г. Двете заседания ще се състоят утре - 8 ноември, от 13.00 часа, в зала „Пресцентър\" на Министерството на регионалното развитие и благоустройството.От сръбска страна съпредседател на форума ще бъде Михаѝло Дашич, ръководител на Националния орган, помощник-министър по европейската интеграция на Република Сърбия. Сред гостите на събитието ще бъде Магали Леноел - представител на Главна дирекция „Регионална и градска политика\" в Европейската комисия. В рамките на Комитета за наблюдение ще бъдат отчетени напредъкът в изпълнението на програмата, плана за действие за изпълнение на препоръките, относно напредъка в програмирането 2021-2027 г. Ще бъдат обсъдени и основните предизвикателства на програмния период 2021-2027 г., правилник за дейността на съвместната Работна група и съвместен концептуален документ за Програмата за трансгранично сътрудничество, както и основните предизвикателства на програмния период 2021-2027 г.  ", "date": "2019.11.07", "title": "В МРРБ ще се проведе седмото заседание на Съвместния комитет за наблюдение по Програмата за трансгранично сътрудничество между Република България и Република Сърбия 2014-2020 г."}
{"url": "http://www.cross.bg/lykovit-pochina-deteto-1617469.html", "text": "/КРОСС/ Почина детето, което падна от каруца в Луковит. Трагичният инцидент се случи в ромската махала в града в сряда вечерта.10-годишният Персиян е идвал от ромския квартал „Изток\", паднал е от каруцата, а конят е продължил още 150 метра надолу. Момчето беше настанено в реанимация в плевенската болница  в тежко състояние.От началото на годината само в Луковит има два инцидента заради каруци. ", "date": "2019.11.07", "title": "Почина детето, което падна от каруца в Луковит"}
{"url": "http://www.cross.bg/ikoni-krazhbi-vzlom-1617479.html", "text": "/КРОСС/ Двама са задържани за кражбата на множество икони, църковна утвар, както и инструменти за взлом в Русенско, съобщават от МВР.В края на миналата и началото на тази седмица в ОДМВР - Русе са постъпили сигнали за кражби от православни храмове в областта.В селата Пет кладенци, Острица, Каран Върбовка, Кацелово и Пепелина крадците са проникнали с взлом, като са разбили металните решетки на храмовете.От всички църкви са извършени кражби. Отнети са парични средства от дарения, с неустановена към момента обща стойност. В един от храмовете, събраните дарения са били около 100 лв.Отнети са общо 30 броя икони от църковните олтари, като най-голямата е с размер 110 см. Х 74 см., църковни одежди и други предмети.Арестуваните са двама мъже на около 50 години, като и двамата са известни на органите на реда. До момента полицаите са открили и иззели 19 икони, свещници, множество инструменти за взломяване и други вещи.  ", "date": "2019.11.07", "title": "Арестуваха двама за кражби от църкви в Русенско"}
{"url": "http://www.cross.bg/patzienti-lekari-zatvorena-1617481.html", "text": "/КРОСС/ Лекари и пациенти от „Александровска\" болница излязоха на протест срещу лошите условия на труд и мизерия в помещенията за лечение на пациенти, предаде БНТ.Той се организира от медици от синдикат \"Защита\". Те не са доволни от лошите битови условия в клиниките и отделенията. Протестът беше подкрепен и от пациенти.Повечето сгради, в които се лекуват хората са стари и не са ремонтирани с години. Медиците твърдят, че многократно са писали писма до ръководството с искане за спешен ремонт. Една от стаите на Клиниката по хематология е затворена, защото е опасна.Клиниката по алегология е затворена частично след срутване на мазилка през лятото. Пациентите се настаняват в Клиниката по дерматология.Директорът на болницата съобщи, че здравното министерство е отпуснало 8 млн. лв за ремонт на проблемните клиники. Според него в момента условията в тях не са опасни за лекари и пациенти. ", "date": "2019.11.07", "title": "Лекари от \"Александровска\" излизоха на протест"}
{"url": "http://www.cross.bg/sinyzit-bronhit-leiidi-1617480.html", "text": "/КРОСС/ Лейди Гага отмени шоуто \"Енигма\" в Лас Вегас 20 минути преди да започне поради бронхит и синузит, съобщи \"Дейли Мейл\", цитиран от БГНЕС.Певицата написа в Instagram: \"Имам синузит и бронхит. Чувствам се много зле и тъжна. Не исках да ви подвеждам. Но съм болна и се чувствам толкова слаба, че не мога да изляза на сцената. Обичам ви, ще ви компенсирам, обещавам\".В момента изпълнителката работи върху шестия си студиен албум, който според нея ще се казва „Адел\". Няма информация кога ще бъде пуснат. ", "date": "2019.11.07", "title": "Лейди Гага отмени концерт 20 минути преди началото му"}
{"url": "http://www.cross.bg/gorite-rymuniya-kaprio-1617470.html", "text": "/КРОСС/ Американският актьор Леонардо ди Каприо, който е известен активист в борбата срещу климатичните промени, публикува в профила си в Instagram снимки от \"Шествието за горите\", организирано в неделя в Букурещ и други градове в Румъния.\"Над 4000 души участваха в шествие по улиците на Букурещ, като поискаха от министерството на горите в Румъния да сложи край на незаконната експлоатация и да защити последните девствени гори в Европа. Подобни протести се състояха в редица градове в страната\", написа Ди Каприо в Instagram, предаде БТА.Американският актьор посочва, че всяка година 38 милиона куб.м. дървесина изчезват от горите на Румъния и че голяма част от дърветата се изсичат незаконно.\"Извършени са също стотици нападения срещу горски пазачи, като двама от тях са убити брутално заради това, че са охранявали тези гори. От Амазония до Румъния атаките срещу защитниците на горите нарастват. Трябва да защитаваме горите и хората, които ги пазят\", подчерта още актьорът.   ", "date": "2019.11.07", "title": "Леонардо ди Каприо подкрепи протести срещу изсичането на горите в Румъния"}
{"url": "http://www.cross.bg/kycheta-priyuti-obshtinskite-1617462.html", "text": "/КРОСС/ От началото на 2019 година до края на месец октомври, 717 кучета от приютите на ОП „Екоравновесие\" намериха нов дом, като за сравнение през цялата 2018 г. осиновените кучета са 600. Това съобщиха от пресцентъра на Столична община.За същия период кастрираните кучета са 2260, а в общинската ветеринарна клиника „Връбница\" за лечение са постъпили 286 кучета. По кампанията за кастрация на дворни кучета са кастрирани 374 кучета.„Осиновявай, не купувай\" e осиновителска кампания на ОП \"Екоравновесие\" и Столична община за насърчаване на осиновяванията и намиране дом на кучетата, настанени в общинските приюти. Кампанията се провежда от 2017 г. и вече трета поредна година в рамките на инициативата се провеждат различни събития и мероприятия, като кучетата се извеждат извън общинските приюти на различни обществени места.По време на инициативите, всеки желаещ може да види, разходи, погали и ако желае да осинови куче от приют. Осиновяването може да се извърши веднага, на място, за което е необходимо единствено лична карта. В рамките на кампанията през 2019 г. кучета от общинските приюти бяха представени в четвъртото издание на Sofia Green Fashion Days и в два столични парка - на 8 юни в „Борисова градина\" и на 6 юли в парк „Заимов\".Благодарение на целенасочените осиновителки кампании, които „Екоравновесие\" и Столична община провеждат, ръстът на осиновяванията на кучета от общинските приюти се увеличава. Съгласно сключено споразумение за сътрудничество между Столична община и германската неправителствена организация „Щройнерхилфе Булгариен\" от 31 юли 2019 г. за осиновяване на кучета от общинските приюти в 43 кучета са осиновени в Германия.Всеки, който желае да осинови куче, може да отиде и да се запознае с кучетата от общинските приюти в с. Горни Богров, където са настанени кучета над 1 година и в кв. „Слатина\", ако иска да осинови малко кученце.  ", "date": "2019.11.07", "title": "717 кучета от общинските приюти са осиновени от началото на годината"}
{"url": "http://www.cross.bg/horata-aytizmut-konferentziyata-1617476.html", "text": "/КРОСС/ Водещите лектори на , която ще се проведе от 11 до 13 ноември в Театро (бивш Модерен театър) София, са световно признати експерти в областта на приложния поведенчески анализ. Той е единствената терапевтична програма в световен мащаб, която има научна стойност за лечение и модификация на аутистичното поведение към социално приемливо.В дните преди форума част от основните лектори- Тери Ройър и Чад Хъникът, посетиха страната, за да обсъдят с представители на Министерството на образованието и науката и сдружение „Аутизъм днес\" възможностите и подкрепата на децата и учениците със специални образователни потребности в България. Специално внимание бе обърнато и на обученията, част предстоящата конференция - лекции и уъркшопове, които се фокусират върху начините за социализация на хората в аутистичния спектър. „Впечатлен съм от нивото на професионалистите в България, мотивацията на учителите, както и културата към различните деца, но може да бъде направено още много по тези въпроси. Това е и една от идеите на конференцията - да покажем какви са стъпките към интегрирането на хората с подобни проблеми, както и да дадем реално работещи решения\", сподели Чад ХъникътM Ed., BCBA, LBA.По време на събитието ще бъде разгледана и темата за социалните умения - професионални и житейски, както и ролята на изграждането на самостоятелност у децата с подобно поведенческо разстройство. Целта на конференцията „Аутизмът не  е присъда!\" е да представи стъпките за успешната адаптация на детето към околния свят, социализацията му и подобряването на интеракцията на разбирането към неговия свят. Важен въпрос, който организаторите от  искат да поставят във фокуса на общественото внимание, организирайки тази конференция, е културата на нашето общество по този въпрос и значението да се говори в семейна среда за хората с подобни проблеми.Само така те ще могат да срещнат повече разбиране, да се адаптират по-добре към средата, в която са, и да изградят хармонични взаимоотношения с околните. Повече информация как да се включите в конференцията може да научите от сайта на .Конференцията „Аутизмът не е присъда!\" се организира в партньорство с Агенция Кросс, сп. Здравен журнал, сп. Кенгуру, Болен здрав, Здравен навигатор, Zdrave.net, Розали, По-здрави днес, Първите 7, MedicalNews, Madamsko, Az-jenata.bg, Здравето има значение, Дарик Радио, БГ Радио.", "date": "2019.11.07", "title": "Успешната адаптация на хората с аутизъм към околния свят е възможна"}
{"url": "http://www.cross.bg/kategoriya-kategorii-konkyrsa-1617477.html", "text": "/КРОСС/ От днес, 7 ноември,  започва електронното гласуване за четвъртите Годишни награди в туризма-2019. Онлайн вотът ще определи носителите на призове в 16-те категории в конкурса на Министерството на туризма. Всеки може да гласува онлайн за един участник в рамките на една категория (отчита се едно гласуване от всеки IP адрес), като може да се подкрепи кандидат от всяка категория.Състезанието в това издание на наградите ще е много оспорвано. Кандидатите, които са допуснати до финалната фаза на конкурса и ще се борят за призове, са близо 100, разпределени в 6 професионални категории, 5 художествени и 4 специално предназначени за българските общини. Голямата награда в категория „Изборът на българите\" традиционно ще бъде  определена сред всички туристически обекти, включени  в „100-те национални туристически обекта\" и „50-те малко познати места\".Най-много участници - 19, ще се надпреварват за приза в категория „Туристическо събитие\". За награда в категория „Туристическа атракция/обект и устойчивост на инвестицията\" ще се борят 15 кандидати. Сериозен е интересът и към категориите „Специализиран туризъм\" и „Иновация\", където участниците са съответно 6 и 7. Общо 18 общини подадоха документи за участие в специално предназначените за тях категории.За златните статуетки в 5-те художествените категории - радио, телевизия, печат, онлайн медия и блог, ще се състезават 26 кандидати. В тазгодишното издание надпреварата ще е най-оспорвана при онлайн медиите, където има най-много участници.Може да гласувате за финалистите до 6 декември 2019 г. на , сайтът е достъпен и през уебстраницата на Министерството на туризма. Контролът ще бъде завишен, за да се минимизират възможностите за промяна на електронния вот. Експертите ще следят внимателно да не се допуска манипулиране и нерегламентирано генериране на гласове. Опитите за намеса ще бъдат своевременно отчитани и ще повлияят негативно за класирането на съответния кандидат.Наградите ще бъдат връчени на официална церемония в София на 16 декември 2019 г. Победителите в Годишните награди в туризма ще получат статуетка, изобразяваща символа на красотата на България и запазената марка на конкурса - българската роза, изработена от Димитър Германов специално за церемонията. ", "date": "2019.11.07", "title": "Започва електронното гласуване за четвъртите Годишни награди в туризма-2019 "}
{"url": "http://www.cross.bg/sgradi-zhilishta-zhilishtni-1617463.html", "text": "/КРОСС/ 740 са въведените в експлоатация жилищни сгради през третото тримесечие на 2019 г., а новопостроените жилища в тях са 2 892. Сградите са с 280 повече (60.9%) спрямо същия период на 2018 г., а жилищата в тях нарастват с 948, или с 48.8%. Това показва данни на Националния статистически институт.76.6% от въведените в експлоатация новопостроени жилищни сгради са със стоманобетонна конструкции, с тухлена - 20.4%, с друга - 2.4%, и с панелна - 0.6%. Най-голям е относителният дял на новопостроените къщи (72.2%), следвани от жилищните кооперации (16.5%). В сравнение със същия период на 2018 г. се наблюдава увеличение в броя на всички видове новопостроени жилищни сгради.Най-много нови жилищни сгради има в областите Варна - 134 сгради с 603 жилища, Пловдив - 77 сгради с 217 жилища в тях, Бургас и София - 76 сгради, съответно със 764 и 102 жилища в тях. ", "date": "2019.11.07", "title": "С 61% се е увеличил броят на жилищните сгради у нас"}
{"url": "http://www.cross.bg/hes-noemvri-stoiicho-1617478.html", "text": "/КРОСС/ Деветима специални мъже ще споделят пътя, тайните и историите на успеха си в ексклузивното събитие He's TheMan, което ще се състои на 13 ноември в столичния клуб City Stage.He's The Man дава уникалния шанс да видите събрани на едно място девет толкова различни и вдъхновяващи мъжки типажа - популярния актьор Юлиян Вергов, легендата за три поколения футболни фенове Стойчо Младенов, журналиста със свободен дух и слово Светослав Иванов, носителя на медицински Оскар за безкръвни мозъчни операции доц. Станимир Сираков, световноизвестния графити художник Насимо, житейския и параолимпийски шампион Денислав Коджабашев, готвача-пътешественик шеф Филип Захариев,стендъп комедианта Николай Станоев и най-младия писател с 8 книги зад гърба си Иво Христов.He's The Man е специален проект, чиято цел е да отдаде нужното внимание на онези успешни български мъже, които могат да бъдат заразяващ пример.На хората, които наистина имат какво да кажат. На личностите, с които се гордеем и чиито глас заслужава да бъде чуван повече. На тези, за които всички си казваме „Искам да бъда като него!\".Затова, след големия успех на She's the one презпролетта, в „мъжкия\" месец ноември организаторите от #URBN.dir.bgочаквано преместват светлините на прожекторите към джентълмените, които ни вдъхновяват. Кого от деветимата ще наречете „He's The Man!\" - Юлиян Вергов, Стойчо Младенов, Светослав Иванов, доц. Станимир Сираков, Насимо, Денислав Коджабашев, Филип Захариев, Николай Станоев или Иво Христов?Направете своя избор на 13 ноември в клуб City Stage. Билетите за ексклузивното събитие са ограничени и ви очакват наВодещ на He's The Man ще е журналистът от dir.bg Деян Веселинов, а специални гост-изпълнители - любимите ни Жоро и Свилен от група \"Остава\".На събитието не се допускат лица под 18 г.", "date": "2019.11.07", "title": "Юлиан Вергов, Стойчо Младенов и още 7 специални мъже на сцената на He's The Man "}
{"url": "http://www.cross.bg/otpadutzi-depo-opasni-1617465.html", "text": "/КРОСС/ След няколко протеста на жители на село Атия, новият кмет на Община Созопол спира проекта за депо за строителни отпадъци. Относно центъра за временно съхранение на опасни отпадъци, Тихомир Янакиев ще настоява за гаранции, че няма да бъде замърсен района, съобщи БНР.Около 30 души и днес протестираха пред сградата на общината срещу проектите. Тихомир Янакиев поясни, че буквално, след като се е заклел вчера, са му дадени да подписва документи за проектите.„Имаме площадка за временно съхраняване на опасни битови отпадъци, но същевременно до нея има няколко клетки за строителни отпадъци и машина, която, евентуално да бъде докарана, да ги раздробява. Което е на 200 м. от къщите на хората. Това е абсурдно! Изградена е площадката за временно съхраняване на опасни битови отпадъци. Аз ще направя всичко възможно като кмет, за да не допусна изграждането на следващия етап, това е депо за строителни отпадъци и тяхното раздробяване. Просто няма да го позволя това нещо\", заяви Янакиев.Ако не изпълним проекта за опасни отпадъци, който е финансиран по Българо-швейцарската програма, ни грозят сериозни санкции, а Общината е зле финансово, поясни Янакиев. Ще настоявам за гаранции, че той няма да нанесе вреди, добави кметът.Галина Генчева от Инициативния комитет на село Атия съобщи новината на протестиращите: „Няма да се изгражда и площадката за депо за складиране на електронно оборудване и електроника, излязла от употреба. Тия двата проекта отпадат\".Подкрепа за селото заяви и новият му кмет Румен Димитров. ", "date": "2019.11.07", "title": "Новият кмет на Созопол спира проекта за депо в Атия"}
{"url": "http://www.cross.bg/pernik-vladimirov-pernichani-1617482.html", "text": "/КРОСС/ „Ситуацията с язовир „Студена\" бе подценена и предизборният период забави  решаването на проблема. Ако имаше реакция по- рано,  можехме да отидем на по-мек вариант на режим на водоподаване, който да се усети по-безболезнено, а не да се чудим- всеки ден ли ще имаме вода или през ден\". Това коментира новоизбраният кмет на  Перник Станислав Владимиров пред БТВ. Той заяви, че   големият въпрос обаче е- защо перничани не са уведомени официално от общината, че има толкова голям проблем. Владимиров припомни, че е   поставил въпроса за намаленото количество на водата преди повече от 2 месеца от парламентарната трибуна. „Тогава исках конкретни отговори от министър Петя Аврамова-  дали ВиК дружеството се управлява правилно и дали управителят му има нужната квалификация, но не получих такива. Още тогава, когато обемът на водата в язовира достигна 10 млн. м3, светна червената лампа, че ако продължи това засушаване ще се изправим пред огромна и тежка криза.Но не бяха предприети необходимите мерки\", заяви Владимиров. Кметът на Перник коментира още, че не симпатизира на политици и високопоставени чиновници, които правят захаросан ПР за себе си, но не предприемат болезнени мерки, които се оказват правилни. „Не приемам оправданието за засушаването, защото поисках информация от БАН и оттам отговориха, че през месец юни в с. Чуйпетловно, което е във  водосборната зона на язовира, са паднали 135 литра м2 дъжд. Това спрямо предходни години е добро количество, но засушаването е от месеците август, септември и октомври\", обяви той.Станислав Владимиров бе категоричен, че е важно е да се разбере- поддържан ли е язовирът на определени нива през пролетта и в началото на лятото, за да бъде извършен ремонтът на стената по сухия способ.  „Чистотата и качеството на въздуха в Перник е голяма тема и аз няма да направя нито крачка встрани от този проблем.  Засега „Топлофикация - Перник\" промени искането си да гори отпадъци, там би трябвало да се горят само въглища\", коментира още Станислав Владимиров във връзка с проблема с качеството на въздуха в Перник. Той бе категоричен, че ще следи  този проблем изкъсо и няма да прави никакви компромиси. „На този етап не съм видял нито един собственик на ТЕЦ в България да е готов да направи инвестиции, така че горенето на отпадъци и биомаса да не замърсява въздуха\", коментира той. Станислав Владимиров каза още, че едно от основните неща, върху които ще стъпи за ускорено развитие на Перник е подобряването на икономическата ситуация и създаване на по-добри условия за стопанска дейност на територията на общината. Той добави, че така част от перничани ще остават да работят в града си и няма всяка сутрин да пътуват до столицата. „За да се подобри транспортът между Перник и София, ще търся оптималния вариант за подобряване на услугата заедно с транспорнтите фирми и кмета на Столична община\", добави кметът на Перник. Той коментира още, че перничани имат огромни очаквания за решаване на всички проблеми, които стоят пред тях и развиване на възможностите, които общината има. „Това, че нямам ангажимент пред нито един бизнесмен, а само пред перничани, ми дава огромна свобода за работа.В общинския съвет, за съжаление, бизнес интересите надделяха, но се надявам те като перничани да подкрепят идеите ми за бързо развитие на Перник, защото и те ще имат подкрепата ми за добрите си предложения\", заяви още Владимиров. Той обяви, че ще направи одит на досегашното управление, защото всеки кмет трябва да знае на какво стъпва.  ", "date": "2019.11.07", "title": "Станислав Владимиров: Нямам ангажимент пред нито един бизнесмен, а само пред перничани и това ми дава свобода за работа "}
{"url": "http://www.cross.bg/sigyrnost-kartovite-banka-1617483.html", "text": "/КРОСС/ Банка ДСК успешно защити два световни стандарта за сигурност и безопасност на картовите трансакции и разплащания в интернет - PCI DSS (Payment Card Industry Data Security Standard) и PCI 3DS (Payment Card Industry 3-D Secure).Международният стандарт за сигурност на картовите трансакции PCI DSS включва списък от изисквания в шест основни области- изграждане и поддържане на сигурна мрежа, защита срещу кражба на данни, разработване и поддържане на програма за управление на уязвими места, прилагане на мерки за контрол на достъп, наблюдение и тестване на мрежата, и поддържане и прилагане на политика за информационна сигурност. Съответствието с PCI DSS означава, че ИТ инфраструктурата и използваните системи за обработка на картовата информация на Банка ДСК отговарят на критериите на стандарта и съхраняват по сигурен начин чувствителни данни като номер на карта, валидност, код за верификация, имена на клиента,данни, свързани с ПИН кода и др.Въвеждането на стандарта за сигурност на картовите разплащания е от изключителна важност за Банка ДСК, включително и в контекста на предстоящата интеграция с Експресбанк, която се очаква да приключи в средата на 2020 г. Тогава Банка ДСК ще обслужва още близо 500 000 клиента с карти, за които потвърдената надеждност на картовите разплащания в банката е допълнително предимство и гаранция за изключително клиентско преживяване.Правилата на стандарта PCI DSS се обновяват постоянно, така че Банка ДСК остава с постоянен ангажимент да проверява редовно и да следи дали са спазени всички изисквания за осигуряване на сигурността на картовите трансакции.Паралелно на успеха със сертифициране по PCI DSS, Банка ДСК защити още един сериозен международен стандарт за сигурност, свързан с картовите трансакции - Payment Card Industry 3-D Secure (PCI 3DS). Като притежател на този сертификат, финансовата институция гарантира прилагане на логически контроли за сигурност на клиентите, които да поддържат целостта и конфиденциалността на процеса по картовите им разплащания в интернет.Основната цел на PCI 3DS протокола е да улесни и гарантира сигурен обмен на данни между интернет търговци и клиенти, които използват банкови карти като средство за разплащане.И двата сертификата - PCI DSS и PCI 3DS, са разработени от  Съветът е основан през 2006 г. от пет световни бранда за разплащане - American Express, Discover Financial Services, JCB International, Mastercard Worldwide и Visa Inc., и отговаря за развитието, управлението и поддържането на информация за стандартите за сигурност PCI.", "date": "2019.11.07", "title": "Банка ДСК защити два световни стандарта за сигурност на картовите разплащания "}
{"url": "http://www.cross.bg/suvet-izbori-slavchev-1617484.html", "text": "/КРОСС/ „Това бяха най-фалшивите, най-манипулираните и най-купените избори в цялата ни нова история.\" С тези думи председателят на ПП МИР инж. Симеон Славчев започна пресконференцията на партията, на която бяха изнесени  данни за резултатите от изминалия вот за местна власт, на които МИР реализира пробив в повече от 20 общини, печелейки над 64 общински съветника. Освен Славчев, на пресконференцията бяха зам. председателя на  ПП МИР Владислав Милев и членовете на Националния съвет Георги Кардашев и Александър Пеновски.„Три месеца след регистрацията на Политическа партия МИР в съда,  се явихме на избори, и въпреки натиска и манипулацията, постигнахме успех и пробив в статуквото на управлението в България. Добрата новина от тези избори е,  че в лицето на МИР има политическа алтернатива и имаме две мирни и свободни български общини - Ботевград, където партията има избран кмет на общината още на първия тур, и втората община е Созопол, където партията заедно с БСП направиха управляващо мнозинство и свалихме от власт ГЕРБ и мутрите, които повече от 12 години управляваха община Созопол\",заяви Симеон Славчев.Анализ от резултатите на първите избори, на които МИР се явяват, показва, че освен в Ботевград и Созопол, МИР печелят общински съветници и в общините  Благоевград, Приморско, Несебър, Стамболийски, Ветово, Мирково, Трявна, Червен бряг, Силистра, Драгоман, Сливница, Елин Пелин, Костинброд, Раднево, Братя Даскалови, Девин, Чирпан.Друг голям успех на МИР е изборът на общинския съветник Георги Пинелов в Созопол за председател на общинския съвет.„За съжаление, в София изборният резултат беше подменен и МИР не успя да се пребори със статуквото\" , каза Славчев според когото, протоколите от вота в столицата са били  „пренаписвани\" в зала Арена Армеец,  за да не се допусне нито една от малките партии в управлението на София.„Въпреки че резултатите в София бяха подменени, ние имаме много добра база, на която да стъпим и тепърва ще градим нови наши структури в страната\" обясни председателят на ПП МИР и заяви, че партийната формация ще бъде истинската опозиция на ГЕРБ и на управляващото мнозинство не само в Столичния общински съвет, но и в страната чрез своите общински съветници.Славчев подчерта, че от  днес ПП МИР открива граждански Столичен общински съвет, който ще е базиран на онлайн платформа и ще има 13 постоянни комисии, огледални на съществуващите в общината, и допълни, че този съвет ще е истинската опозиция на управлението на София, тъй като след изборите в самия съвет такава липсва. „Чрез тази платформа гражданите ще могат пряко да участват и контролират работата на Общинския съвет\" категоричен е Славчев.Освен това от МИР планират, чрез свои експерти и с участието на неправителствени и граждански организации, да създадат коректив на управлението на страната. „Този орган ще обедини експертите в различните области и ще предлага алтернативни предложения и решения по всяка една от секторните политики в държавата\" подчерта още председателя на ПП МИР.По повод многобройните сигнали за манипулиране на изборите, които от МИР  са констатирали, Георги Кардашев, член на Националния съвет на партията, съобщи, че са подали жалби пред съответните административни съдилища в страната за фалшифицирани според политическата формация изборни резултати. За да има честни избори, от партията настояват за връщане на машинното гласуване и за поетапното въвеждане на електронното, както и да се въведе видеонаблюдение по време на броенето на гласовете във всяка секционна избирателна комисия. ПП МИР ще оформи тези мерки като законодателни предложения, за да може за парламентарните избори да съберат подкрепа за въвеждането им. „Настояваме и за  постоянна изборна администрация, тъй като за пореден път сме свидетели как хора без експертиза се назначават от днес за утре\" категоричен бе Кардашев.„България е моето семейство\" ще бъде слоганът на МИР за следващите избори, които са парламентарни. С тази заявка Александър Пеновски анонсира участието на най-младата българска партия в изборите за парламент през 2021 и подчерта, че МИР ще бъде обединител на всички, които искат да останат в България, в това число експерти в различните области, партньори от други партии, качествени и подготвени граждани, които радеят за бъдещето на страната ни.От МИР заявиха, че през следващите дни ще бъдат организирани пресконференции в Бургас и Ботевград, където партията успя да пребори политическото статукво и да покаже, че българите искат промяна на модела на управление не само на местно, но и на национално ниво. ", "date": "2019.11.07", "title": "България вече има политическа алтернатива в лицето на ПП МИР"}
{"url": "http://www.cross.bg/balkanskite-ombydsmani-surbiya-1617466.html", "text": "/КРОСС/ Утре, 8 ноември 2019 г., доц. Диана Ковачева ще участва в среща на балканските омбудсмани, организирана от сръбския защитник на гражданите Зоран Пашалич в гр. Ниш.В рамките на международната конференция: „Укрепване на капацитета на институцията и увеличаване на достъпността на омбудсмана за всички граждани\" доц. Диана Ковачева ще представи работата на българската институция, а Зоран Пашаличще отчете резултатите от проект за повишаване достъпността до гражданите, живеещи в отдалечени сръбски общини.Припомняме, че двамата омбудсмани изслушваха проблемите на български и сръбски граждани в обща приемна на територията на Република Сърбия в градовете Димитровград /Цариброд/ и Босилеград. Институцията на сръбския защитник ще представи пред балканските омбудсмании състоянието на малцинствата в Сърбия, както и наблюдението сивърху дейностите за борба с трафика на хора.В последния панел на форума ще се дискутира укрепването на капацитета на омбудсманите в съответствие с Парижките принципи и принципите на Венецианската комисия -независимост, безпристрастност, прозрачност, плурализъм и максимално широк мандат при защита правата на човека.   ", "date": "2019.11.07", "title": "Доц. Диана Ковачева заминава за среща на балканските омбудсмани в гр. Ниш, Република Сърбия"}
{"url": "http://www.cross.bg/ogimi-kostenyrki-zoologicheskata-1617464.html", "text": "/КРОСС/ Повече от 60 застрашени костенурки изчезнаха от зоопарк в най-южната провинция на Япония при заподозряна кражба, съобщиха официални представители. \"Ние ги храним два пъти седмично и пазачът забелязал, че броят им е очевидно малък\", каза за АФП Козуе Огими, началник на зоологическата секция в зоо-музея в Окинава. По-късно служителите са намерили кабелни връзки, използвани за закрепване на мрежата над заграждението, в което са били костенурките.\"Мрежите бяха достатъчно разхлабени, за да може възрастен човек да се промъкне там\", каза Огими. Длъжностните лица се опасяват, че костенурките може да са били откраднати за продажба на черния пазар, където са оценени като екзотични домашни любимци. \"Те се търгуват на висока цена\", каза Огими. Костенурките са малки, с размери около 20 сантиметра. Като цяло зоологическата градина заяви, че са изчезнали 64 костенурки. Те са от два различни вида, които са в Червената книга на застрашените видове в списъка на Международния съюз за опазване на природата и природните ресурси. И двата вида са определени като \"природни богатства\" от японската Агенция за културни въпроси - което означава, че търговията с тях е забранена.", "date": "2019.11.07", "title": "Над 60 застрашени костенурки изчезнаха от зоопарк в Япония"}
{"url": "http://www.cross.bg/sudeben-geshev-podpisva-1617450.html", "text": "/КРОСС/ Cъюзът нa cъдиитe пpизoвa пpeзидeнтa Румен Радев да не подписва указа за назначаването на Иван Гешев за главен прокурор. От най-голямата съсловна организация искат от държавния глава да стане инициатор за пpoдължaвaнe нa ĸoнcтитyциoннaтa peфopмa нa пpoĸypaтypaтa, съобщи БНР.От Съюза на съдиите в България смятат, че избраният за следващ Обвинител номер едно не отговаря на изискването да притежава висока професионална компетентност, за да заеме ключовия съдебен пост.На 24 октомври - след десетчасово заседание, протекло при безпрецедентни мерки за сигурност, Висшият съдебен съвет избра Гешев с резултат 20 \"за\" и 4 \"против\". Според съсловната организация, дългото му изслушване е било формално публично, но не и прозрачно.В писмото до президента се цитира и реплика на настоящия Обвинител номер едно, че решенията за това кой да бъде избран за главен прокурор и председатели на двете върховни съдилища досега се вземат в други две сгради - извън тази на Висшия съдебен съвет. Според Съюза тази реплика в една правова държава би предизвикала \"незабавна реакция от компетентните държавни органи\".Призив да не подписва отправиха от „Бългapcĸи aдвoĸaти зa пpaвaтa нa чoвeĸa\", „Πpaвocъдиe зa вceĸи\", бившият омбудсман Maя Maнoлoвa и предшественикът на Радев - Poceн Πлeвнeлиeв.В единствения си коментар по темата държавният глава заяви, че ще обяви решението си в обозрим срок и няма да го направи под натиск. ", "date": "2019.11.07", "title": "Съдиите с призив пpeзидeнтът да не подписва указа за Гешев"}
{"url": "http://www.cross.bg/drob-beliya-diagnostitzirat-1617459.html", "text": "/КРОСС/ Всяка година в страната ни се диагностицират 4 250 нови случая на рак на белия дроб, като 3 260 са сред мъже. Това каза пред журналисти проф. Асен Дудов, председател на Българското онкологично дружество, цитиран от БТА.По думите му тази локализация е водеща причина за смърт от онкологично заболяване в България. Причини за повишаване на случаите на рак на белия дроб са тютюнопушене, излагане на азбест, пасивно пушене, генетични предпоставки и други.Повечето случаи на болестта се диагностицират късно - в трети или четвърти стадий, което възпрепятства възможностите за лечение. Късната диагноза е причината за високата смъртност, като 80% от пациентите загиват в рамките на една година след диагностицирането.Целите, които биха могли да ускорят диагностиката и лечението, са повишаване на информираността на населението, намаляване на времето между консултациите и началото на лечението, както и усъвършенстване на програмите за скрининг сред рисковите групи. ", "date": "2019.11.07", "title": "Над 4 000 годишно се разболяват от рак на белия дроб у нас"}
{"url": "http://www.cross.bg/nato-makron-smurt-1617451.html", "text": "/КРОСС/ Френският президент Еманюел Макрон казва, че според него НАТО преживява \"мозъчна смърт\". Той свърза изказването си с оплаквания от липса на координация между Европа и САЩ и от агресивните действия в Сирия от страна на ключовия член Турция.\"Това, което в момента преживяваме, е мозъчната смърт на НАТО\", каза Макрон за Економист.\"Няма координация относно стратегическо вземане на решения между Съединените щати и техните съюзници в НАТО. Няма. Има некоординирани агресивни действия от друг съюзник в НАТО, Турция, в област, в която нашите интереси са застрашени\", добави той. ", "date": "2019.11.07", "title": "Макрон: НАТО преживява мозъчна смърт"}
{"url": "http://www.cross.bg/hell-kenove-energy-1617467.html", "text": "/КРОСС/ София, 07.11.19 г. - HELL ENERGY Унгария увеличи използването на алуминиеви кенове в своето производство до 95% през последните пет години. Положителната промяна е следствие на стратегията за отговорно поведение на компанията спрямо околната среда. Изграждайки свой собствен завод за производство на алуминиеви кенове, HELL ENERGY залага изцяло на използването на рециклирани опаковъчни материали.Дългосрочната стратегия на компанията предвижда увеличаване на използването на алуминиеви кенове при производството на марките HELL и XIXO през всяка следваща година. „Постигнатото към момента е наистина важен резултат, но няма да спрем дотук. В името на социалната отговорност HELL ENERGY вярва в значението на човешките ценности, в отговорното към околната среда поведение и в опазването на бъдещето. Това означава, че в рамките на следващите пет години продуктите от алуминиеви кенове в нашето портфолио ще заемат около 99%.\", казва Петер Пантл, директор комуникации и маркетинг на HELL ENERGY.През последните месеци новините за замърсяване с пластмаса стават все повече. 1,5 милиарда пластмасови бутилки се произвеждат годишно само от международни производители в Унгария, като по-голямата част от тях не се рециклират. На този фон алуминиевите кенове могат да бъдат напълно рециклирани и то многократно. 60 дни след като кенът е попаднал в контейнера за рециклиране, от отпадъка може да се направи нов продукт.„Бихме искали да дадем пример на международните компании и недвусмислено да покажем на нашите потребители, че HELL и XIXO са марки, посветени на опазването на околната среда. 95% от висококачествените напитки, които произвеждаме, вече са опаковани в изцяло рециклируеми алуминиеви кенове.\", добавя Петер Пантл.HELL ENERGY отвори своя завод за производство на алуминиеви кенове, разположен на площ от от 42 000 кв.м, QUALITY PACK през 2017 г. Фабриката от световна класа има годишен производствен капацитет от 1,2 милиарда кенове.„HELL ENERGY е уникална с това, че е пазарен лидер в няколко държави, със собствена модерна фабрика за производство и пълнене на напитки, както и фабрика за алуминиеви кенове. Това ни дава несравнима стратегическа позиция. Алуминиевите кенове, които произвеждаме, могат да бъдат рециклирани безброй пъти и вярвам, че можем спокойно да ги наречем опаковките на бъдещето.\", каза Барнабас Серекли, изпълнителен директор на HELL ENERGY.Повече информация за HELL ENERGY:HELL ENERGY една от най-динамично развиващите се в света марки за енергийни напитки, разпространявана основно в Европа и Азия. HELL ENERGY е основана в Унгария през 2006 година като частна малка компания. За по-малко от четири години, в рамките на рекорд, тя се превърна в пазарен лидер в Унгария. Благодарение на отличната си концепция и стратегия за продажби, днес продуктите на HELL са достъпни в повече от 50 страни в света, а компанията е с топ позиции на пазарите в България, Унгария, Румъния, Босна и Херцеговина, Словакия, Хърватия, Гърция, Кипър и Азербайджан. От 2017 година компанията не само произвежда висококачествени енергийни напитки, но и ги опакова в модерната си фабрика за алуминиеви кенове QUALITY PACK. През 2018 година HELL ENERGY отбеляза едно от големите си постижения - световна рекламна кампания, чието лице е холивудската звезда Брус Уилис.Двата основни стълба на успеха на HELL ENERGY са изключителното качество и отличното съотношение качество-цена.   ", "date": "2019.11.07", "title": "Алуминиевите кенове са бъдещето - HELL и XIXO показват добрите международни практики"}
{"url": "http://www.cross.bg/elektronen-yslygi-bezrabotitza-1617461.html", "text": "/КРОСС/ Подаването на заявление за отпускане на парично обезщетение за безработица (ПОБ) може да бъде извършено и по електронен път. Това става чрез електронната административна услуга, която е достъпна на интернет страницата на Националния осигурителен институт (НОИ), информират от институцията.Тя се намира в рубриката Е-услуги/ Административни услуги. Достъпът до нея се осъществява чрез използването на квалифициран електронен подпис или персонален идентификационен код (ПИК) на подателя, издаден от НОИ.Онлайн услугата „Подаване на заявление за отпускане на парично обезщетение за безработица (ПОБ) на основание чл.54а от КСО\" е на разположение на потребителите на услуги на НОИ още от средата на 2017 г. Тя дава възможност всяко осигурено лице, което има право на такова обезщетение, да подаде необходимите документи без да посещава офис на институцията.Персонален идентификационен код на НОИ се издава във всяко едно от териториалните поделения на НОИ. Издаването му се извършва за няколко минути срещу представяне на лична карта. Чрез него лицата получават достъп до голям брой е-услуги - електронни справки, административни услуги и др. ", "date": "2019.11.07", "title": "Заявление за безработица може да се подава и по електронен път"}
{"url": "http://www.cross.bg/evropeiiskiya-suyuz-bulgariya-1617471.html", "text": "/КРОСС/ Икономическото и социално сближаване в Европейския съюз трябва да остане приоритет и в новия мандат на европейските институции. Това заяви президентът Румен Радев на среща на „Дондуков\" 2 с министъра на външните работи и европейските въпроси, и министър на миграцията и убежището на Великото херцогство Люксембург Жан Аселборн. По думите на държавния глава е необходимо равномерното разпределение на инвестиции в Европа не само за развитието на транспорт и логистика, а преди всичко в образователна и научна инфраструктура.Финансирането на модерни научни центрове в подкрепа на качественото образование в страните от Източна Европа е задължителна предпоставка за създаването на перспектива за развитие на младите хора в родните им страни, подчерта Румен Радев. Според Жан Аселборн не трябва да се допуска намаляване на финансирането за политиките на Европейския съюз, които трябва да разполагат с необходимите ресурси за постигането на ефективни резултати.Двамата обсъдиха теми от дебата за бъдещето на Европа и подчертаха необходимостта от съхраняване на основополагащите ценности на Европейския съюз като единство и солидарност. Предизвикателствата в сферата на сигурността и миграцията изискват от Европейския съюз да има способността да взима ефективни и навременни решения, заяви държавният глава.Жан Аселборн потвърди подкрепата на Люксембург за присъединяването на България към Шенгенското пространство. Още през 2011 г. България е покрила техническите критерии и изпълнява ангажиментите си по опазване на външната граница на Европейския съюз, посочи Румен Радев. Президентът припомни и внесеното от него предложение през 2017 г. за изработване на европейски план за действие в случай на внезапно увеличение на миграционния натиск по външните граници на съюза.И Румен Радев, и Жан Аселборн изразиха подкрепата си за европейската перспектива на Западните Балкани. По думите на държавния глава България е приела ясна позиция в подкрепа на европейската интеграция на Република Северна Македония и очаква в рамките на преговорния процес да бъде постигнат необратим напредък в изграждането на добросъседски отношения. От европейски интерес е страните от Западните Балкани да са част от Европейския съюз, посочи Жан Аселборн.По време на срещата бяха отбелязани и конструктивните двустранни отношения между България и Люксембург, основани на активно  сътрудничество в рамките на Европейския съюз. България проявява интерес към засилено сътрудничество и в областта на банковия и финансов сектор, особено в контекста на желанието на страната за присъединяване към Еврозоната. От голямо значение са стабилността и прозрачността на банковия сектор у нас, отбеляза държавният глава. Президентът открои добрите възможности, които България предоставя, за стратегическо инвестиране в областта на енергетиката, инфраструктурата, транспорта, околната среда, ИТ-сектора и туризма.  ", "date": "2019.11.07", "title": "Икономическото и социално сближаване трябва да остане приоритет и в новия мандат на европейските институции"}
{"url": "http://www.cross.bg/borisov-manolova-tvurdeniya-1617472.html", "text": "/КРОСС/ Мая Манолова заведе дело срещу премиера Бойко Борисов. В исковата молба до Софийския районен съд независимият кандидат за кмет на София претендира за обезщетение от 15 000 лева за неимуществени вреди от неистински и опозоряващи твърдения.Поводът за завеждането на иска е интервюто на премиера в сутрешния блок на bTV, излъчено два дни преди балотажа на местните избори. Според Манолова в медийната си изява \"Борисов пряко внушава неверни клеветнически твърдения с ясно съзнание за тяхната невярност и при пълна липса на доказателства и дори физическа възможност тези събития да са се случили\".В иска си тя посочва, че в столичния квартал \"Воляук\" няма ромска общност и лидери, за каквито премиерът говори. Независимият кандидат за кмет на София посочва още, че не поддържа връзка с \"Братя Галеви\", които са \"в неизвестност за мен, за полицията и за българските граждани от датата на постановяване на присъдата им, благодарение на бездействието на изпълнителната власт, оглавявана от г-н Борисов\".Исковата молба на Мая Манолова срещу Бойко Борисов е готова\"Засегнато е доброто ми име и самочувствие на човек и политик, посветил професионалната си кариера и подчинил личния си живот в служба на обществото и хората. Клеветническите твърдения на ответника ме възмутиха и разстроиха. Причиниха ми тежки душевни болки и страдания, разрушавайки градения ми с десетилетия авторитет на гражданин и общественик. Нанесоха ми и непоправима с пари щета като политик и юрист\", посочва Манолова.В случай че спечели делото срещу премиера Борисов и ѝ бъде присъдено обезщетението, Манолова възнамерява да дари парите за построяването на детска площадка във \"Волуяк\". ", "date": "2019.11.07", "title": "Мая Манолова заведе дело срещу Бойко Борисов за 15 000 лева"}
{"url": "http://www.cross.bg/businesseurope-doklada-beiirer-1617473.html", "text": "/КРОСС/ Днес BusinessEurope публикува своядоклад Икономически перспективи - есен `2019. Въз основа на приноса на федерациите-членки на BusinessEurope в 35 държави (сред които и БСК), прогнозите показват, че икономиката на ЕС преживява икономическо забавяне, което се отразява върху намаляващото глобално търсене и несигурността, поради търговското напрежение.BusinessEurope прогнозира 1.3% ръст на реалния БВП през 2019 г. за ЕС-28 и 1.2% през 2020 г. Това води до значително преразглеждане надолу от пролетната прогноза, публикувана преди половин година (спад от 1,6% за 2019 г. и 1,7% за 2020 г.).Представяйки доклада, генералният директор на BusinessEurope Маркус Дж. Бейрер каза:„Вследствие на глобалното търговско напрежение, европейската производствена продукция намалява с около 2% от пика си преди две години. Големият икономически въпрос за 2020 г. ще бъде колко бързо и с каква степен забавянето на експортните сектори оказва влияние върху останалата част от икономиката.В случай на спад, държавите-членки на ЕС трябва да използват гъвкавостта, предвидена в Пакта за стабилност и растеж, за да предприемат подходяща антициклична фискална политика, включително за подкрепа на инвестиции за стимулиране на растежа и структурни реформи \".Прогнозата, също така, разглежда задълбочено нарастващия проблем с недостига на умения, изпитван от европейския бизнес. Коментирайки раздела, Бейрер добави:„Докато има доказателства, че компаниите увеличават значително заплатите за професии, при които недостигът е най-остър, ние се нуждаем от отговор на образователната система за справяне с нарастващите дисбаланси на уменията. В САЩ годишният брой завършили висше образование със специалност наука, технологии, инженерство и математика се е увеличил с почти 20% от 2013 г., в сравнение само с 1% увеличение в ЕС. \"Прочетете доклада тук!", "date": "2019.11.07", "title": "BusinessEurope: ЕС е изправен пред икономическо забавяне поради търговското напрежение"}
{"url": "http://www.cross.bg/naprezhenie-vuzdyshni-sever-1617468.html", "text": "/КРОСС/ Електроразпределение Север подготви съоръженията от електроразпределителната мрежа в Североизточна България за работа през есенно-зимния период на 2019-2020 година. Подробна информация за подготовката беше представена пред Парламентарната комисия по енергетика от Николай Николов, председател на УС на ЕРП Север.Готовността на дружеството за работа в есенно-зимни условия е свързана с провеждането на редица технически и организационни дейности, насочени към осигуряване на безаварийна работа на съоръженията. До момента са извършени инспекции на трафопостове, като е долято 23 тона трансформаторно масло. Почистени от клони са 1 123 км трасе на въздушни електропроводни линии средно напрежение и 1 281 км въздушни линии ниско напрежение. Реконструирани са 1 029  километра мрежи ниско напрежение с усукан проводник, подменени и новопоставени са 208 стоманорешетъчни и 2 385 стоманобетонни стълба средно и ниско напрежение, подменени са 18 013 броя изолатори средно напрежение.Компанията е осигурила необходимия авариен резерв от основните видове материали и съоръжения. Закупени са модулни композиции на дървени и полимерни стълбове за въздушни електропроводи ниско и средно напрежение. Те се използват за изграждане на временни участъци по въздушни линии по време на реконструкции или при аварийно-възстановителни работи в трудно достъпни терени през зимата. Дружеството разполага с 14 термовизионни камери, които бяха използвани по време на зимната подготовка за обследване на съоръженията и за предприемане на навременни мерки за отстраняване на нередности.ЕРП Север разполага с 382 ремонтни екипа, снабдени с необходимите лични предпазни средства, специализирано оборудване и техника. Подготвен е автомобилният парк с наличните общо 991 високопроходими, екипни и специализирани автомобили. През 2019 година дружеството инвестира над 9 милиона лева в закупуване на нови автомобили за работа по мрежата. Компанията има изготвени планове за справяне с извънредни ситуации.В рамките на годината са реализирани ключови инвестиционни проекти - реконструкция на подстанция Варна Изток, рехабилитация на подстанция Левента в Русе, изграждане на възлова станция Изток Русе, преминаване на 20 kV  в централната градска част на Варна, реконструкция на въздушни и подземни мрежи средно и ниско напрежение и др.Електроразпределение Север управлява и поддържа електроразпределителна мрежа с обща дължина 42 626 км на територия от 30 000 кв. км и обхваща 9 административни области в Североизточна България - Варна, Велико Търново, Габрово, Добрич, Разград, Русе, Силистра, Търговище и Шумен.", "date": "2019.11.07", "title": "ЕРП Север представи готовността за работа през есенно-зимния сезон пред Парламентарната комисия по енергетика"}
{"url": "http://www.cross.bg/kokain-kobe-kokainut-1617454.html", "text": "/КРОСС/ В японското пристанище Кобе в контейнер е била открита голяма пратка кокаин с тегло 400 кг, предава агенция „Киодо\".Пазарната цена на наркотика възлиза на около 73,3 милиона долара. Разследващите предполагат, че кокаинът е доставен в Кобе от чужбина.До неотдавна кокаинът е бил употребяван основно от чужденци, но през последните години разпространението му в страната е придобило мащабни размери, коментира агенцията. През тази година е имало случаи на присъди срещу артисти и спортисти заради употреба и притежание на кокаин. ", "date": "2019.11.07", "title": " 400 килограма кокаин беше заловен в Япония"}
{"url": "http://www.cross.bg/infektziya-kamila-printz-1617455.html", "text": "/КРОСС/ Камила, херцогинята на Корнуол и съпругата на принц Чарлз, отмени всичките си планирани събития, следвайки съветите на лекарите си, след като бе покосена от инфекция на гърдите. Това бе съобщено от говорителят на кралската двойка, цитиран от Спутник.\"Херцогинята на Корнуол е посъветвана от лекаря си да отмени всичките си ангажименти поради гръдна инфекция, която се влошава прогресивно през последните няколко дни\", разкри говорителят.В сряда Камила трябваше да пропусне галавечеря в лондонската библиотека, след като лекарите я посъветваха да остане у дома.Херцогинята, родена с името Камила Розмари Шанд, е втората съпруга на очевидния наследник на британския престол принц Чарлз, за когото се омъжи през 2005 г. ", "date": "2019.11.07", "title": "Съпругата на принц Чарлз отменя всички ангажименти заради влошаваща се инфекция на гърдите"}
{"url": "http://www.cross.bg/ychastuk-stroitelstvo-infrastryktyra-1617446.html", "text": "/КРОСС/ Генералният директор на Национална компания „Железопътна инфраструктура\" инж. Красимир Папукчийски подписа договора за модернизация на железопътния участък Оризово-Михайлово днес. С изпълнението на дейностите по проекта ще бъде удвоена цялата отсечка с дължина 37 км.Двупътният жп участък между Оризово и Михайлово ще бъде изграден в по-голямата си част по ново трасе и ще позволява скорост за движение на влаковете от 160 км/ч.В рамките на проекта ще бъдат изградени нов железен път, контактна мрежа и тунел с дължина 835 метра.Също така ще бъдат премахнати всички железопътни прелези като на тяхно място ще се изградят 5 пътни надлеза и 3 пътни подлеза. По този начин ще се елиминира пресичането на едно ниво и ще се повиши безопасността. Дейностите по обекта включват и подновяване на коловозите и стрелките в гарите Оризово, Чирпан и Михайлово, както и модернизация на системите за сигнализация и телекомуникации. Ще бъде осигурен достъп за лица с намалена подвижност до обновените приемни здания и пероните на гарите и спирките.Дейностите по договора следва да приключат до 49 месеца и включват проектиране и строителство, а неговата стойност е 217 982 167,08 лева без ДДС.Изпълнител на проекта еДЗЗД „Евро жп инфраструктура\", включващо фирмите „Инфраструктурно строителство\" АД и „Марко Обра публика\" АД.Обект „Модернизация на железопътен участък Оризово-Михайлово\" е част от проект „Рехабилитация на железопътната линия Пловдив-Бургас, Фаза 2\" и се осъществява със съфинансиране от Кохезионния фонд, чрез Оперативна програма „Транспорт и транспортна инфраструктура\" 2014-2020 г.  ", "date": "2019.11.07", "title": "Подписаха договора за строителство на жп участък Оризово-Михайлово"}
{"url": "http://www.cross.bg/kiss-tyrne-istoriya-1617445.html", "text": "/КРОСС/  KISS обявиха всички дати от последното за кариерата си турне END OF THE ROAD! По време на световната обиколка легендарната банда ще се сбогува със своите фенове след повече от четири десетилетия музикална история, с невероятно шоу, внушителна продукция и разтърсващи хитове!Както американската банда вече съобщи ексклузивно на KISS Kruise преди няколко дни, турнето ще посети и България с впечатляващ концерт на 18 юли 2020 в Арена Армеец, съобщиха от София Мюзик Ентърпрайсис.Рок фуриите обещават уникално шоу, включващо сценични ефекти, пиротехника, огромна сцена и невиждани светлинни ефекти! Paul Stanley, Gene Simmons, Eric Singer и Tommy Thayer ще изстрелват ракети от инструментите си, ще кръжат над феновете и ще превърнат всеки един свой концерт в незабравимо изживяване за почитатели си! Шоуто ще продължи повече от два часа, в които ще чуем рок химни като \"I Was Made For Lovin 'You\", \"Love Gun\", \"Deuce\" и \"Rock And Roll Nite\", оформили неподражаем стил, станали любими на няколко поколения, и белязали KISS като част от Rock And Roll Hall of Fame.Турнето END OF THE ROAD стартира през януари 2019 във Ванкувър, Канада и премина през най-големите арени в Северна Америка, Европа и най-големите музикални фестивали. Феноменалните KISS ще приключат своята кариера както подобава - обиколката включва цели нови 75 дати през 2020! Групата споделя: „Турнето ще бъде наистина невероятен празник, за тези, които бяха с нас през всички тези години, и последен шанс за тези, които са ни пропуснали.\"На 17 юли 2021, групата основана през 1973, ще излезе на сцената за последен път в града, където всичко започна - Ню Йорк. Със световното турне END OF THE ROAD \"Demon\", \"Starchild\", \"Spaceman\", и \"Catman\" отпразнуват 45 години музикална история, с над 100 милиона продадени копия, невероятни постижения и вдъхновявайки стотици банди! ", "date": "2019.11.07", "title": "Последното турне на KISS преминава и през България"}
{"url": "http://www.cross.bg/karavelov-rysiya-deiinost-1617447.html", "text": "/КРОСС/ Днес, 7 ноември, честваме 185 години от рождението на българския поет и писател Любен Каравелов.Поет, писател, енциклопедист, журналист, етнограф; национален герой, поборник за освобождението на България от турско робство, Любен Каравелов остава дълбока следа в българската история.Каравелов е роден на 7 ноември през 1834 г. в Копривщица в богато бегликчийско семейство. Първоначално учи в местното килийно училище, а след това във взаимното училище в града. Чрез посредничеството на Н. Геров през 1857 г. заминава за Русия. В Москва започва да посещава лекциите в Историко-филологическия факултет на Московския университет. Десетгодишният престой в Русия е изключително важен за идейно-политическото му съзряване на Каравелов.Престоят на българския поет и революционер в Русия е време, в което той създава своите политически, научни и литературни възгледи. Революционните възгледи на Каравелов са оформени още преди идването му в Русия, а обществената му дейност там е подчинена на идеята да се търсят контакти с всички обществени среди, които могат да допринесат за българското освобождение.В Москва Каравелов пише и първите си разкази и повести.Възможността да общува с различни политически среди в Русия му дава възможност да заимства по нещо от всички. В резултат на това Каравелов се оформя не само като славянофил, но и като просветител и революционер-демократ.През 1867 г. заминава за Белград като кореспондент на в. „Голос\" и там се сближава със сръбската либерална младеж. В края на годината е изгонен от Сърбия, като преди това за по-малко от година попада в затвора.Каравелов е заподозрян в убийството на Михаил Обренович и е затворен в Будапещенския затвор, където лежи 203 дни.След това за кратко пребивава в Нови Сад, Австро-Унгария, където продължава да заимства идеи от големите европейски мислители - английските историци Бокл и Маколей, френския философ Огюст Конт.По време на престоя си в Сърбия българинът се свързва със сръбската либерална организация „Омладина\" и под нейно влияние избистря виждането си за южнославянска федерация между българи и сърби, начело с княз Михаил Обренович. Явно след 1867 г. политическият идеал на Каравелов е свързан с парламентарна монархия.През пролетта на 1869 г. Каравелов се установява в Букурещ и там разгръща широка политическа дейност. В Букурещ е и най-блестящият период от живота на поета-революционер. Тук започва да издава в. „Свобода\", който дава живот и на нова политическа организация - БРЦК, начело на която застава самият Каравелов.Програмата на БРЦК определя двата неприятеля на българския народ - турското правителство и гръцкото духовенство, а нейно верую е, че свободата може да бъде извоювана само ако народът се надява на своите собствени сили и „не чакаме помощ и поддръжка нито от една европейска държава...\"Въпреки идеите и мотивацията на Каравелов и участниците в БРЦК, практическата дейност на комитета е твърде слаба. В периода, в който председател е Каравелов, комитетът се задоволява предимно с революционна пропаганда. Изключение правят опитите за съвместни действия със сръбската „Омладина\" при евентуална война между Сърбия и Турция. Дори и със слабата практическа дейност на този етап, значението на комитета е голямо.Революционната пропаганда, осъществявана от Л. Каравелов и неговия вестник „Свобода\", има изключително значение за развитието на българското националноосвободително движение.След трагичната гибел на апостола на свободата Васил Левски, Любен Каравелов ревизира своите младежки революционни възгледи. Започва да издава в. „Независимост\", списанието „Знание\", научно-популярни книги и сборници. Сред най-известните творби на Каравелов са „Три картини из българския живот\" („Маминото детенце\", „Прогресист\" и „Извънреден родолюбец\"), повестите „Хаджи Ничо\" и „Децата не приличат на бащите си\".Умира в Русе от туберкулоза на 21 януари 1879 година.„Обичам те, мое мило отечество! Обичам твоите балкани, гори, сипеи, скали и техните бистри и студени извори! Обичам те, мой мили краю! Обичам те от всичката си душа и сърце, ако ти и да си обречен на тежки страдания и неволи! Всичко, що е останало в моята осиротяла душа добро и свято - всичко е твое!\" - Из „Българи от старо време\" ", "date": "2019.11.07", "title": "Честваме 185 години от рождението на Любен Каравелов"}
{"url": "http://www.cross.bg/sliven-sili-slyzhba-1617457.html", "text": "/КРОСС/ Заместник-началникът на отбраната генерал-лейтенант Димитър Илиев и командирът на Сухопътните войски генерал-майор Михаил Попов ще участват в събитията от националната информационна кампания „Бъди войник\" в Сливен утре, 8 ноември.От 16.00 ч. на площад „Хаджи Димитър\" ще бъде подредена информационна борса за набиране на кандидати за войници и матроси. В нея ще участват Сухопътните войски, Военновъздушните сили, Военноморските сили, Националната гвардейска част, Централно военно окръжие, служба „Военна полиция\", Специалните сили. На място младите хора ще могат да се запознаят с вакантните места за служба в Българската армия, условията и начините за кандидатстване, като и да научат подробности за особеностите на отделните длъжности.По същото време в района ще бъде разположена военна техника и образци въоръжение на Центъра за подготовка на специалисти - Сливен и Регионална служба „Военна полиция\".С експозиция от униформи, нагръдни знаци и военни символи в събитието се включват и регионален клуб „Хаджи Димитър\" - гр. Сливен, към НД „Традиция\" - гр. Нова Загора, и клуб „Родолюбие\".Присъстващите ще могат да наблюдават още динамичен показ на Регионална служба „Военна полиция\". Ще бъдат демонстрирани действия на специализираната тактическа група по съпровождане на ВИП лице и обезвреждане на нападатели.От 18.30 часа във Военния клуб ще започне концертът на Представителния ансамбъл на Въоръжените сили, Гвардейски представителен  духов оркестър. На сцената ще излязат и Клуб по спортни танци - Сливен, Детски фолклорен състав „Бисерче\", клуб по спортни танци „Барби\" и школа за поп и рок изпълнители. Входът е свободен.", "date": "2019.11.07", "title": "Сливен ще бъде домакин на кампанията „Бъди войник“"}
{"url": "http://www.cross.bg/bulgariya-lyuksembyrg-evropa-1617460.html", "text": "/КРОСС/ Люксембург подкрепя България за Шенген, потвърди министърът на външните работи Жан Аселборн след разговор с българския си колега Екатерина Захариева.На среща в София двамата обсъдиха следващия бюджет на Европейския съюз, излизането на Великобритания и европейската перспектива на Западните Балкани, съобщи БНР. „Люксембург ще направи всичко по силите си, така че през следващите години България да стане член на Шенгенското пространство. Очевидно е, че трябва да направим тази стъпка в ЕС. Ако не го направим, ще дискриминираме страната ви. Европа направи голяма грешка на последния Европейски съвет, че не се съгласи да започне преговори със Северна Македония и Албания. Това не е добре\", коментира външният министър.Акцент в разговора е било бъдещето на Европа. Вицепремиерът Екатерина Захариева посочи: „Установихме, че между България и Люксембург има над 90% припокриване на важните теми за ЕС, като климат, дигитален пазар, сближаване и намаляване на различията между различните части на Европа, добросъседство. В България един от най-големите инвеститори всъщност е Люксембург\".В рамките на посещението си у нас Аселборн ще се срещне и с президента Румен Радев. ", "date": "2019.11.07", "title": "Люксембург подкрепя България за Шенген"}
{"url": "http://www.cross.bg/tarifite-nyama-suvet-1617458.html", "text": "/КРОСС/ За 6050 км от републиканската пътна мрежа камионите над 3,5 тона ще плащат тол такси. От тях 796 км са автомагистрали, 2322 км - първи клас, и 2932 км - втори клас. Това обяви на пресконференция след третото заседание на Обществения консултативен съвет по въвеждане в експлоатация на електронната система за таксуване на база време и изминато разстояние проф. Олег Асенов, член на Управителния съвет на Агенция \"Пътна инфраструктура\".Това означава, че безплатни остават 14 000 км от цялата републиканска пътна мрежа, която е около 20 000 км. В момента за преминаването по нея товарните автомобили над 3,5 тона плащат е-винетка. Безплатни остават и 20 000 км общински пътища.Предстои да бъдат публикувани за обществено обсъждане и тарифите на тол таксите, след като бъдат дискутирани от работна група към консултативния съвет. В продължение на 30 дни всеки заинтересован ще може да отправи своите предложения по тарифите. В началото на декември, преди да изтече крайният срок за подаване на предложения, консултантът на АПИ - Световната банка, ще организира форум за електронната система за събиране на пътни такси.След обявяване на тарифите за обществено обсъждане ще започне и вторият тестови етап на тол системата - с бордови устройства в предоставени от транспортния бранш превозни средства. Първият етап от тестовия период обхвана издаването на маршрутни карти и тол калкулатора, чрез който по тестови тарифи превозвачите имат възможност да изчислят цената на традиционните си маршрути и да планират бюджетите си за 2020 г. Проф. Асенов посочи, че максималните тарифи няма да са по-високи от тестовите.  \"Ще балансираме така тарифите и покритието на пътищата с тол, че отражението върху цените на стоките от първа необходимост да е минимално\", добави той.По думите на проф. Асенов за третокласните пътища няма да се плаща тол такса, а по тях минават доставчиците за вътрешния пазар. Механичното разглеждане на тарифите от точка А до точка Б, без мъдро реорганизиране на автопарка и логистичните сили, няма как да доведе до ефективност на транспортната услуга, коментира той.Стойността на продадените електронни винетки през 2019 г. вече е по-голяма от приходите от винетки за цялата 2018 г. До момента тази година постъпленията са 358 655 688 лв. ", "date": "2019.11.07", "title": "За третокласните пътища няма да се плаща тол такса"}
{"url": "http://www.cross.bg/komynizma-samo-godini-1617449.html", "text": "/КРОСС/ Датата 10 ноември 1989 г. сложи край на една епоха и постави началото на друга. С отстраняването на Тодор Живков от власт се вдига завесата на комунизма в България и води до мечтаните от мнозина демократични промени.За събитията преди 30 години и последвалите процеси в нашата държава и общество ТОПНОВИНИ потърси за коментар медийния експерт и бивш председател на СЕМ Георги Лозанов:Случи се едно от най-важните събития на XX век - падането на комунизма, един от двата тоталитарни режима тогава. Комунизмът остава за дълго и става всекидневие, злото до голяма степен се банализира и влиза в стереотипите на хората и мисленето, така че освобождаването от комунизма се оказа труден процес. Тогава ни се струваше, че това става изведнъж само с отпадането на няколко члена от Конституцията, но комунизмът е в мисленето, в създадените връзки, структури, взаимоотношения. Дори в геополитически план е много по-трудно преодолим и България е най-изостаналата държава от другите бивши комунистически държави в Европа по този показател, а и не само.Спомням си, че отидох в ‘‘Яйцето‘‘, прословутото място в Софийския университет. Там се бяха събрали много хора и течеше голям купон - хем бяха щастливи, хем изненадани. В последните 1-2 години се следеше какво става в Съветския съюз, имаше впечатления накъде отиват нещата, но дълбоко в себе си все не им се вярваше, че това наистина може да се случи. Падането на Тодор Живков се прие като един огромен политически обрат, който поколения наред бяха чакали.Разбира се, че останаха излъгани. Преди 30 години усещането за демокрация беше много по-силно, отколкото днес. Тя никога не стига, тя е по-скоро желание да се подобри животът и това усилие е по-важно от резултата. В началото на Прехода хората имаха много по-голям мотив да се борят за демокрация, за свобода на словото, отколкото сега след 30 години, когато е паднала сянката на разочарованието от това, че не се случиха нещата, както ни се струваше в онези години.Не, това нищо не значи. Това са празни думи. Ние живеем в представата на демокрация и по-добра система от тази няма. Смяна на системата бяха лозунгите от началото на Прехода, когато трябваше да се излезе от комунизма. Самата дума ‘‘преход‘‘ е едно алиби за това нищо да не извършиш - нито си в миналото, нито си стигнал там, накъдето си тръгнал, а стоиш в тази междина. Преходът се превърна в една утеха за това, че от нас не зависи нищо.В началото на Прехода се очакваше, че интелигенцията и като цяло образованите хора ще бъдат двигателите на процесите. Този период траеше около 3 години. След това се оказа, че съвсем други хора, които изпълзяха от спортните съблекални и ъндърграунда започнаха да диктуват правилата. Не може да се говори, че има само отделни следи на комунизма. Посткомунизмът е дълбоко свързан с комунизма и се оказа, че тази връзка ще предопределя съдбата и на следващите поколения, а не само на тези, които са живели през комунизма.Идеята, че през комунизма е имало равенство, е пропагандна. Имаше друг вид неравенства в границите на една непазарна икономика. Сега има неравенства, които са по-видими и по-свързани с реалното участие и действие в социалния живот. Преди до голяма степен реализацията на човека зависеше от връзките му с политическата партия. Във всяко предприятие имаше бюро, където се събираха партийците и решаваха съдбата на непартийците. Частично това е запазено и до днес.Не мисля, че това някога ще спре. Това е естествен процес. Лошото е, че политическата диктатура взаимно се пази, независимо от това, че демонстрира партийни различия. Независимо какво говори всяко следващо правителство за предишното, от това нищо не следва.Това, което все още не се постига, е самата демокрация, защото тя е ценностна ориентация. Тя не е нито само процедура, нито само политика, нито само пазар или нещо друго. Тя е един тип норма. Демокрацията е вътрешна система от правила, които стават твоя същност. Точно това не се е случило и продължаваме да го наричаме самоуспокоително ‘‘Преход‘‘.Свободата на словото, свързана с това да можеш да си кажеш мнението, е несравнима спрямо комунизма, когато имаше цензура и всички мнения можеха да бъдат допуснати само ако отговаряха на критериите на официалната идеология. Едно от големите достижения сега е, че всяко мнение може да бъде изказано и да намери подкрепа. Ние нямаме проблем със свободата на словото, а имаме проблем с независимостта на медиите. На територията на свободното слово всеки се появява според собствените си разбирания и зависимости, които карат медиите да създават фалшиви новини, фалшиви картини на света, да настояват за едно или друго, което не е в полза на обществото, а на даден частен интерес.Преходът е травмата от една илюзия. Илюзията, че комунизмът може да си отиде с митинг, с лозунги и свалянето на един диктатор. Тази илюзия вече 30 години я преживяваме като травма. ", "date": "2019.11.07", "title": "Преходът е травмата от илюзията, че комунизмът може да си иде с митинги и лозунги"}
{"url": "http://www.cross.bg/vdigane-tezhesti-otlichiya-1617448.html", "text": "/КРОСС/ Министърът на младежта и спорта Красен Кралев награди с почетни плакети на ММС състезателите по вдигане на тежести за успехите им на Европейско първенство за младежи и девойки до 20 и 23-годишна възраст в Букурещ.В румънската столица щангистите ни се представиха отлично и се завърнаха с общо 17 спечелени медала. Ангел Русев, Божидар Андреев и Христо Христов станаха европейски шампиони, Стилян Гроздев се окичи със сребро, а Валентин Генчев с бронз. Петимата взеха по три медала в категориите си. С отличия в отделните движения се отличиха Мария-Магдалена Кирева - сребро в изхвърлянето и Васил Маринов - бронз, също в изхвърлянето. От 13 български участници в шампионата 12 бяха сред първите 6 в своите категории.Със спечелените до момента медали във всички възрастови групи щангистите са най-успешните български спортисти през 2019 г. От големи първенства тежкоатлетите са завоювали общо 36 отличия - 17 златни, 8 сребърни и 11 бронзови. След тях са състезателите по борба с 23 и бокс с 19 медала. Националите до 15 г. и до 17 г. могат да увеличат актива от отличия за Българската федерация по вдигане на тежести (БФВТ). От 7 до 14 декември предстои Европейското първенство в тези възрастови групи, което ще се проведе в Ейлат, Израел.Президентът на БФВТ Неделчо Колев сподели, че състезателите и треньорите са останали доволни от предоставените им условия за подготовка по време на лагерите в \"Спортпалас\". Министър Кралев пое ангажимент ММС да осигури по-добро оборудване за тренировка на националите ни по вдигане на тежести и във Високопланински спортен комплекс \"Белмекен. Почетни плакети на ММС получиха и треньорите на българските състезатели Иван Иванов и Живко Николов. ", "date": "2019.11.07", "title": "Кралев награди българските щангисти"}
{"url": "http://www.cross.bg/nagrazhdavaneto-ikonomika-ikonomika-1617440.html", "text": "/КРОСС/ Списание \"Икономика\" и най-голямата работодателска организация у нас - Конфедерацията на работодателите и индустриалците в България (КРИБ) ще раздадат \"Оскарите на бизнеса\" на тържествена церемония на 12 ноември 2019 г. в София Тех Парк, зала \"Джон Атанасов\".Престижните награди и тази година ще бъдат връчени в 10 категории:-Мистър Икономика;-Мисис Икономика;-Индустрия;-Финанси и застраховане;-Търговия и услуги;-Транспорт и логистика;-ИКТ, аутсорсинг и бизнес процеси;-Корпоративна социална отговорност;-Консултантски бизнес/услуги;-Земеделие и хранителна промишленост.Церемонията по награждаването ще се излъчи на 12 ноември 2019 г. от 23,30 ч. по БНТ 1. Водеща е любимото лице от новините Филипа Иванова.И десетимата победители ще получат статуетка \"Рибарят и златната рибка\" на Ставри Калинов, превърнала се в символ на конкурса. ", "date": "2019.11.07", "title": "Остават броени дни до церемонията по награждаването \"Мистър и Мисис Икономика\" 2019"}
{"url": "http://www.cross.bg/erdogan-vashington-ankara-1617434.html", "text": "/КРОСС/ Турският президент Реджеп Тайип Ердоган ще направи на 13-и ноември посещение във Вашингтон, където ще има работна среща с американския президент Доналд Тръмп.От пресслужбата на Ердоган съобщиха, че срещата ще се състои на определената дата,което е било потвърдено в телефонен разговор между двамата президенти.Визитата на Ердоган е на фона на кризата, която избухна между Анкара и Вашингтон заради приетите от Камарата на представителите на САЩ резолюции за признаване на арменските събития от 1915 г. за геноцид от страна на Турция и за подкрепа на санкциите срещу Турция заради военната операция в Североизточна Сирия, информира БТА.Анкара реагира много остро, тъй като признаването на геноцид за арменските събития от 1915 г. е червена линия на Турция. Американският посланик в Анкара беше привикан във външното министерство. Така отново се повиши градусът на напрежението в и без друго обтегнатите турско-американски отношения.В средите на управляващата Партия на справедливостта и развитието се чуха гласове, настояващи за отмяна на посещението на Ердоган в знак на протест. Според източници от президентската канцелария на Ердоган сред основните теми на разговорите във Вашингтон се очаква да бъдат американско-турските отношения, войната в Сирия, въпроси от глобален и регионален характер. ", "date": "2019.11.07", "title": "Ердоган и Тръмп се срещат на 13-и ноември във Вашингтон"}
{"url": "http://www.cross.bg/kitaii-evropa-vlakut-1617436.html", "text": "/КРОСС/ 820-метрова товарна композиция от Китай премина през тунела \"Мармарай\" под Босфора и достигна Европа, съобщават турските медии. 42 вагона, натоварени с битова електроника, пътуват от град Шиан, Китай, преминават през Турция и България и продължават към чешката столица Прага.Влакът е първият по така наречения път на коприната, преоткрит от китайските железници в търсене на по-добра търговска връзка с Европа. Турските власти вече отбелязаха, че влакът намалява времето за транспорт на стоки от Китай до Турция от 1 месец на едва 12 дни.Очаква се днес влакът на \"China Railway Express\" да прекоси страната ни през Свиленград, Пловдив и София към Калотина. Вагоните ще бъдат теглени от локомотиви на един от частните жп превозвачи у нас. ", "date": "2019.11.07", "title": "Влак пропътува пътя на коприната от Китай до Европа"}
{"url": "http://www.cross.bg/vsichki-ninova-izborite-1617443.html", "text": "/КРОСС/ „Благодарение на нашите усилия и на будните хора, вече всички знаете как протекоха изборите - купени ромски гласове, корпоративен вот, използване на държавната машина, натиск, страх. За съжаление тези процеси не спряха с края на изборния ден, репресиите на властта продължават и след изборите. За тях ще ви разкаже кандидатът ни за кмет в Ловеч - Радина Банкова, председател на Българска асоциация на производителите и износителите на облекло и текстил, в която членуват над 120 малки и средни фирми на български производители\".Това заяви председателят на БСП Корнелия Нинова в Народното събрание. Тя разказа, че случаят в Ловеч не е единственият случай на репресия срещу кандидати на БСП в цялата страна. И още - че само за няколко дни застъпници на левицата в Благоевград са получили предупреждения за уволнение от работа, в община Дупница -застъпник, служител на ВиК, също е заплашен от уволнение. В Пазарджик - заповед за данъчна проверка на фирма на кандидат на БСП за общински съветник, а в община  Септември - уволнена дисциплинарно детска учителка в детска градина, член на БСП, на ОИК. Нинова обясни, че в последния случай детската учителка в понеделник получава забележка, на следващия ден в 15.30 часа- предупреждение за уволнение, а в 16.30 часа вече е дисциплинарно уволнена, без право на обжалване и адвокат - по думите на Нинова това е само защото е отказала да подписва документи с невярно съдържание. Тя посочи още, че в община Перник свекървата на кандидат на левицата за общински съветник е уволнена от кметството в с. Кладница.„Обръщам се към всички хора, които се чувстват застрашени след изборите от репресии на управляващите спрямо тях - само заради различното им мнение  - моля, всеки сигнал подайте при нас. Ще ви защитим с всички средства - юридически и политически. Няма да ви оставим сами. Обръщам се към държавните служители,  някои от тях споделиха, че ги изпращат на измислени проверки, за които няма  основание - не изпълнявайте такива заповеди. Накрая ще си измият ръцете с вас. Ще защитим всички. Днес сигнализираме всички европейски посланици в България за начина на провеждане на изборите и за репресиите след тях. Изпращаме писма към европейските институции, Съвета на Европа и ОСС и внасяме въпроси към министри - тук, в парламентарния контрол, за всеки отделен случай. Това не може да продължава повече\", категорична бе Нинова. Тя призова всички, които искат свободно изразяване на волята, демократичен изборен процес и правила в държава - да се обединят и да се противопоставят на този модел - и  след изборите.Радина Банкова: Нямам данъчни задължения. Върху мен се упражнява натиск„За мое огромно съжаление, във вторник по обяд бях уведомена, че имам огромни задължения към НАП за осигуровки, данъци, касаещи моето служители и работници. Паралелно с това - осъществен запор на банковите сметки на фирмата.  По време на цялата кампания аз се постарах тя да бъде позитивна, честна, открита. Кампания, през която не отправих нападки към никого и не влязох в спорове с никого\". Това заяви кандидатът за кмет на Ловеч от левицата Радина Банкова. Тя отбеляза, че няма данъчни задължения - нейната фирма е износител и обикновено ситуацията, в която се намира по отношение на приходния орган е, че възстановява ДДС и няма как да дължи големи суми. „Голямо разочарование за мен е факта, че изпълнително дело е образувано на основание на удостоверение, издадено от НАП, съдържащо неверни данни\", разказа Банкова.„Искрено се надявам частният съдебен изпълнител и органите на НАП този път да издадат удостоверение с фактическото състояние и по най-бърз начин моето сложно бизнес положение да се разреши - когато са запорирани сметките на една фирма, тя не може да оперира, не може да плаща заплати и данъци. Надявам се да не се стигне до там и го вярвам. Работим честно и отговорно с хората, за да се чувстват сигурни\", каза още Банкова.  ", "date": "2019.11.07", "title": "Нинова: Репресиите на властта продължават и след изборите- ще ви защитим"}
{"url": "http://www.cross.bg/televiziya-izluchvane-bulgarskata-1617439.html", "text": "/КРОСС/ Днес Българската национална телевизия навършва 60 години. За година на създаването на Националната Телевизия е приета 1959-та, когато е осъществено първото пряко излъчване на манифестацията за празника на Октомврийската революция.С думите на говорителя в 9 часа и 45 минути - \"Внимание, излъчваме в ефир\" се поставя началото на професионалната телевизия в България. Прякото излъчване се осъществява от режисьорите Ангел Вълчанов и Лидия Ишимбаева. Предаването е на 7-ми телевизионен канал, на който и до днес се излъчва програмата Канал 1 на Българската национална телевизия.Въпреки немалкото си години вече - ентусиазмът в екипа на телевизията е все така младежки. 60 години от осъществяването /1959/ на първото професионално предаване на Българската телевизия - излъчване на манифестацията по случай 42-ата годишнина от Работата по създаване и излъчване на български телевизионни предавания започва през 1951 г. по инициатива на катедрата по физика при Машинно-електротехническия институт в София под ръководството на проф. Саздо Иванов. Към института се създава експериментален телевизионен център, който през 1952 г. осъществява лабораторно телевизионно предаване по кабел, а от навечерието на 1 май 1954 г. започват редовни телевизионни предавания.На 7 ноември 1959 г. е и дебютът на информационната рубрика \"Новини\", която от 20 юли 1960 г. прераства в централната информационна емисия \"По света и у нас\". Датата се счита за рожден ден на Българската телевизия. Парадът е заснет от 3 камери, разположени на балкона на Националната художествена галерия, на Мавзолея на Георги Димитров и на ъгъла на улиците „Васил Левски\" и „Цар Освободител\". ", "date": "2019.11.07", "title": "БНТ навършва 60 години"}
{"url": "http://www.cross.bg/grigor-haskovo-dade-1617441.html", "text": "/КРОСС/ Григор Димитров отново ще зарадва младите тенис таланти в родината си, съобщават от тенис клуб \"Хасково 2015\".Тази седмица най-добрият ни тенисист ще се прибере в Хасково и ще даде открит урок на състезатели от родни клубове. Това ще се случи в петък от 15:00 часа в комплекс „Тенис кортове\", намиращ се в парк Кенана.Григор вече се отдаде на почивка, след като сезона за него приключи. В Хасково той ще може да се срещне с младите таланти и да им даде съвети за популярната игра. ", "date": "2019.11.07", "title": "Григор Димитров се прибира в България"}
{"url": "http://www.cross.bg/tzena-rekordnite-prodaden-1617442.html", "text": "/КРОСС/ Нетрадиционен японски участник в търг бе продаден за 46 000 долара. Това е т.н. снежен рак, а цената на която е продаден \"вероятно ще постави нов световен рекорд\", заявиха местните представители на аукциона за АФП.Морският деликатес е в сезон от тази седмица в западния регион Тотори, където ракообразното бе продадено за крайната цена от 5 милиона йени.\"Бях изненадан, че бе взет за толкова висока цена\", заяви официалният служител на местната власт Шота Инамоно пред АФП за рака, тежащ 1,2 килограма с размери 14,6 сантиметра.Според Инамото, цената надхвърля миналогодишната рекордна цена от два милиона йени, която беше регистрирана по това време в световните рекорди на Гинес за най-скъп рак.\"Тази година ракът надмина рекордната цена, така че вярваме, че това е може би най-скъпият рак в света\", каза той и добави, че правителството ще помисли да кандидатства отново за сертифициране от Гинес.Ракът е купен от местен търговец на дребно и ще бъде сервиран в японски ресторант от висок клас в лъскавия квартал Гинза в Токио, съобщават местните медии.През януари японски суши предприемач плати рекордните 3,1 милиона долара за гигантска риба тон на новия рибен пазар в Токио, а двойка „премиум\" пъпеши миналата година донесе рекордните $ 29 300 на търг. ", "date": "2019.11.07", "title": "Японски рак продаден на търг за рекордните $ 46 000"}
{"url": "http://www.cross.bg/denyov-polychila-mariana-1617452.html", "text": "/КРОСС/ Кинолегендата Катрин Деньов е постъпила в болница, след като е получила лек инсулт, съобщават френски медии. Тя не е получила увреждания.76-годишната актриса не спира да снима филми. Преди да получи инсулта Деньов е участвала в представяния на новия филм с нейно участие - \"Приживе\", като е обикаляла с екипа региона на Париж.Деньов е една от най-любимите актриси на французите и е свързвана с техния идеал за женска красота. Неслучайно през 1985 г. именно тя бе избрана за модел при изработката на скулптурния бюст на френския символ на свободата и революцията - Мариана. Освен нея, Мариана са били Бриджит Бардо, Мишел Морган, Мирей Матийо, Инес дьо ла Фресанж, Летисия Каста и Софи Марсо.В интервю през септември актрисата разказва, че майка й навършва 108 години и за щастие, тя самата и сестрите й като цяло са наследили нейните гени. ", "date": "2019.11.07", "title": "Катрин Деньов е получила лек инсулт"}
{"url": "http://www.cross.bg/yaponiya-shinkansen-hagibis-1617453.html", "text": "/КРОСС/ Япония се принуди да бракува 10 композиции от свръхскоростните влакове Шинкансен, които бяха залети от вода по време на тайфуна Хагибис. Японските медии изчисляват, че влаковете струват между 110 и 135 милиона долара, пише Би Би Си.Някои компоненти от тях още могат да се използват, но държавните железници ще трябва да отпишат голямата сума от активите си.Десетте влакови композиции бяха паркирани на гара в Нагано, когато ги заляха водите от придошла река.Тайфунът Хагибис беше най-мощната буря в Япония от десетилетия. В стихията загинаха 90 души, а хиляди останаха без дом.Кадрите на залетите влакове станаха много популярни в Япония, защото мрежата Шинкансен е нещо, с което в страната се гордеят. Композициите, всяка от които има по 12 вагона, обслужваха централната част на свръхскоростната мрежа на Япония, пътувайки между Токио и Каназава.Държавните железници обявиха, че наводнението е засегнало двигателите и спирачките на влаковете и те не могат да се използват от съображения за сигурност.Директорът на компанията Юджи Фуказава каза, че очаква до края на настоящата финансова година, която приключва през март, графика на Шинкансен да бъде възстановен напълно. ", "date": "2019.11.07", "title": "Бракуваха свръхскоростни влакове за над 100 милиона заради тайфуна Хагибис"}
{"url": "http://www.cross.bg/sdryzhenie-rinologichno-mladi-1617444.html", "text": "/КРОСС/ Конкурс „Българска ринология - настояще и бъдеще\" ще оценява най-значимите научни постери, изготвени от млади специалисти по УНГ-болести. Техните трудове ще бъдат оценявани от 5-членно експертно жури по време на международна научна конференция в село Старосел. Предвидени са награди за всички млади участници. Престижният медицински форум стартира в петък, 8 ноември, и ще продължи до неделя, 10-и ноември, включително, съобщиха организаторите от Българското ринологично сдружение (БРС).15-годишният юбилей на БРС ще бъде отбелязан с богата развлекателна програма в „Тракийска резиденция\", включваща фолклорни, класически и модерни песни и танци. В ролята на водещи ще влязат УНГ-специализантите д-р Анастасия Коркова и д-р Калоян Чилингиров.В рамките на форума ще се проведе курс по функционална ендоназална синус хирургия с активното участие на международните лектори и с подкрепата на немския концерн „Щорц\".В международната научна конференция ще се включат 21 специалисти по УНГ-болести от цял свят. Събитието ще премине под мотото „Неограничена ринология\" и се провежда под егидата на Европейското ринологично сдружение и Медицинския университет-Пловдив. Именити ринолози от САЩ, Великобритания, Япония, Сингапур, Италия, Германия, Русия, Румъния, Ливан, Иран, Гърция и България ще участват с научни доклади, посветени на последните иновации в лечението на УНГ-заболявания, обяви председателят на БРС проф. д-р Диляна Вичева, която е избрана за конгрес-президент на Европейското ринологично сдружение (ЕРС) през 2022 г. в София.Тя стана прецедент в цялостната история на ЕРС поради факта, че с нейния избор този престижен форум за пръв път ще се проведе в източноевропейска държава. Проф. д-р Диляна Вичева е и зам.-ректор по международно сътрудничесто и проектни дейности на Медицинския университет-Пловдив. Като председател на Българското ринологично сдружение в продължение на 15 години тя го наложи като едно от най-активните сдружения в специалността с организиране на научни кръгли маси по редица международни и световни конгреси, с провеждане на конференции в България и в чужбина, реализирайки практически курсове с водещи лидери от цял свят, обучение на млади специализанти в чужбина и многобройни други активности. ", "date": "2019.11.07", "title": "На 8-и ноември в Старосел пристигат лидери в оториноларингологията от цял свят "}
{"url": "http://www.cross.bg/bulgariya-krug-stipendiant-1617433.html", "text": "/КРОСС/ Дванайсетокласници от 11 професионални гимназии в Западна България ще премерят сили в училищния кръг на новото издание на конкурса „Стани стипендиант на ЧЕЗ\". На 13 декември те ще решават тест от 60 въпроса. За целта трябва да се регистрират до 29 ноември на адрес: .Състезанието се организира за осма поредна година. То е част от графика на националните състезания по професии през учебната 2019-2020 г. на Министерството на образованието и науката.„Целта ни е да покажем на младите хора, че българската енергетика и българският бизнес имат нужда от тях и те могат да намерят своята професионална реализация в родината. „Стани стипендиант на ЧЕЗ\" осигурява не само стипендия на победителите, но и възможност за надграждане на образованието и за работа в престижна българска компания\", каза Евгения Накова, директор „Човешки ресурси\" в „ЧЕЗ България\" ЕАД.Победителите в първия кръг ще бъдат обявени в края на януари. Те ще се явят на регионален кръг през февруари, а финалът на състезанието ще бъде през март 2020 г. Учениците в отборите, класирани на първите три места (по двама участници във всеки отбор), ще получат от ЧЕЗ стипендия в размер на 600 лв. за втория учебен срок на XII клас и шанса да кандидатстват с оценката от конкурса в четири висши учебни заведения - Технически университет в София, Колеж по енергетика и електроника, Минно-геоложки университет „Св. Иван Рилски\" и Висше транспортно училище „Тодор Каблешков\".Допълнителна информация за регламента на състезанието и периодите на провеждане на отделните кръгове може да бъде намерена на сайта.  ", "date": "2019.11.07", "title": "За осма година ЧЕЗ търси най-талантливите дванайсетокласници в Западна България"}
{"url": "http://www.cross.bg/gymi-mesta-ypotreba-1617435.html", "text": "/КРОСС/ Всички граждани, при закупуване на нови гуми при сезонната им смяна, напълно безплатно могат да оставят старите при съответния търговец или сервиз, напомнят от МОСВ във връзка със сезона за подмяна на гумите.Законът дава и възможност кметовете да определят конкретни общински места, на които гражданите да оставят излезли от употреба гуми. В случай, че самостоятелно определя местата за събиране на излязли от употреба гуми на терени, които са общинска собственост, кметът на общината трябва да сключи договор с лица, извършващи дейностите по събиране, съхраняване, транспортиране, оползотворяване или обезвреждане на гумите.Обслужването на тези места, определени от кмета, не е регламентирано като задължение на организациите по оползотворяване. Съответно за тях може да бъде сключен договор, както с организация по оползотворяване.Регламентирано събраните излезли от употреба гуми могат да бъдат предадени на всяко рециклиращо предприятие, което притежава съответното разрешение, на територията на цялата страна, съобразно сключените договори на лицата, които ги събират.МОСВ напомня още, че е напълно забранено депонирането на цели и нарязани излезли от употреба гуми, както и изоставянето, нерегламентираното изхвърляне или друга форма на неконтролирано обезвреждане.За образувани нерегламентирани места за отпадъци местните власти глобата е в размер от 3000 до 10 000 лв.Гражданите, които изхвърлят старите автомобилни гуми на непозволени места, също подлежат на санкция от 300 до 1000 лв., а за нерегламентирано изгаряне или друга форма на нерегламентирано третиране - от 2000 до 5000 лв. При повторно нарушение санкцията е в двоен размер. ", "date": "2019.11.07", "title": "МОСВ: Не изхвърляйте старите гуми извън регламентираните места"}
{"url": "http://www.cross.bg/zele-hrani-preporuki-1617414.html", "text": "/КРОСС/ Инфарктът е животозастрашаващо заболяване, рискът от което често се свързва с нездравословно хранене. Известно е, че правилният подбор на храни може да допринесе за предпазване от сърдечен удар. Поради тази причина международни експерти, цитирани от в. \"Дейли експрес\", препоръчват да се следват общи препоръки, и в частност да се консумират определени продукти като кисело зеле.Общите препоръки включват консумация на нискомаслени и богати на фибри продукти, ограничаване на солта, за да се държи кръвното налягане под контрол, избягване на храни, съдържащи наситени мазнини, с цел да се поддържат здравословни нива на холестерола.Освен общите препоръки експертите напомнят, че отделни храни и напитки също оказват благоприятен ефект върху здравето на сърцето. Сред тях е киселото зеле. Продуктът е богат на фибри и пробиотици, които допринасят за намаляване на нивата на \"лошия\" холестерол. Пробиотиците освен това помагат и за леко понижаване на кръвното налягане.Киселото зеле съдържа и витамин К2, за който се смята, че допринася за намаляване на риска от сърдечносъдови заболявания, предотвратявайки отлагането на калций в артериите. Данните от проучване сочат, че консумацията на богати на витамин К2 храни е свързана с 57 процента по-нисък риск от смърт от сърдечносъдово заболяване през последвал 7 до 10-годишен период. ", "date": "2019.11.07", "title": "Киселото зеле е полезно за сърцето"}
{"url": "http://www.cross.bg/shymen-ivanov-protzes-1617427.html", "text": "/КРОСС/ Големият брой невалидни бюлетини при ниска избирателна активност са част от нещата, направили най-голямо впечатление от проведените местните избори на депутата от ПГ \"БСП за България\" Иван Иванов.  \"Имам чувството, че с всеки изминал избор броят на невалидните бюлетини се увеличава. Отново възникна хаос в мероприятията около изборния ден. Всички тези смущения пораждат недоволство сред гражданите\", сподели той пред радио \"Фокус\".Депутатът анализира  изборите в Шумен и установените аномалии там: \"Още в изборния ден подадохме сигнали, свързани с нарушения в изборния процес в Шумен, конкретно за купуване на гласове. В тъмната част на деня стана факт едно интензивно гласуване в секциите с предимно ромско население. Подадохме своите сигнали, но за съжаление органите на реда се отнесоха доста пренебрежително\". Според Иванов в някои секции са били издавани протоколи без нанесени резултати, които впоследствие са били нанасяни пред или в Общинската избирателна комисия, както и протоколи, които не са били разписани от всички членове на секционната комисия. \"Считаме, че има сериозно изкривяване на резултата. Желанието на  гражданите на Община Шумен бе да има промяна, но тя им беше открадната. Надяваме се Апелативният съд в Шумен да разгледа нашата жалба и да постанови преглеждане на резултатите в тези секции, където има фрапиращи разминавания между действително случилото се и това, което е отразено в протоколите\", каза още той и добави, че ръчното преброяване на бюлетините в никакъв случай няма да затрудни работата на общината.Иван Иванов очаква от едно евентуално касиране на изборите в Шумен и София промяна на резултата в полза на този, който е бил ощетен и поясни: \"Ние гоним и една по-сериозна цел - да върнем доверието на гражданите в избирателния процес и политическата система. Всичко това, което коментираме в момента, е в резултат на едно дългогодишно изкривяване на действителността, целящо да отблъсне хората от политическия процес. Едно възстановяване на справедливостта би вдъхнало надежда и доверие в избирателите\".\"БСП сериозно се завръща в местната власт. В сравнение с резултатите от 2015 г. имаме четири областни града и увеличен брой кметове и общински съветници. БСП възвръща загубените позиции през последните години и се очертава като единствената алтернатива на управляващите\", коментира още изборните резултати Иван Иванов.  ", "date": "2019.11.07", "title": "Иван Иванов: С касирането на изборите искаме да върнем доверието в избирателния процес "}
{"url": "http://www.cross.bg/parkinga-kolata-ohranyaem-1617429.html", "text": "/КРОСС/ Апаши откраднаха кола от охраняем паркинг в София. Според потърпевшата собственикът на обекта отказва да поеме отговорност за случилото се.Крадците са се промъкнали на паркинга, намиращ се в столичния квартал „Красна поляна\", през дупка в оградата, която е далеч от будката на охраната. Колата е била паркирана точно от другата страна и е било много лесно за апашите да влязат необезпокоявани, да запалят тайно колата и да излязат през централния вход. Паркингът се намира на необитавано поле, далеч от жилищните сгради. Оградата му не е висока и може спокойно да бъде прескочена.„Прибрахме се от Италия с колата. Паркирахме на охраняем паркинг, тъй като е с чужди номера. Една сутрин дойдохме и видяхме, че колата липсва. От паркинга нищо не ни обясниха. Собственикът заяви, че ако искаме, можем да го съдим. Говорих с охраната, той не успя да ми даде много информация. Надявам се на разследващите. Охраната ми сподели, че към 8 часа вечерта в понеделник колата е излязла, поздравили са го, махнали са му и са си тръгнали\", разказа пред Нова телевизия потърпевшата Елика Нойкова.На жената е издадена бележка, че е заплатила предварително за охраняем паркинг сумата от 50 лв. за месец. На паркинга няма охранителни камери, а тези в района не работели от дълго време.„Подобни паркинги са обекти, които подлежат на охрана по закона за частната охранителна дейност. Охранителят трябва да има лиценз или удостоверение въз основа на една наредба. Предполагам, че сега тече разследване. То ще установи обстоятелствата и фактите. Ако се окаже, че този обект няма договор за охрана и издава подобни бележки, тук вече може да се мисли за подвеждане от страна на фирмата, която държи паркинга\", смята адвокат Христо Русинов.Представителите на паркинга отказаха коментар, но изразиха съмнение, че става въпрос за застрахователна измама. ", "date": "2019.11.07", "title": " Задигнаха кола от охраняем паркинг в София"}
{"url": "http://www.cross.bg/borisov-ministur-aselborn-1617437.html", "text": "/КРОСС/ Това заяви министър-председателят Бойко Борисов по време на срещата си с Жан Аселборн, министър на външните работи и европейските въпроси, и министър на миграцията и убежището на Великото херцогство Люксембург, съобщиха от правителствената пресслужба.Българският премиер и външният министър на Люксембург обсъдиха конструктивните двустранни отношения, основани на общи ценности, с партньорство в НАТО и ЕС, както и добрия потенциал за развитието им. Борисов и Аселборн изразиха желание за активизиране на политическия диалог на всички нива по въпроси от общ интерес за двете страни. Такъв пример са търговско-икономическите отношения с фокус сътрудничество в сферата на инвестициите, търговията и туризма.„България предлага добри възможности за стратегически инвестиции в инфраструктурата, енергетиката, транспорта, околната среда, телекомуникациите, аутсоурсинга, информационните технологии, както и във високопроизводителни сектори на икономиката, в технологични и индустриални паркове, в иновации\", посочи премиерът Бойко Борисов пред госта си.Той добави, че интерес и допълнителни възможности за сътрудничество между двете страни съществуват в секторите на банковото дело и финансите, където Люксембург притежава ключов опит и експертиза. По време на срещата с Аселборн премиерът Борисов акцентира също върху отличните възможности за туризъм в България - не само морски, но и планински, културен, с еко и спа насоченост.Бойко Борисов и министър Жан Аселборн дискутираха актуални теми от европейския и международен дневен ред. Двамата се спряха на преговорите за Многогодишната финансова рамка за периода 2021-2027 г. Премиерът Борисов бе категоричен, че ЕС има нужда от такъв бюджет, който да отговаря и на традиционните, и на новите приоритети на Общността. А това означава още по-добър живот за всеки европейски гражданин. В рамките на срещата бе очертано, че основните предизвикателства, пред които е изправен ЕС, сред които са демографските промени, глобализацията на световната икономика и цифровизацията, изменението на климата, се вписват в приоритетните области на развитие на Евросъюза, но изискват силен общностен подход, за да бъдат преодолени. В този контекст премиерът Борисов подчерта, че вярва в европейската перспектива на Западните Балкани, чието бъдеще е интегрална част от ЕС.По отношение на сигурността в Съюза, премиерът Борисов отбеляза пред министър Аселборн, че България винаги е настоявала за общ механизъм на ЕС за управление на миграцията като се спазва справедлив баланс между отговорност и солидарност. За целта е необходимо да продължи целенасоченото сътрудничество на ЕС с трети страни, да се надграждат съществуващи партньорства, което ще даде адекватните решения за справяне с предизвикателствата пред Европа и света. ", "date": "2019.11.07", "title": "Борисов: България е надежден партньор с бързорастящ пазар"}
{"url": "http://www.cross.bg/nachin-nyama-imynizirani-1617428.html", "text": "/КРОСС/ Решението на сливенския съд, който постанови неваксинирано дете да посещава детска градина противоречи на редица международни актове каза адвоката по медицинско право Мария Шаркова в Сутрешния блок. Така постановеното решение не отчита обществения интерес, каза още тя. Главният здравен инспектор Ангел Кунчев обясни защо е важно да обществото да поддържа висока имунизационна среда.ВАС се беше произнесъл в обратния смисъл, а именно, че няма никакво нарушение на права при поставянето на задължителна имунизация, коментира Мария Шаркова, адвокат по медицинско право. По този начин са се произнасяли съдилища от други държави. Още през 1905 година например, Американският върхове съд е посочил, че това по никакъв начин не нарушава правото на личен живот на хората. Надявам се да се прояви разум в тази ситуация, защото наистина тук е застрашено общественото здраве и тук няма две мнения по въпроса.Между половин и един процент от децата по различни причини, на базата на различни заболявания или вродени състояния не могат да бъдат имунизирани - заради увреден имунитет или нещо друго, коментира Ангел Кунчев, главен държавен здравен инспектор. За тях единственият начин да ги предпазим е да им осигурим среда от имунизирани, в която няма как причинителят да стигне до тях. ", "date": "2019.11.07", "title": " Казусът с детето без ваксина?"}
{"url": "http://www.cross.bg/leva-nzok-byudzheta-1617431.html", "text": "/КРОСС/ Депутатите решиха да се съберат извънредно на 12 ноември (вторник) от 13.00 часа.На заседанието ще бъдат обсъдени на първо четене бюджетите за НЗОК и държавното обществено осигуряване за 2020 година.Днес проектобюджетите ще минат през ресорните комисии по бюджет и финанси, и по здравеопазване.За фонд „Пенсии\" в бюджета на ДОО са предвидени с близо 730 млн. лева повече. Малко увеличение ще има на средната пенсия (с около 26 лв.), както и на минималната (с около 14 лв.) и на социалната за старост (с малко над 8 лв.).Парите за здраве в бюджета на НЗОК се увеличават с почти 400 млн. лева. Приходите на Касата ще бъдат над 4,7 млн. лева, колкото са и разходите. Здравноосигурителната вноска запазва размера си от 8%.Източник Топновини ", "date": "2019.11.07", "title": "Депутатите се събират извънредно във вторник"}
{"url": "http://www.cross.bg/revolyutziya-sotzialisticheska-sotzializma-1617438.html", "text": "/КРОСС/ Днес се  отбелязва 102-рата годишнина от Великата Октомврийска социалистическа революция в условия, когато няма Съветски съюз. Разрушена е страната, родена от тази революция.Контрареволюцията взе връх в бившия Съветски съюз, както и в бившите страни на източноевропейския социализъм. Световното комунистическо движение, създадено в резултат на Октомврийската революция и което в своето време в много страни бе авангардна сила, в момента в горните страни, а и в значителна част на света е в периферията на обществено-политическия живот.Така наречените \"победители\" в бившите социалистически страни и техните \"приятели\" на Запад наричат Октомврийската революция най-голяма трагедия в историята на Русия. А нейното международно въздействие, което доведе до създаването на световната социалистическа система, се оценява като най-жесток и ужасен удар, който е причинила болшевишка Русия на тези страни и народи. Няма съмнение, всичко това изисква, когато говорим на Великата Октомврийска социалистическа революция да имаме предвид клеветите и обвиненията срещу революцията. В края на краищата минаха три десетилетия откакто съществуваме в условията на контрареволюция.Това прави възможно да се сравнят социално-икономическите, политическите, социо-културните, социо-демографските и другите последствия и резултати от контрареволюцията и реставрирания капитализъм с това, което е постигнато от революцията и социализма за подобен срок в различните периоди. И даже хора били скрити и даже открити врагове на социализма започват да признават, че сравненията не са в полза на контрареволюцията. Октомврийската революция се ражда в ужасно време - времето на империалистическата война, войната между хищници за световно господство - Първата световна война. От първия момент на своето раждане революцията издига призив за мир, както и проявява неимоверна воля да се сложи край на международното клане. В продължение на десетилетия, родената от революцията на основата на Руския свят нова страна - Съветския съюз, бе представян от буржоазната пропаганда като военно чудовище.Няма съмнение, че една революция струва толкова, колкото може да защити себе си. Диалектиката на социализма, диалектика на силите, които се борят и работят за триумфа на социалната справедливост, социално равенство и социална солидарност, т.е. за триумфа на социалния хуманизъм е такава, че въоръжаването и армията трябва да служат на каузата на световния мир. По време на своето съществуване Съветският съюз остава верен на завета на борбата за мир.Най-ярък пример в това отношение е победата над хидрата на фашизма в негвата най-зловеща форма - тази на германския нацизъм Световният капитал никога няма да прости на съветската държава тази победа. Буржоазната пропаганда впрегна всичките си сили за да дискредитира славната победа на съветския народ. За тази цел бе изобретена концепцията за тоталитаризма, която представя комунизма, социализма, от една страна, и фашизма от друга страна, като братя-близнаци. Тази концепция се превърна в един от основните инструменти на либералите в борбата срещу каузата на Октомври, срещу социализма. И все пак, ако се опитаме да обобщим накратко основните постижения на Великата Октомврийска социалистическа революция, трябва да се каже следното: За пръв път в историята на човечеството започна да се осъществява като практическо движение вековната мечта за социален хуманизъм - общество на солидарност, справедливост и равенство.Да, за това практическо движение бяха характерни колебания, грешки, отклонения, противоречия... Но най-важното е, че то доказа, че вековната човешка мечта не е утопия; В резултат на победата на Великата октомврийска революция се създадоха условия за фундаментални промени в света - победата над фашизма, разпадането на колониалната система, създаването на световната социалистическа система, избягването на голяма война за един голям период от време сред Втората световна война, та даже и до днес. Защото могъщия ракетно-ядрен потенциал на Руската федерация, който възпира „мечтателите\" за глобално господство от световна война, е също наследство от Великия Октомври.Днес, когато вече почти трийсет години Съветският съюз не съществува, виждаме как човечеството се приближава до ръба на бездната - поредицата от войни и кризи се умножава. Оптимистичната алтернатива пред развитието на човешката цивилизация като че ли все повече и повече избледнява. Капитализмът не иска, а и най-важното, не е в състояние да даде такава алтернатива. И ако съществува светлина в мрачния тунел, в който днес се намира човечеството поради глобалната криза на капитализма, тя е в съществуването на народен Китай, роден по историческата логика на факта, че през Октомври 1917 година в Петроград се случи Великата революция.И тук следва да подчертаем, че сегашните победи на китайския социализъм станаха възможни поради една важна причина. Китайските комунисти не допуснаха да бъдат предадени от върколаците на част от своята преродила се върхушка. Т.е. не позволиха това, което стана основния фактор за нанесения в сърцето удар на съветския и източноевропейския социализъм. В заключение ще отбележим, че сега, когато отбелязваме 102-рата годишнина от Великата октомврийска социалистическа революция, когато живеем с мечтата за социализма на 21-ви век, случилото се със СССР и страните на източноевропейския социализъм трябва да служи като важен урок за бъдещето. Урок за всички хора по света, борещи се за тържеството на социалния хуманизъм, за равенство, братство, справедливост и солидарност.  ", "date": "2019.11.07", "title": "102 години от болшевишката революция "}
{"url": "http://www.cross.bg/izborite-konstantinov-prof-1617425.html", "text": "/КРОСС/ Председателят на Съвета на директорите на „Информационно обслужване\" проф. Михаил Константинов, който беше гост в БТВ „Тази сутрин\", коментира, че общия брой на недействителните бюлетини на изборите е бил 661 000. Той допълни, че политици, които не разбират от конкретикат, веднага са заявили, че това представлява 20 процента, но реално на вота се е гласувало за няколко вида избор. 7,7 млн. са общо бюлетините, което прави 8%. Най-много грешки има при гласуването за общински съветници, като гласът на всеки шести българин при този вид вот е отишъл в кошчето, отбеляза проф. Константинов.В София има два списъка - местни и останалите. На местния вот са махнати хората, които живеят в чужбина. От там се получава и по-ниската избирателна активност. 400 000 избиратели са в чужбина, но ние ги броим и стигаме до там, че има 6,2 млн. гласоподаватели, което не е вярно. Те на практика са 5,8 млн. души.По темата с обвиненията за купен вот по време на местните избори, проф. Михаил Константинов смята, че докато не се докаже дали един човек е гласувал платено или не, обвинението за подобно нещо е расистко и дори престъпно.Председателят на Съвета на директорите на „Информационно обслужване\" коментира и темата с разликата между екзитполовете и реалния процент гласували за едната от двете кандидатури на втория вот на изборите за кмет в София. Според неговото лично мнение, десните хора са се срамували да кажат, че са пуснали бюлетина за Мая Манолова. Социолозите нарекоха това явление „непрестижен вот\", допълни анализаторът. ", "date": "2019.11.07", "title": "Какви бяха основните нарушения по време на вота и има ли основание за касиране на изборите"}
{"url": "http://www.cross.bg/smolyan-martin-prokyratyra-1617474.html", "text": "/КРОСС/ Осъдиха 18-годишния Мартин Шахънски по наказателно дело на Районна прокуратура - Смолян, съобщиха от пресцентъра на Апелативна прокуратура - Пловдив. Младежът е привлечен като обвиняем за това, че на 22-ри октомври избягал от затвора като напуснал Затворническото общежитие от открит тип в Смолян.Мартин беше задържан в родната си къща в пловдивското село Калояново няколко дни по-късно.Шахънски е осъждан многократно за кражби и грабежи. В момента излежава присъда от 2 години и 9 месеца отново за кражба. Към нея на Мартин е наложено наказание от шест месеца „лишаване от свобода\" при първоначален „общ\" режим.Определението на Районен съд - Смолян е окончателно и не подлежи на протест и обжалване. ", "date": "2019.11.07", "title": "Осъдиха избягалия от Смолян затворник"}
{"url": "http://www.cross.bg/valean-adina-predsedatel-1617412.html", "text": "/КРОСС/ Новоизбраният председател на Европейската комисия Урсула фон дер Лийен одобри румънския евродепутат Адина Валеан за позицията на еврокомисар по транспорта в екипа си, съобщи Румъния Инсайдер.Новото правителство на Румъния изпрати две предложения за еврокомисар, а именно евродепутатите Зигфрид Мурешан и Адина Валеан.Румъния с две кандидатури за еврокомисар„И двамата кандидати проведоха интервюта с избрания председател и се представиха отлично. Председателят на Европейската комисия реши, че Адина Валеан ще поеме портфолиото по транспорта\", заяви говорител на ЕК.„Валеан е опитен евродепутат, който вече оглавява Комисия ENVI и в момента е председател на Комисия ITRE. В кариерата си тя е натрупала опит по теми, свързани с портфолиото Транспорт. Тя беше докладчик по Механизма за свързване на Европа, който поддържа инфраструктура в областта на транспорта, енергетиката и дигиталните услуги\", обясни служителят на ЕК.51-годишната Адина Валеан е съпруга на бившия лидер на либералите Крин Антонеску. Тя стана член на Европейския парламент през ноември 2007 г., след като Румъния се присъедини към Европейския съюз. Преди това тя беше депутат в парламента на Румъния (2004-2007).Валеан е един от най-влиятелните румънски евродепутати. В момента тя е председател на Комисията за промишленост, изследвания и енергетика на Европейския парламент (ITRE).Преди това тя беше заместник председател на Европейския парламент (юли 2014 г. до януари 2017 г.) и председател на Комисията по околна среда, обществено здраве и безопасност на храните. Тя е четвърта в класацията на най-влиятелните евродепутати Vote Watch EU, изготвена през април тази година.Адина Валеан завършва Математическия факултет на Букурещкия университет през 1990 г. и работи като учител по математика от 1990 г. до 1997 г. Тя се присъединява към Националната либерална партия (НЛП) през 1999 г. ", "date": "2019.11.07", "title": "Румънката Адина Валеан е новият еврокомисар по транспорта"}
{"url": "http://www.cross.bg/prokyror-geshev-glaven-1617487.html", "text": "/КРОСС/ Държавният глава Румен Радев не подписа указа за назначаване на Иван Гешев за главен прокурор. Така изборът на обвинител №1 се връща във Висшия съдебен съвет.При кратко изявление пред медиите той обясни, че главният прокурор има фукнции за правосъдието, а изборът му засяга всеки български гражданин. \"Начинът на провеждането за избор на главен прокурор трябва да създава доверие\", каза Радев., каза Радев.\n\t\t\t\t\tВ случай че членовете на ВСС препотвърдят позицията си Гешев да управлява прокуратурата през следващите 7 години, президентът е задължен да подпише указа при повторното му внасяне. Днес Съюзът на съдиите се обърна с отворено писмо към президента Румен Радев с призив да не подписва указа за назначаването на Гешев. От организацията приканиха държавния глава да продължи да настоява за конституционна реформа на прокуратурата.Масови протести срещу избора на Гешев организираха от инициативата Правосъдие за всеки и гражданско движение БОЕЦ ", "date": "2019.11.07", "title": "Президентът Радев върна избора на Иван Гешев (видео)"}
{"url": "http://www.cross.bg/mrezha-putna-taksyvane-1617488.html", "text": "/КРОСС/ 450 млн. лв. са предвидените през 2020 г. приходи от тол такси за използване на републиканската пътна мрежа от тежкотоварни автомобили над 3,5 тона и 296,3 млн. лв. от електронни винетки. Така постъпленията от таксите за ползване на републиканската пътна мрежа догодина ще са общо 746,3 млн. лв.Това съобщи министърът на регионалното развитие и благоустройството Петя Аврамова днес на заседание на парламентарната Комисия по регионална политика, благоустройство и местно самоуправление.Приходите от тол таксите ще постъпват в централния бюджет, от където ще се преразпределят към бюджета на министерството.Министър Аврамова информира народните представители за напредъка по въвеждане в експлоатация на електронната система за таксуване. Напълно е завършен първият етап от Електронната система - таксуване на база време (електронна винетка). Приет е вторият етап от системата - таксуване на база изминато разстояние (тол такса). Тя е въведена в техническа експлоатация и е в тестови режим от 16 август. Към момента е на финален етап процесът на определяне на тарифите и обхватът на пътната мрежа, за чието ползване ще се дължи тол такса. Предстои размерът на таксите да бъде подложен на обществено обсъждане. Въведено е 24-часово обслужване. Отворени са процедури за регистрация в регистъра на националните доставчици на услуги за електронно таксуване и сключване на договори с доставчици на услуги и процедури по вписване на доставчици на декларирани данни в публичния списък на АПИ. Изградени са общо 200 стационарни контролни точки. Проверени са 1 198 547 пътни превозни средства. Съставени са 9 067 акта и 78 061 нарушители са заплатили компенсаторна такса на място в мобилните контролни единици. Постъпилите суми от компенсаторни такси и глоби са 6 241 257 лв.Регионалният министър посочи, че членовете на Обществения консултативен съвет са запознати с последния вариант на обхвата на републиканските пътища, за които се предлага да се плаща такса за тежкотоварни автомобили. Тя обърна внимание, че платени ще са 6050 км от републиканската пътна мрежа. Останалите 14 000 км от нея ще са безплатни за тежкотоварните автомобили, както и безплатни остават 20 000 км общинска пътна мрежа. Направихме сериозни отстъпки в обхвата на системата. Това е оптималния вариант, за да имаме средства за ремонт и изграждане на пътища, заяви Аврамова. ", "date": "2019.11.07", "title": "746,3 млн. лв. са очакваните приходи от тол такси и е-винетки през 2020 г"}
{"url": "http://www.cross.bg/voda-viktoriya-zimbabve-1617423.html", "text": "/КРОСС/ \"Виктория\", най-големият водопад в Африка, е на път да пресъхне, алармират властите в Зимбабве. В момента притокът на вода е спаднал до критично ниски нива, едва около 100 кубични метра в секунда. Причина за липсата на вода е продължителната суша и високите температури, достигащи до над 50 градуса по Целзий.Заради намалелия приток на вода, електроцентралите по течението на река Замбези скоро ще се наложи да прекратят напълно производството на електричество. Две държави - Зимбабве и Замбия - ще трябва да въведат режим на тока.Пресъхването на Виктория заплашва и туристическата индустрия, която традиционно храни икономиката в района. Заради историческите жеги властите постоянно регистрират случаи на загинали слонове и други представители на дивата фауна. ", "date": "2019.11.07", "title": " Най-големият водопад в Африка \"Виктория\" пресъхва "}
{"url": "http://www.cross.bg/ivaiilo-kolev-napadatelite-1617422.html", "text": "/КРОСС/ Инцидентът се случи миналата сряда, когато бях пребих във входа на блока, в който живея. Бях ритан в главата като футболна топка. Предпазих лицето си с ръце, за да не пострада фасадата ми. Това сподели в сутрешния блок на Нова телевизия певецът Ивайло Колев, който бе нападнат и пребит от неизвестни лица.,,Виеше ми се свят, не можех да ходя в права линия, изобщо не знаех къде се намирам. След инцидента отидох в Пирогов, където установиха, че имам сътресение на мозъка. Веднага си изкарах медицинско, оттам отидох в съдебна медицина и после дадох показания в Шесто районно'', обясни още изпълнителят.Издирват нападателите, пребили певеца Ивайло КолевТой сподели, че нападателите били двама. ", "date": "2019.11.07", "title": "Певецът Ивайло Колев: Бях ритан в главата като футболна топка"}
{"url": "http://www.cross.bg/korab-burzeya-vodopad-1617413.html", "text": "/КРОСС/ През последните десетилетия заклещеният в бързея кораб бе също толкова голяма атракция, колкото и самият водопад.Много хора са идвали до Ниагарския водопад, за да чуят историята на двамата спасени моряци, чиито кораб се забива в един от бреговете на бързея през 1918 г.Сто години по-късно останките от кораба все още са там и не бяха помръдвали от мястото си до преди една седмица.След силна буря, която удари североизточната част на Щатите миналият четвъртък, корабът се освободи от здравата хватка на водопада, в която бе стоял цял век.\n\t\t\t\t\t", "date": "2019.11.07", "title": "Изплува кораб, заклещен от 101 г. в Ниагарския водопад/видео/"}
{"url": "http://www.cross.bg/survuri-kompaniya-myzikalni-1617475.html", "text": "/КРОСС/ В периода 24-30 октомври служители на ГДБОП преустановиха дейността до 11 незаконни  сайта, предоставяли актуални музикални произведения без уредени авторски и сродни права, съобщиха от МВР.Сигналът е подаден от International Federation of the Phonographic Industry (IFPI), чрез Българската асоциация на музикалните продуценти (БАМП). Съобщението се отнася за сървъри на международна компания в адресното пространство на България, на които са позиционирани 11 сайта, нарушаващи  правата върху музикални произведения като обекти на интелектуалната собственост. Към сигнала са приложени списък на сайтове и обекти, чиито права са нарушени, като  https://seedpeer.me/, http://www.sumotorrent.sx/, http://nydus.org/, https://ddl-music.to/ и др.Сайтовете били позиционирани на сървъри на международна компания в България, като част от тях били прикрити чрез използване на прокси сървъри (анонимизиращи услуги) на компания от САЩ. След проведените компютърно-разузнавателни дейности и издадени разпореждания,  достъпът до интернет страниците е преустановен, престъпната дейност е прекратена и са предотвратени огромни щети за авторите и правоносителите. ", "date": "2019.11.07", "title": "ГДБОП спря сайтове за пиратска музика"}
{"url": "http://www.cross.bg/nyama-myunhen-lyfthanza-1617424.html", "text": "/КРОСС/ Около 1300 полета и 180 000 пътници ще бъдат засегнати от двудневната стачка, която започва кабинният персонал на германската авиокомпания \"Луфтханза\". Анулирани са повечето от полетите й от Германия, включително междуконтинентални връзки от Франкфурт и Мюнхен.Няма да се осъществат и два полета от Мюнхен до София и два в обратната посока. Пътниците за ранният полет в 6 ч. в четвъртък сутрин останаха неприятно изненадани. Няма да се състои и полетът от столицата ни до Мюнхен в 18.45 ч. Няма да излетят и самолетите, които трябваше да пристигант в София в 18.00 ч и в 22.00 ч.Проблеми се очакват и при нискотарифния превозвач \"Eurowings\", който е филиал на \"Луфтханза\". ", "date": "2019.11.07", "title": "Стотици отменени полети заради стачка в \"Луфтханза\""}
{"url": "http://www.cross.bg/dete-tabakova-roditelite-1617426.html", "text": "/КРОСС/ Помощник-възпитателката от пловдивската детска градина „Мир\", обвинена в това, че е принуждавала 5-годишно дете да мие тоалетни, отрече тези твърдения. Пред камерата на „Здравей, България\" Стефка Табакова категорично заяви, че не е използвала подобни методи за наказание на момченцето, както твърдят неговите родители в жалба до отговорните институции.В четвъртък сутринта родители на деца, посещаващи детското заведение, се събраха на демонстрация в подкрепа на Табакова. Те заявиха, че жената се грижи добре за децата им, а случая се използва с користни цели от назначената наскоро директорка. Целта й била да направи чистка на персонала, твърдят родителите.Според бащата на малкия Любчо, възпитателката не му позволява и да яде следобедната закуска заедно с останалите деца от групата. И допълват, че преди около месец възпитателката на другата трета група напуснала принудително.„Никога не съм лишавала дете от храна\", категорична е Табакова. Тя споделя още, че в момента е в отпуск, след като била принудена от директорката да подаде молба за такъв. Шефката й дори отказала да покаже жалбата от родителите на Любчо.Вече тече и подписка в подкрепа на персонала на детската градина. Общината започна и цялостна проверка, резултатите от която ще бъдат обявени следващата седмица. ", "date": "2019.11.07", "title": "Било ли е принудено дете да мие пода на тоалетната?"}
{"url": "http://www.cross.bg/zadurzhan-kostinbrod-plikcheta-1617430.html", "text": "/КРОСС/ Вчера криминалисти от ОДМВР- София и РУ- Костинброд проведоха полицейска операция срещу наркоразпространението на територията на Костинброд. Пред частен адрес в града, в момент на покупко- продажба на наркотици на трима местни жители, е задържан дилърът- криминално проявен, на 33 години.При последвалото претърсване на адреса са намерени и иззети: 50 пликчета с растителна маса, реагираща на канабис; 22 пликчета и голям плик с вещество на бучки, реагиращо на амфетамин; електронна везна и парична сума. В хода на оперативно- издирвателните действия е установено, че адресът се обитава от 23- годишен мъж, адресно регистриран в с. Драговищица. При извършеното претърсване на къщата са открити и иззети още две пликчета с растителна маса, както и пет боеприпаса.За срок до 24 часа е задържан установеният на адреса 18- годишен младеж, роднина на обитателя. По случая е образувано досъдебно производство. Действията по разследването продължават под наблюдението на прокуратурата. ", "date": "2019.11.07", "title": "Наркодилър е задържан в момент на сделка пред адрес в Костинброд"}
{"url": "http://www.cross.bg/bulok-adaptatziya-sandra-1617421.html", "text": "/КРОСС/ Изглежда, че носителка на „Оскар\" Сандра Бълок ще се завърне в света на стрийминг гиганта Netflix още веднъж. Бълок не само ще изпълни главната роля, но и ще бъде продуцент на филмовата адаптация по британския минисериал от 2009 година „Unforgiven\". Това хич не ни изненадва имайки предвид, че Бълок има филмова сделка (за поне още 4 филма) с Netflix, a и последният проект, в който тя участва - „Кутия за птици\", се оказа един от най успешните за стрийминг услугата.Сандра Бълок не е единственото звездно име, прикачено към проекта, сценарият е дело на Кристофър Маккуори, който въпреки че в момента се занимава главно с „Невъзможни мисии\", отдавна е замесен в проекта за тази адаптация - още откакто се спекулираше, че Анджелина Джоли ще влезе в главната роля. Едно от останалите големи имена е един от изпълнителните продуценти, а именно Греъм Кинг, чийто последен проект беше „Бохемска рапсодия\". Това, което идва като изненада, е, че филмът, чието заглавие все още е неясно, но е съвсем възможно да не бъде „Unforgiven\", за да не бъде бъркан с филма на Клинт Истууд от 1992, ще бъде режисиран от младата режисьорка Нора Фингшайд, чийто дебютен филм „System Crasher\" беше избран да представи Германия в наградите на Академията за 2020.Източник Операция кино", "date": "2019.11.07", "title": "Сандра Бълок ще участва и продуцира филмовата адаптация на мини-сериала „Unforgiven”"}
{"url": "http://www.cross.bg/lazar-zhivot-godini-1617333.html", "text": "/КРОСС/ Преп. Лазар бил роден в Магнезия (Мала Азия). Той рано почувствал призвание към иночески живот. Отишъл в Йерусалим да се поклони на светите места и там постъпил в обителта на преподобни Сава, където прекарал 10 години.След това се върнал в отечеството си и започнал тежък подвижнически живот в една необитаема планина в Галисия. Там построил храм \"Възнесение Христово\", а около храма издигнал стълб, на който прекарал много години в молитва и всевъзможни лишения. По-късно тук бил основан Галисийският манастир. Лазар живял в половината на ХІ век.В съшия ден се празнува паметта на 33 мъченици, пострадали в Мелитин, през времето на император Диоклетиан.© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2019.11.07", "title": "Св. преподобни Лазар Галисийски Чудотворец"}
{"url": "http://www.cross.bg/tema-plovdiv-kanazireva-1617415.html", "text": "/КРОСС/ БНТ, „Сутрешен блок\"Тема: Ваксини, емоции и здрав разум - доц. Ангел КунчевТема: Нов пост след избори - областният управител на Пловдив Дани КаназиреваТема: Неуспех или дискриминация - как продължава случаят с онкоболния лекар, който не стана асистент?Тема: В Пловдив: наказаха дете да чисти тоалетната в детска градина - кой е отговорен?БТВ, \"Тази сутрин\"Тема: Източен ли е язовир „Студена\" и ще има ли режим на водата в Перник? Новоизбраният кмет на Перник Станислав Владимиров преди началото на мандата; Тема: Ексклузивно: Как опонентът на властта Дани Каназирева беше назначена за областен управител на Пловдив? Тема: Какви бяха основните нарушения по време на вота и има ли основание за касиране на изборите в София - коментар на проф. Михаил Константинов;Тема: Нови сигнали за тормоз в пловдивска детска градина! На живо: Какво разказват родителите? Тема: Скандал с българска фирма за съхранение на стволови клетки! Каква е реакцията на здравното министерство;Тема: Как бяха спасени бедстващи щъркели в Разградско? Тема: Кой се грижи за зверски малтретираното куче от Мъглиж?   ", "date": "2019.11.07", "title": "Теми и гости в сутрешните блокове на телевизиите на 07 ноември 2019  година "}
{"url": "http://www.cross.bg/sega-telegraf-monitor-1617417.html", "text": "/КРОСС/ в. Сега - Ремонтът на новия парламент хем закъснява, хем поскъпвав. Сега - Банките до последно ще държат високи такси за преводи в евров. 24 часа - Дългоочаквана добра новина: Вървят преговори всички пенсии да се преизчисляват на база 2015 г.в. Труд - Без кафенета в партийните централи в. Телеграф -  Антикорупционният фонд бухалката на Прокопиевв. Монитор - 353 бронирани коли фучат по пътищата в странатав. Сега -  Куп бюлетини са анулирани заради неволни знаци по тяхв. Сега - Магистрати искат конституционна промяна за главния прокурорв. 24 часа -  Правителството описа в доклад демографската ситуация: Бракът издържа 16 години, гърми по-често в градовете и е по „взаимно съгласие\"в. 24 часа -  Средно по 1200 лева бонуси за детските учителкив. Труд -  Данък сгради на бизнес имоти по пазарни ценив. Труд -  Посрещаме руския премиер Медведев в понеделникв. Телеграф -  Пускаме заявка за лична карта по интернетв. Телеграф -  Кранчетата в Перник пресъхват до днив. Монитор - с Николай Стайков и ко с фонд за мокри поръчки в. Монитор -  Приемната грижа минава на държавна издръжка от 2021 г.в. Сега - Болничният трябва да е за сметка на НОИ - затова плащаме осигуровкив. 24 часа -  Проф. Иван Кралов, ректор на Техническия университет -София: 90 на сто от абсолвентите на Техническия университет работят като инжинерив. Труд -Петра Ферхер, социален педагог от Виена, пред „Труд\": Оставете болния от Алцхаймер да живее в неговия святв. Телеграф -  Живко Тодоров, кмет на Стара Загора: Три мандата стигат на всеки кмет да постигне целите сив. Монитор -  ПРОФ. МИХАИЛ КОНСТАНТИНОВ, експерт по избори: Видяхме, че преференциите не работят при големи изборив. Сега -  Защо толкова мразим Макрон Защото така ни изнасяв. 24 часа -  Пробивът на отеца антиваксър не е ли врата към безднатав. Труд - Ругаенето на опонента не води до победав. Телеграф - Поручика отиде при героите сив. Монитор -  Много приказки на пазара  ", "date": "2019.11.07", "title": "Преглед на печата 07.11"}
{"url": "http://www.cross.bg/rodeni-na-noemvri-1617332.html", "text": "/КРОСС/ Александър Ненков, депутат в 44-ото НСЕвгения Живкова, моден дизайнерИвайло Дерменджиев, адвокат, български представител в Международния спортен арбитражен съд в Лозана, почетен консул на Кения в БългарияМетоди Бежански, писателПетрана Костадинова, главна медицинска сестра на УМБАЛ \"Пълмед\"Снежана Дукова, депутат в 44-ото НССтефан Софиянски, бивш премиер, депутат и кмет на СофияХристо Илиев, легендарен волейболист и треньор ", "date": "2019.11.07", "title": "Родени на 7 ноември"}
{"url": "http://www.cross.bg/fioramonti-klimata-ychilishte-1617408.html", "text": "/КРОСС/ От следващата година Италия ще стане първата държава в света, която въвежда задължително изучаване на изменението на климата и мерките за устойчиво развитие, това заяви министърът на образованието Лоренцо Фиорамонти.Депутатът от Движение 5 звезди е най-явният привърженик на зелените политики и беше критикуван от опозицията през септември за насърчаване на учениците да бягат от училище, за да участват в протести за климата.В интервю в своя офис в Рим Фиорамонти каза, че във всички държавни училища се въвеждат 33 часа годишно, почти един час на учебна седмица, за проблемите на изменението на климата от началото на следващата учебна година през септември.Много традиционни предмети, като география, математика и физика, също ще се изучават от гледна точка на устойчивото развитие, заяви министърът, бивш професор по икономика в Южноафриканския университет в Претория.\"Искам да направя италианската образователна система първата образователна система, която поставя средата и обществото в основата на всичко, което научаваме в училище\", добави още той.42-годишният Фиорамонти е автор на няколко книги, които твърдят, че брутният вътрешен продукт вече не трябва да се използва като основна мярка за икономическия успех на страните. Предложенията му за нови данъци върху самолетните билети, пластмасовите и сладките продукти за събиране на средства за образование бяха силно атакувани от критиците, които заявиха, че италианците вече са със свръхданъци.След това той предизвика ярост от консерваторите, когато предложи да бъдат премахнати кръстове от италианските класни стаи, за да се създаде по-приобщаваща среда за нехристияните.Въпреки критиките, правителственият бюджет за 2020 г., представен на парламента тази седмица, включва както данък върху пластмасата, така и нов данък върху сладките напитки.\"Бях осмиван от всички и получих отношение като към селския идиот. Но няколко месеца по-късно правителството използва две от тези предложения и ми се струва, че все повече хора са убедени, че това е пътят,\" каза Фиорамонти. ", "date": "2019.11.07", "title": "Първа в света: Италия въвежда изучаване на климатичните промени в училище"}
{"url": "http://www.cross.bg/rezhim-pernik-momenta-1617420.html", "text": "/КРОСС/ В Перник ще има воден режим, съобщи пред БТВ директорът на местното ВиК дружество Иван Витанов.То е ясно, че вървим към режим - днес ще направим график и ще го предоставим на кмета. Все се надявахме да не се случи. Изходът е режим, каза Витанов. Той уточни, че подобна ситуация и режим в града е имало през 1993 г.Причината е критично ниското ниво на водата в единствения питеен източник за Перник - язовир „Студена\". В момента в язовира има малко над 5 милиона кубика, при капацитет от 25 милиона. Въвеждането на водния режим може да засегне и Радомир.Ситуацията в момента е критична, не сме на санитарния минимум, но безводието, което имаме в продължение на вече 6 месеца и много ниският приток от снеговалежа миналата зима, изисква стопанисване на водата по специфичен начин...  вероятно ще се стигне до ползване в режимен модел на водата, която имаме в момента. Чакаме да завали, няма резервен източник който да може да захрани водпреносната система, коментира областният управител на Перник Ирена Соколова. ", "date": "2019.11.07", "title": "Ще има ли и защо воден режим в Перник?"}
{"url": "http://www.cross.bg/tzurkva-tzurkvi-papata-1617409.html", "text": "/КРОСС/ Католическата и Православната църква са разделени официално повече от 1000 години.Един летен следобед на 1054 г. изпратен от папа Лъв IX, който по това време е на смъртен одър, кардинал Хумберт издава от името на папата була за отлъчване на Константинополския патриарх Михаил Керуларий от църквата.В нея са изброени обвиненията на папата към Михаил Керуларий и Източната църква - че католиците са препокръствани, че свещениците се женят, че не се отлъчват онези, които носят бради, и т.н.Така чрез „Великата схизма\" от 1054 г. официално християнската църква се разделя институционно и духовно на два основни дяла - Римокатолицизъм и Източно православие.Разколът между двете църкви се затвърждава век и половина по-късно с Четвъртият кръстоносен поход. Поради военната зависимост от Запада в този период константинополският патриарх, уплашен че ще трябва да се подчинява на папата, профилактично анатемосва и изгонва латинските свещеници от византийската столица и обявява католическите обреди за покварени. В отговор на това папата написва писмо до патриарха, в което анатемосва самия него.На 13 април 1204 г. Четвъртия кръстоносен поход превзема Константинопол. При това нападение кръстоносците разграбват византийската столица, подлагайки населението на клане и безчестие. Папата отлъчва участвалите в това дело кръстоносци, въпреки че скоро след това отново ги приема в църквата.Два века по-късно под натиска на Османската империя гръцката страна прави опити за помирение със Запада.  През 1439 г. на събор във Флоренция се подписва уния между двете църкви. По-късно тя обаче е отхвърлена от източните църкви, а с падането на Константинопол е официално отменена от новия император - султана. Така двете църкви остават разделени и до днес.Но какво толкова различно има между двете християнски църкви, че те да се разделят както институционално, така и духовно?Това е въпрос, чийто отговор мнозина от нас не знаят. Покръстените в Православието познават своите традиции и вярвания, а покръстените в Католицизма своите.Със сигурност не могат всички разлики да бъдат изброени в няколко изречения, но ето няколко основни точки, които се различават в Западната и Източната църква:ЙерархиятаКакто Католическата, така и Православната църква разделя своите духовни лица в три основни категории: дякони, свещеници и епископи.Най-голямата разлика между Католическата и Православната църква е статутът на римокатолическия папа.На архиепископа на Западната църква - папата, още в миналото е дадена изключителна власт. Той обединява всички западни църкви и стои най-високо в йерархията.Православните архиепископи - патриарсите, приемат папата, но не и неговото върховенство, тъй като според православието над църквата стои само Господ. Поради тази причина патриархът на Константинопол например няма власт над останалите патриаршии.ВяраВярванията на Римокатолическата църква се уповават почти изцяло на един единствен документ, известен като Катехизис. Той  е основополагащо богословско наставление, което събирателно описва всички догми и фундаментални въпроси на вярата. Това обаче не важи за Православната църква.Православното учение почива върху основата на Свещеното писание, Свещеното предание и решенията на Вселенските събори (първите седем), при тълкуването на чиито постулати се взема предвид учението на т. нар. „Свети отци\" и на учителите на Църквата. Основен вероучителен документ е Никейско-Цариградския символ на вярата.И двете църкви признават ключовите принципи от решенията на първите седем Вселенски събора и това, което ги обединява е:-  Изповядват Един Бог, Троичен по лица (ипостаси - Отец, Син и Свети Дух), които са единосъщни помежду си.- Приемат, че историческият Иисус Христос е едновременно и Бог и Човек, като има две природи и две воли - Божествена и човешка.- Отдава се особена почит към Богородица, която по святост превъзхожда дори най-висшите ангелски чинове, като майка на Иисус Христос.Двете църкви обаче не са единни спрямо естеството на връзката между лицата на Светата Троица - Отец и Син.Различават се и по интерпретацията на Възкресение Христово. За римокатолиците в основата на този християнски празник е делото на Иисус, който спасява душата на човек, проправяйки му път към Рая, и плащайки за неговия грях със своето разпятие и смъртта си.За православните християни водещ е триумфът на Христос над смъртта и възкръсването му. Поради тази причина православието не се съсредоточава върху фигурата на кървящия разпънат на кръст Иисус. ", "date": "2019.11.07", "title": "Разликите между Православието и Католицизма"}
{"url": "http://www.cross.bg/sistema-elektronnata-vuvezhdane-1617418.html", "text": "/КРОСС/ Днес в Министерството на регионалното развитие и благоустройството ще се проведе третото заседание на Обществения консултативен съвет по въвеждане в експлоатация на електронната система за таксуване на база време и изминато разстояние, съобщиха от министерството.За участие в заседанието са поканени представители на държавни институции, НСОРБ и на браншови организации от транспортния сектор.Ще бъдат обсъдени обхватът на платената републиканска пътна мрежа за превозни средства над 3,5 тона и промени в нормативната уредба, свързани с функционирането на електронната система. ", "date": "2019.11.07", "title": "Заседание  по въвеждане на тол системата"}
{"url": "http://www.cross.bg/novo-dynav-reka-1617410.html", "text": "/КРОСС/ Ново понижение в нивото на река Дунав усложни навигационната обстановка в българския участък. Най-критично е положението около остров Белене и Свищов, съобщава Нова телевизия.Над 20 кораба са блокирани край СвищовДнес все още има над 20 плавателни съда, които изчакват товарите от заседналите кораби да бъдат прехвърлени на шлепове и да освободят водния път. ", "date": "2019.11.07", "title": "Ново понижение в нивото на река Дунав"}
{"url": "http://www.cross.bg/izpulnyavat-dori-vsichki-1617407.html", "text": "/КРОСС/ Всички влюбени се кълнат да изпълнят повече отколкото могат, но не изпълняват дори възможното.Шекспир", "date": "2019.11.07", "title": "Всички влюбени се кълнат да изпълнят повече отколкото могат, но не изпълняват дори възможното."}
{"url": "http://www.cross.bg/voiina-rysiya-velikobritaniya-1617331.html", "text": "/КРОСС/ 1659 г. - Сключен е Пиренейският договор, който слага край на Френско-испанската война.1816 г. - Александър I Павлович - цар на Русия и крал на Полша, учредява Варшавския университет.1869 г. - Излиза първият брой на вестник „Свобода\", редактор на който е Любен Каравелов1885 г. - Сръбско-българска война: Българските войски удържат победа над сръбската армия в Битката при Сливница.1917 г. - Започва Октомврийската революция в Русия: В Петербург болшевиките на Владимир Ленин и Лев Троцки свалят правителството на Александър Керенски (25 октомври по стар стил).1938 г. - Хершел Гринспан прострелва смъртоносно третия секретар на германското посолство в Париж Ернст фон Рат, което става формален повод за трагичните събития два дни по-късно (когато Фон Рат умира от раните си), завършили с избиването на близо 100 евреи през т. нар. Кристална нощ.1942 г. - Втората световна война: Армейски части на Великобритания и САЩ навлизат в Мароко, окупирано от Нацистка Германия1946 г. - В България е открито 6 Велико народно събрание.1956 г. - Суецката криза: Общото събрание на ООН приема резолюция, която призовава Великобритания, Франция и Израел незабавно да изтеглят военните си сили от Египет.1959 г. - Започват емисии на Българската телевизия1982 г. - В Турция се провежда референдум за приемане на нова, трета поред конституция. Кенан Еврен е избран за президент със 7-годишен мандат.1983 г. - В Турция се провеждат първите след военния преврат от 1980 г. парламентарни избори. Съставено е правителство начело с Тургут Йозал, което остава на власт до 1987 г.1996 г. - НАСА изстрелва към Марс космическата сонда Марс Глобъл Сървейър. ", "date": "2019.11.07", "title": "7 ноември в историята"}
{"url": "http://www.cross.bg/mesta-raiioni-vyatur-1617419.html", "text": "/КРОСС/ Над Западна България облачността ще е предимно значителна и на места в северозападните райони, а до вечерта и през нощта срещу петък на повече места в Западна България ще превали дъжд, в отделни райони с гръмотевици. В източната половина от страната ще продължи да духа умерен, северно от планините и временносилен югозападен вятър, а в Западна България вятърът ще се обърне от запад-северозапад и с него ще проникне хладен въздух.Дневните температури ще бъдат в широк интервал - от 14-16 градуса в крайните северозападни райони, до 24-26 в източните райони и северно от планините. Минималните температури ще са между 7 и 12, в източните райони и местата чувствителни на южен вятър - до 16-18 градуса.Над Черноморието ще има разкъсвана облачност, намаляваща на места до слънчево. Ще духа умерен и временно силен югозападен вятър. Максимални температури на въздуха: 21-25. Температура на морската вода е 15-18 градуса. Вълнението на морето ще е 2-3 бала.Над планините ще има разкъсана, над масивите от западната половина от страната значителна облачност. На места там ще превали дъжд, а по найвисоките части на Рила и Пирин - дъжд и сняг. Ще духа силен, по билата - бурен югозападен вятър, като привечер в ниските планински части вятърът ще се ориентира от запад. Максимална температура на височина 1200 метра около 15, на 2000 метра - около 9.В петък повече облачност и превалявания ще има на отделни места в северозападните райони и на повече места в Рило-Родопската област; вятърът в Западна България ще е югоизточен, слаб до умерен. Над източната половина от страната ще преобладава слънчево време, с умерен вятър от юг-югозапад и по-високи температури. В събота ще има променлива облачност, отново потопло и с повече слънце на изток, а в западните и южните райони на отделни места ще превали дъжд. Дневните температури ще са малко по-ниски. ", "date": "2019.11.07", "title": "В Западна България ще превали, на изток ще духа"}
{"url": "http://www.cross.bg/google-energiya-cloud-1617411.html", "text": "/КРОСС/ Корпорация AES  обяви, че влиза в 10-годишен стратегически съюз с Google, чрез който ще ускори ръста и прилагането на чиста енергия като използва технологията Google Cloud, за да разшири иновациите в сектора.Съюзът надгражда скорошното споразумение между Google и AES за дългосрочна доставка на възобновяема енергия за центъра за данни на Google в Чили.Двете компании ще работят заедно за подобряване обслужването на корпоративните клиенти на енергия и за развитието на решения, които ще позволят по-широкото навлизане на чиста енергия.AES ще си сътрудничи с Google Cloud в областта на енергийния мениджмънт и възможностите за спонсориране на проекти за възобновяема енергия, които ще подпомогнат Google в изпълнението на целите му за чиста енергия в определени пазари в САЩ и Южна Америка.Google купи Fitbit за 2,1 млрд. долараКато част от сътрудничеството в рамките на съюза, AES ще увеличи използването на технологията Google Cloud, за да създаде енергийната мрежа на бъдещето и да повиши нивото на удовлетвореност на своите клиенти.Партньорът на AES в областта на иновациите - Uplight, също ще използва технологията Google Cloud, за да подобри своята система за енергийни действия, да увеличи удовлетвореността на клиентите и да намали въглеродните емисии.Водещата платформа, инструменти и най-новите технологии на Google Cloud ще спомогнат за преформулирането и подобряването на начина, по който AES и Uplight предоставят решения за потребителите чрез иновативни облачни модели, анализ на данни, машинно обучение и изкуствен интелект.„AES работи със своите потребители за ускоряване на трансформацията на енергийния сектор чрез съхранение на енергия, възобновяеми източници и енергийна ефективност. Днес ние сме едни от най-големите доставчици и една от компаниите, които усилено разработват решения за възобновяема енергия в света. Горди сме, че изборът на Google се спря на нас за сформирането на този стратегически съюз. Обединявайки способностите, присъствието и опита на двете компании, ще бъдем в състояние да предоставим по-добри и по-ефективни енергийни решения\", заяви президентът и главен изпълнителен директор на AES Андрес Глуски.Google с успешни първи доставки в САЩ с помощта на дронове„Облачната технология подпомага прогресивните организации, стремящи се да поставят потребителите в центъра на техните бизнес стратегии. Заедно AES и Google Cloud ще стимулират облачните технологии, изкуствения интелект/машинното обучение и анализа на данни, за да спомогнат трансформацията на инфраструктурата на енергийната индустрия, насърчавайки по-широкото въвеждане на възобновяема енергия по целия свят\", заяви главният изпълнителен директор на Google Cloud Томас Куриан.Корпорацията AES (NYSE:AES) е световна енергийна компания, която е включена в списъка Fortune 500. Осигурява достъпна и устойчива енергия в 14 страни чрез разнообразен портфейл от разпределителни компании, както и чрез топлоелектрически централи и проекти за възобновяеми енергийни източници. ", "date": "2019.11.07", "title": "AES и Google сключиха 10-годишен стратегически съюз"}
{"url": "http://www.cross.bg/chasa-sofiyaot-provede-1617416.html", "text": "/КРОСС/ София.Oт 12.00 часа държавният глава Румен Радев ще се срещне на „Дондуков\" 2 с министъра на външните работи на Великото херцогство Люксембург Жан Аселборн.***София.Ot 14.30 часа президентът ще приеме заместник министър-председателя и министър на отбраната на Република Северна Македония Радмила Шекеринска.***София.От 17.00 часа президентът Радев ще се срещне с делегация на Венецианската комисия, която е на посещение у нас.***София.От 09.30 Вицепремиерът и министър на външните работи Екатерина Захариева и Жан Аселборн, министър наевропейските и външните работи и министър на имиграцията и убежището на Великото Херцогство Люксембург,ще имат среща на четири очи в Министерството на външните работи. В 09.50 ч. ще започне пленарна среща между двете делегации. В 11.00 ч. министрите ще направят изявление пред медиите.***София.От 09:00 часа ще се проведе заседание на Народното събрание.***София.От 09.00 часа в Централния военен клуб, ще се проведе международната конференция „Европейската отбрана - една цел, много предизвикателства\".***София.От 09.30 часа в зала „Средец\" на София Хотел Балкан, ще се проведе кръгла маса на тема: „Въглищните региони и механизмът за капацитети като част от бъдещия пазарен модел на България\". На събитието ще бъде министърът на енергетиката Теменужка Петкова.***София.От 11:00 часа в Интер Експо Център, зала Панарома заместник-министърът на земеделието, храните и горите Вергиния Кръстева ще вземе участие в дискусионен клуб „От зрънцето до хляба\" .***София.От 9.30 часа в заседателната зала в сградата на Висшия съдебен съвет, ще се проведе заседание на ВСС.***София.От 14.30 ч. в зала \"Изток\" на Народното събрание Комисията по бюджет и финанси ще разгледа Закона за държавния бюджет и бюджетите на ДОО и НЗОК.***София.От 10.30ч., в залата на администрацията на УМБАЛ „Александровска\", в присъствието на изпълнителните директори (на „Български пощи\" - г-н Деян Дънешки и на УМБАЛ „Александровска\" - доц. Костадин Ангелов) ще бъде валидирана юбилейна пощенска марка „140 години Александровска болница\".***София.От 09:30 часа в Представителството на ЕК в България, ще се проведе Европейският ден на предприемача.***София.От 10:00 часа в зала „Рубин\" на хотел „Рамада\", заместник-министърът на образованието и науката Деница Сачева ще участва в националния форум на мрежата от Глобални библиотеки в България „Библиотеките днес\".***София.От 11:00 часа в сградата на Национална компания „Железопътна инфраструктура\", София, бул. „Мария Луиза\" 110, Генералният директор на Национална компания „Железопътна инфраструктура\" инж. Красимир Папукчийски ще подпише договора за модернизация на железопътен участък Оризово-Михайлово.***София.От 12:00 часа в зала „Люмиер\" ПП ГЕРБ ще проведе национална среща на партията.***София.От 12.30 часа в зала „Опера\", хотел InterContinental Sofia, ще се проведе семинар за журналисти на тема: „Поеми си дъх - за по-бърза диагноза и по-добра прогноза за рака на белия дроб\".***София.От 13:15 часа в Националния институт по метеорология и хидрология ще стартира образователната дейност по програма \"Образование с наука\". Институтът ще посрещне 60 ученика от 51-во СОУ, които ще се запознаят с работата на метеоролозите и хидролозите и ще видят как се правят измервания в метеорологичния парк.***София.От 14:00 часа в зала „Проджект лаб\", ще се проведе дискусия-среща, организирана от Камарата на архитектите в България КАБ за бъдещата Национална детска болница.***Велико Търново.От 10.00 часа в Областна дирекция на МВР - Велико Търново ще бъдат наградени участниците в турнирите по футбол и по стрелба по случай професионалния празник на българската полиция - 8 ноември.***Враца.От 10.00 ч. в ОДМВР-Враца ще бъде проведен редовния месечен брифинг.***Каварна.Oт 15:00 часа в заседателна зала на Общината, ще се проведе заседание на Общинския съвет.***Кюстендил.От 09.30 часа в залата на Община Кюстендил ще се проведе първо заседание на новоизбрания Общински съвет.***Пловдив.От 11:00 часа в Палата №13 на Международен панаир, вицепрезидентът Илияна Йотова ще бъде гост на откриването на международното изложение за текстилна техника и продукти „ТексТейлър Експо 2019\".***Перник.от 14:00 ще се проведе пресконференция в кабинета на инж. Иван Витанов - управител на ВиК - Перник.***Разград.От 13:30 часа в ОДМВР ще се проведе Ден на отворените врати.***Стара Загора.Oт 09:00 часа, в зала \"П. Р. Славейков\" на Общината ще започне тържествената сесия на Общинския съвет.  ", "date": "2019.11.07", "title": "Предстоящи събития в страната за 07.11.2019 г."}
