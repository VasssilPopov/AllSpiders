{"url": "http://www.cross.bg/ihtiman-arestyvani-napadenieto-1567382.html", "text": "/КРОСС/ Шестима души от Ихтиман са задържани за последните два дни. Днес при акцията в града са арестувани четирима, каза директорът на областната полиция Георги Григоров. Той уточни, че те нямат връзка с арестуваните баща и син, които са обвинени за нападението над униформени.Четиримата арестувани днес са оперативно интересни, каза Григоров. Той увери, че няма напрежение в града и всичко е спокойно. По-рано днес от прокуратурата оповестиха, че са задържани баща и син за нападението над униформени в Ихтиман. Двамата мъже остават в ареста.Инцидентът с нападението над полицай стана преди два дни. Първо синът оказал съпротива срещу полицейски служител. Агресивният мъж дърпал и скъсал униформата на младши автоконтрольор от града, след което го ударил в лицето. Според прокуратурата действията на мъжа се отличавали с изключителна дързост. Баща му е обвинен, че по същото време на ул. \"Дунав\" също дърпал за униформата полицай, скъсал пагоните и джоба и му нанесъл удар в лицето. Целта била да спре полицаите, които проверявали сина му. Прокуратурата ще поиска от съда в Ихтиман да остави и двамата мъже в ареста за постоянно.  ", "date": "2018.02.08", "title": "Четирима арестувани при спецакцията в Ихтиман"}
{"url": "http://www.cross.bg/kandidatite-vladimir-podpisa-1567376.html", "text": "/КРОСС/ Централната избирателна комисия на Русия приключи процеса по регистрация на кандидатите за президент на страната, съобщава ТАСС.За най-висшия държавен пост в държавата ще се борят осем кандидати - един независим и седем, издигнати от партии.В избирателната бюлетина кандидатите са подредени по азбучен ред.В битката ще участват Сергей Николаевич Бабурин (\"Руски общонароден съюз\"); Павел Грудинин от Комунистическата партия; лидерът на либералдемократите Владимир Жириновски; Владимир Путин; Ксения Собчак (\"Гражданска инициатива\"); Максим Сурайкин (\"Комунисти на Русия\"); Борис Титов (Партия на ръста) и Григорий Явлинский (\"Яблоко\").Независимите кандидати трябваше до 31 януари да внесат в ЦИК между 300 и 315 хиляди подписа, а издигнатите от партии - между 100 и 105 хил. подписа.Според социологическо проучване на Всеруския център за изследване на общественото мнение (ВЦИОМ) 79,3% от руснаците ще гласуват на изборите.Ето как ще изглежда бюлетината: ", "date": "2018.02.08", "title": "Руската ЦИК: Осем ще са кандидатите за президент"}
{"url": "http://www.cross.bg/rodi-rakich-surbiya-1567362.html", "text": "/КРОСС/ В Сърбия се роди 350-грамово бебе, съобщава БГНЕС. Детето е момиченце и е в добро здраве.\"Бебето се роди в нашата болница в 28-та седмица от бременността на майката. Тя беше при нас под наблюдение в клиниката за многобройни рискови състояния при бременност\", съобщи професор Снежана Ракич от болницата \"Народен фронт\" в Белград.„Малкото момиченце започна много бързо да се развива и в момента тежи дори малко повече от своите връстници\", каза още проф. Ракич. ", "date": "2018.02.08", "title": "В Сърбия се роди 350-грамово бебе и оцеля"}
{"url": "http://www.cross.bg/danni-dekemvri-stroitelstvo-1567351.html", "text": "/КРОСС/ По предварителни данни през декември 2017 г. индексът на продукцията в сектор „Строителство\", изчислен въз основа на сезонно изгладени данни, е с 3.0% под равнището от предходния месец.Календарно изгладените данни  показват намаление от 4.1% на строителната продукция през декември 2017 г. в сравнение със същия месец на 2016 година.През декември 2017 г. индексът на произведената строителна продукция, изчислен от сезонно изгладени данни, е под равнището от предходния месец, като намалението на продукцията от гражданското/инженерното строителство е с 3.8%, а от сградното строителство - с 2.3%.На годишна база понижението на строителната продукция през декември 2017 г., изчислено от календарно изгладени данни, се определя от отрицателния темп при гражданското/инженерното строителство, където спадът е с 8.9%, докато при сградното строителство не се наблюдава промяна  ", "date": "2018.02.08", "title": "НСИ: Спад в индекса на продукцията в сектор „Строителство\""}
{"url": "http://www.cross.bg/stoiinev-zayavi-politziyata-1567385.html", "text": "/КРОСС/ „Притеснени сме, че прокуратурата в Шумен е образувала преписка със  сектор \"Противодействие на икономическата престъпност\" на полицията и един  човек е уволнен от работа заради това, че е член на БСП\". Това каза зам.-председателят на ПГ на „БСП за България\" Драгомир Стойнев пред БТВ. Той заяви, че такива казуси има много, защото, за да постъпиш на работа трябва да си член на ГЕРБ. „Ако се искаше информация само за този човек, няма нищо притеснително. Изискват се, обаче копия от протоколите от заседанията на БСП - Шумен за почти цялата 2017 г., копие от протокол на делегатско събрание и присъствените списъци от заседания\", каза още Стойнев. Той добави, че  тази партийна информация трябва да се даде на полицията и прокуратурата, за да има натиск върху членове на БСП и дори кандидати за кметове. Народният представител попита- сезирал ли се е този сектор от полицията и по случая „Хасково гейт\" и какво прави доклад на ДАНС в нощното шкафче на кмета на Септември. „Структурите на държавата се използват за репресия на политическия опонент\", категоричен бе Стойнев.  Той заяви, че е недопустимо  в една демократична държава, която председателства съвета на ЕС, в 21 век, да се ползват прокуратурата и полицията за натиск и шпионаж.  „Искаме обяснение от Главния прокурор за ролята на Районна прокуратура- Шумен по този казус\", заяви още народният представител.Драгомир Стойнев каза още, че от доклада на Агенция Митници се вижда, че планираните приходи от цигари за 2018 г. са 50 млн. лв. по-малко, задържаните количества тютюн през изминалата година са 16 тона, а през 2016г са били 50 тона. Той добави, че задържаните цигари, предназначени за нелегално разпространение, са почти 37 млн. къса, което е 12 млн. къса по-малко от 2016 г. „Изведнъж хората спряха да пушат и станахме най-здравата нация в Европа!\", иронизира той. Стойнев заяви, че  картината не е толкова хубава, както се опитват да я представят управляващите. Той отбеляза, че в България делът на сивата икономика е най-голям в Европа- почти 30% и това се казва в доклад на МВФ. „България има огромен проблем с корупцията. Искаме да видим- кой е дал заданието за създаването на БАЦИС, кой я е приел, как са обучавани хората. Искаме да помогнем на България, защото парите от контрабанда отиват в нечий джоб, вместо за образование и здравеопазване\", заяви още Драгомир Стойнев.  ", "date": "2018.02.08", "title": "Драгомир Стойнев: Структури на държавата се използват за репресия на политическия опонент"}
{"url": "http://www.cross.bg/bulgarskoto-zakonodatelstvo-yvrezhdaniya-1567371.html", "text": "/КРОСС/ Думата \"инвалид\" окончателно отпада от българското законодателство. Това стана с гласуваните на второ четене промени в Закона за държавните такси, предложени от левицата. \"Инвалид\" се заменя с \"човек с увреждане\" и \"хора с увреждания\", което налага промени в още редица закони.Според вносителите по този начин се улеснява социалната интеграция на хората с увреждания и се допринася за преодоляване на стереотипното мислене за тях като неспособни. Павел Шопов от Обединените патриоти посочи, че решението е безсмислено, защото няма да доведе до реална промяна:Щом толкова държите, щом ви е толкова важно, направете го, но се чудя какво ще произтече в полза на българския интерес. Не влизаме ли в някаква схема, не е ли това някаква поредна директива?Крум Зарков от БСП поясни, че промяната е само терминологична:Те нито разширяват, нито намаляват кръга лица, които са засегнати от променените разпоредби. Премахнахме, което е за добро, една неадекватна дума от българското законодателство.  ", "date": "2018.02.08", "title": "Окончателно от българското законодателство отпада думата \"инвалид\""}
{"url": "http://www.cross.bg/vreme-chasovo-lyatnoto-1567372.html", "text": "/КРОСС/ Евродепутатите приеха резолюция, с която призовават за задълбочена оценка на настоящата смяна между зимно и лятно часово време и ревизия на режима, ако е необходимо.Граждански инициативи и петиции показаха, че хората се притесняват относно последиците за здравето от смяната на времето, която се случва два пъти годишно, в последната седмица на март и октомври. Евродепутатите намират, че множество проучвания не са успели да достигнат до убедителен резултат, но от друга страна, има индикации за негативни последици за човешкото здраве. Те призовават Европейската комисия да направи задълбочена оценка на Директивата на ЕП и Съвета относно разпоредбите за лятното часово време и ако е нужно, да изготви предложение за ревизия.Резолюцията беше приета с 384 гласа „за\", срещу 153 „против\" и 12 „въздържал се\".Настоящата Директива на ЕП и Съвета относно разпоредбите за лятното часово време, която влезе в сила през 2011 г., предвижда хармонизирана дата и час за началото и края на лятното часово време в целия ЕС с цел да се спомогне за ефективното функциониране на вътрешния пазар.Българският евродепутат Момчил Неков от Групата на социалистите и демократите в ЕП заяви: „За много европейци превключването на часовника напред-назад води до умора, недоспиване и намалена трудоспособност. Мярката, въведена у нас през 1979 г., губи своята актуалност и основното си предимство - икономическата полза. Според някои оценки, българинът пести годишно едва между 60 стотинки и левче от тази промяна. Според сектор „Здравеопазване\" обаче, рисковете от катастрофи и здравословни последици са в пъти по-големи. В Европейския съюз ефектът от негативните тенденции се равнява на 131 милиарда евро. Статистиката у нас сочи, че в дните след превъртането на стрелките повикванията към „Бърза помощ\" нарастват с 12%, а инфарктите - със 75%. Време е Европейската комисия в най-кратки срокове да промени директивата за лятното часово време.\"  ", "date": "2018.02.08", "title": "ЕП призова за оценка на смяната между лятно и зимно часово време"}
{"url": "http://www.cross.bg/mart-sofiya-ryskiyat-1567373.html", "text": "/КРОСС/ Руският президент Владимир Путин няма да присъства на честванията по случай българския национален празник 3 март, заради предизборната кампания във федерацията. Това заяви руският посланик у нас Анатолий Макаров пред журналисти в София, предаде репортер на КРОСС.Той обаче уточни, че за тържествата по повод 140-та годишнина от Руско-турската война ще пристигнат руският патриарх Кирил, представители на Държавната дума, висши военни и историци.На изборите за държавен глава на Руската федерация на 18 март, руските граждани пребиваващи в България ще могат да гласуват в големите градове у нас - София, Варна, Бургас, Русе, където ще бъдат отрити изборни секции. Ще осигурим нормално гласуване, каза още посланик Макаров.Посланикът присъства на отбелязването на „Деня на дипломата\" и на честването пред паметника на Граф Игнатиев в София.  ", "date": "2018.02.08", "title": "Владимир Путин няма да пристигне у нас за 3 март"}
{"url": "http://www.cross.bg/zografski-postigna-normalnata-1567374.html", "text": "/КРОСС/ Много добро начало на българското участие в 23-те Зимни олимпийски игри. Владимир Зографски преодоля безпроблемно квалификацията на нормалната шанца в турнира по ски скок, предаде Gong.Най-добрият ни състезател в този спорт постигна дистанция от 98.5 м, като заедно с оценката за стил и техническите корекции постигна резултат от 118.8 точки. Така Зографски зае 17-то място от всички 57 участници.Най-доброто постижение в предварителния кръг от 103 метра и 133.5 точки постигна германецът Андреас Велингер.Основното състезание, в което ще бъдат разпределени медалите на нормалната шанца е в събота от 14:35 ч. българско време.В петък по обяд Игрите в Пьонгчанг ще бъдат официално открити.  ", "date": "2018.02.08", "title": "Зографски прелетя в първия финал в Пьонгчанг"}
{"url": "http://www.cross.bg/pochinalo-vratza-momichentze-1567377.html", "text": "/КРОСС/ Четиригодишно момиченце е починало днес във врачанската болница от грип, съобщава БНР.Детето е прието късно през нощта в спешния център. След консултация с педиатър, е настанено в Детското отделение.Състоянието му се е влошило и е било преместено в реанимацията, където е починало.По първоначални данни причината е бързо развиваща се инфекция.Миналата седмица във Враца беше обявена грипна епидемия.След сигнал на родителите на починалото дете прокуратурата веднага започна проверка. От болницата била иззета цялата документация по случая.  ", "date": "2018.02.08", "title": "4-годишно момиченце е починало от грип във Враца"}
{"url": "http://www.cross.bg/ministerstvoto-finansite-filipova-1567375.html", "text": "/КРОСС/ Мария Филипова e новият председател на Държавната комисия по хазарта. Тя встъпва в длъжност, считано от днес, съобщиха от Министерството на финансите.Заповедта за нейното назначаване е на министъра на финансите Владислав Горанов.Мария Филипова притежава магистърска степен \"магистър\" по специалността \"Право\".Била е юрист в Агенцията за приватизация и следприватизационен контрол, в Министерството на правосъдието и в Министерството на финансите. Владее английски език.Заемащият длъжността до този момент Огнемир Митев е освободен по взаимно съгласие. ", "date": "2018.02.08", "title": "Мария Филипова e новият председател на Държавната комисия по хазарта"}
{"url": "http://www.cross.bg/evro-izgrazhdaneto-makedoniya-1567379.html", "text": "/КРОСС/ Македонското правителство одобри отпускането на 71.5 млн. евро за изграждането на третата част от жп линията до България - за отсечката от Крива Паланка до граничния пункт Деве Баир/Гюешево. Това съобщиха от Министерството на транспорта в четвъртък.\"Министерският съвет в Скопие одобри Секторната оперативна програма за транспорт 2014-2020 в рамките на ИПА 2, чрез която Република Македония подсигури общо 127.2 млн. евро. От тях 108.1 млн. евро са от ИПА 2, а 19.1 млн. евро са подсигурени от държавния бюджет на страната. Средствата ще бъдат използвани за изграждането на жп линии, пътища и техническа помощ\", се казва в официалното съобщение.  ", "date": "2018.02.08", "title": "Македония отпусна 71.5 млн. евро за жп линията до България"}
{"url": "http://www.cross.bg/gerb-konstitytziyata-konventziyata-1567378.html", "text": "/КРОСС/ ГЕРБ внесоха в КС искането си за тълкувателно решение на Истанбулската конвенция.Документът беше внесен от председателя на правната комисия Данаил Кирилов и депутата от ГЕРБ Тома Биков. Под него стоят подписите на 75 депутати от ГЕРБ.Управляващите смятат, че конституционните съдии ще приемат за допустимо искането им и ще излязат с тълкувателно решение след от 3 до 5 месеца. Мненията в управляващата коалиция за конвенцията се различават.Обединените патриоти са срещу ратифицирането й от парламента, а ГЕРБ са \"за\". Срещу конвенцията се обявиха и депутатите на Левицата.Кирилов поясни, че след становището на КС реалните варианти са два. Първият е КС да приеме, че конвенцията съответства на Конституцията, тоест ратификацията е допустима. Вторият вариант е да се приеме, че документът съществено противоречи на основни принципи в Конституцията и в българското обективно право.От своя страна депутатът от ГЕРБ Тома Биков заяви, че политическата цел на това искане е да се гарантира, че Конституцията ще се пази.  ", "date": "2018.02.08", "title": "ГЕРБ поиска от КС да разтълкува Истанбулската конвенция"}
{"url": "http://www.cross.bg/abdeslam-bryuksel-deloto-1567380.html", "text": "/КРОСС/ Заподозреният за терористичните атаки в Париж Салах Абдеслам не се яви на съдебното заседание в четвъртък. Адвокати на полицаите, ранени в престрелката по задържането му в Брюксел, обвиниха терориста, че се подиграва на белгийския съд, пише БГНЕС.В първия ден на делото в понеделник 28-годишният Абдеслам обвини съдиите, че са анти-мюсюлмански настроени и отказа да отговаря на въпроси. Той заяви, че „вярва единствено на Аллах\".Роденият в Белгия французин от марокански произход отказа да присъства на продължилото в четвъртък дело за престрелката през март 2016 г., когато трима полицаи бяха ранени. В съдебната зала присъства само адвокатът му.„Неговото отношение и опортюнизъм ме изтощават\", заяви Том Баувенс, защитник на двама от полицаите, участвали в акцията в Брюксел.„Той ще се подиграва с върховенството на закона, ще се подиграва с всеки. Няма да признае този съд, няма да признае тези закони. Но въпреки всичко ще иска адвокатска защита в съда\", допълни адвокатът.Абдеслам беше ескортиран от засилена охрана за делото си в Брюксел, което започна в понеделник. След като беше арестуван през 2016 г. в Брюксел, той беше прехвърлен в затвор в покрайнините на Париж.Неговият белгийски адвокат - Свен Мари - съобщи на съда, че ще продължи да защитава Абдеслам.Защитникът на Абдеслам по делото в Брюксел поиска днес от съда да обяви подсъдимия за невинен и оспори по процедура разследването. Адвокат Свен Мари заяви, че делото е пълно с дописки от медиите, но въпреки обществения натиск, съдът е редно да реши по убеждение. По неговите думи най-добрият удар срещу ИДИЛ би бил постановяването на справедлива присъда.Софиян Аяри, 24-годишен тунизиец, е също подсъдим по делото за престрелката в Брюксел. Прокурорите искат максималната присъда от 20 години затвор за Аяри и Абдеслам, обвинени в престъпления, свързани с тероризъм. Адвокатът на Аяри Лаура Севериен призова съда да покаже снизходителност към клиента й.Един от ранените полицаи в престрелката, известен само като Агент 9, страда от психическа травма след случилото се. „Той има епилептични пристъпи. Загубил е част от зрението си. Агент 9 просто е свършил работата си и единственото, което би искал, е и вие да свършите своята\", каза още адвокатът на полицаите Том Баувенс.Делото в Белгия е прелюдията на по-голямото дело, което очаква Абдеслам във Франция - това за терористичните атаки от 13 ноември 2015 г. в Париж, когато 130 души бяха убити след няколко нападения в града. Отговорност за атаките пое терористичната групировка ИДИЛ.  ", "date": "2018.02.08", "title": "Абдеслам не се яви на съдебното заседание"}
{"url": "http://www.cross.bg/zamestnik-ministur-kostinbrod-tyrizma-1567381.html", "text": "/КРОСС/ Министър-председателят Бойко Борисов освободи по негова молба Милко Теофилов като заместник-министър на туризма, считано от 15 февруари.На длъжността е назначен Любен Кънчев. Той е магистър по френска филология от СУ „Св. Климент Охридски\", има и втора специалност „Български език и литература\".Над 30 години е работил на различни позиции в БНТ. От 2012 г. е заместник-кмет в община Костинброд с ресори образование, култура, социални дейности, спорт и туризъм. ", "date": "2018.02.08", "title": "Зам.-кмет на Костинброд стана заместник-министър на туризма"}
{"url": "http://www.cross.bg/chovek-leva-baba-1567383.html", "text": "/КРОСС/ Скандал по повод безсърдечен контрольор от ЦГМ гръмна в столичните Фейсбук групи. Мъжът безпардонно наранил възрастна жена докато отскубвал от ръцете й портмонето, в което ималс само 20 лева.Ето и разказа: \"Този човек приложи ФИЗИЧЕСКО насилие над една баба, за да и вземе единствените 20 лева от портмонето, защото е била с изтекла карта. След като го спряхме и се опитахме да оттървем бабата от контрольорската измет, колегата му извика полицаите, те ни изгониха и ТОЗИ човек НАПИСА АКТ ЗА ДВЕСТА ЛЕВА НА БАБАТА. Този човек написа акт за 200 лева на тази баба, която взима минимална пенсия от 200 лева!!!!\"Под публикацията вече се събират стотици коментари и разкази на очевидци на подобни случаи с беззащитни възрастни хора в градския транспорт в столицата. ", "date": "2018.02.08", "title": "Контрольор на ЦГМ отскубна последните пари на баба, била й изтекла картата (снимка)"}
{"url": "http://www.cross.bg/zhelezoputnite-infrastryktyra-predpriyatiya-1567347.html", "text": "/КРОСС/ Депутатите приеха на второ четене Законопроекта за железопътния транспорт. Отделни текстове от законопроекта предвиждат задълженията за разследване на произшествия и инциденти, изпълнявани досега от Изпълнителна агенция \"Железопътна администрация\" (национален орган за безопасност), да се възлагат на управителя на железопътна инфраструктура и железопътните предприятия в съответствие с изискванията на европейска директива относно основните елементи на Системите за управление на безопасността на управителя на инфраструктурата на железопътните предприятия.Разследването на произшествия и инциденти се осъществява от управителя на железопътната инфраструктура и/или железопътните предприятия по процедури за разследване, включени в техните системи за управление на безопасността, пише в закона.Със законопроекта се разграничават задълженията на отделните заинтересовани страни и се транспонира разписаното в директивата изискване основните елементи на системите за управление на безопасността на железопътните предприятия и управителите на инфраструктури да включват процедури, които да гарантират, че произшествията, инцидентите, ситуациите, близки до инциденти, и другите опасни събития се докладват, разследват, анализират и се вземат необходимите превантивни мерки.В документа пише, че се създава и правно основание за налагането на санкции при неизпълнение на задълженията от железопътните предприятия и управителя на инфраструктурата за разследване на произшествия, инциденти и ситуации, близки до инциденти.Друга група промени са свързани с осъществяване на дейностите по дезинфекция на влизащите в страната подвижни железопътни състави, като се предлага прецизиране на дефиницията за \"обслужващо съоръжение\" и промяна в Закона за ветеринарномедицинската дейност, където тази дейност е регламентирана.Понастоящем дезинфекцията на превозни средства е регламентирана в Закона за ветеринарномедицинската дейност, където е дадена общата правна уредба на дейността за дезинфекция на превозните средства, влизащи в страната.Дейността за дезинфекция на подвижни железопътни състави от своя страна изисква специфични съоръжения, които се разполагат на железния път. Към настоящия момент такива съоръжения се експлоатират и управляват от управителя на железопътната инфраструктура и от железопътните предприятия.Това изисква да бъде допълнен и Законът за ветеринарномедицинската дейност, като се предлага на законово ниво да бъдат регламентирани субектите, които да имат право да извършват дейността по дезинфекция на подвижните железопътни състави, пише в мотивите на проектозакона.Друга група промени в Закона за железопътния транспорт са свързани с реализацията на проекти за изграждане и/или разширение на обществената транспортна инфраструктура. Прецизира се начинът на предоставяне на имущество - държавна собственост, за управление на Национална компания \"Железопътна инфраструктура\".Вносителите заявиха, че аналогична регламентация съществува в Закона за морските пространства, вътрешните водни пътища и пристанищата на България, където е разписано, че държавата предоставя на Държавно предприятие \"Пристанищна инфраструктура\" имущество - публична и частна държавна собственост, определено с решение на Министерския съвет, за изпълнение на предмета му на дейност.  ", "date": "2018.02.08", "title": "Депутатите прецизираха разследването на жп инциденти"}
{"url": "http://www.cross.bg/podaryat-lyubovta-poveche-1567384.html", "text": "/КРОСС/ Вече сме в месеца на любовта. 14 февруари ще дойде изведнъж и все  повече хора се суетят какво да подарят на своята половинка. Дали сантиментът или тежестта на парите да надделее ?Типични подаръци за Свети Валентин са плюшени мечета, червени рози, вино и бонбони- като от романтичен филм.  Но розите трябва да са 100, плюшеното мече гигантско и само тези два жеста изхабяват половин заплата. Какво пък? Любовта не се измерва в пари, а в броя пъти, които  ти спират дъха...  Само, че сметките, които не можем да си платим (заради февруарските харчове) също рязко ни спират дъха!Няма нищо лошо да покажем на нашия спътник в живота,  че го обичаме и сме готови да хвърлим купища пари, но не е ли по-добре подаръкът да казва: „Познавам те\"!Да, никоя жена няма да откаже цветя и бонбони, но това вече е изтъркано като постелката пред входната врата, особено за двойките с дълго минало. Ето защо както мъжете, така и жените трябва да се стараят да изненaдат половинката с нещо специално и само за нея.Дамите могат подарят билет за футболен мач, ако мъжът до тях е запалянко. Могат също да подарят гравиран ключодържател за колата, защо не и еротичен танц.Мъжете пък могат да подарят готварски курс на любимата, стига тя да не го приеме като намек за лоши кулинарни умения.  Добра инвестиция на парите би била и  карта за латино танци, където да разпалите любовта в ритъма на страстна салса или аржентинско танго.Билети за концерт на любими изпълнители или това, от което никой няма да се откаже - спа масаж и терапия.В тези напрегнати дни масажът за релакс е едно от най-разумните вложения на парите за вас и за този до вас.Нека да не се проявявме като скъперници в празника на любовта, но все пак нека това не ни разори съвсем, защото в противен случай ще трябва се храним с любов на закуска, обяд и вечеря.Наскоро Премиерът Бойко Борисов съобщи, че в държавната хазна са постъпили повече пари от изминалата година и можем да си позволим повече лукс. Така, че скъпи влюбени, харчете смело. И отговорно. Не само за големи, но и за значими неща!Автор: Мариела Петкова, София Прес ", "date": "2018.02.08", "title": "Свети Валентин или колко струва любовта"}
{"url": "http://www.cross.bg/gradysa-vreme-oblachnostta-1567359.html", "text": "/КРОСС/ През нощта над по-голямата част от страната облачността ще намалее до предимно ясно време. Минималните температури ще са между 0 и 5 градуса.В петък ще преобладава слънчево време с временни увеличения на облачността. Ще духа до умерен вятър от запад-северозапад. Максималните температури ще са от 10 до 15 градуса.Над Черноморието ще преобладава слънчево време с временни увеличения на облачността. Ще духа до умерен вятър от запад-северозапад. Максималните температури на въздуха ще са от 11 до 14 градуса. Температурата на морската вода ще е 5-7 градуса. Вълнението на морето ще бъде 2-3 бала.Над планините ще преобладава слънчево време с временни увеличения на облачността. Ще духа силен вятър от запад-северозапад. Максималната температура на височина 1200 метра ще е около 3 градуса, на 2000 метра - около минус 3 градуса.В събота, 10 февруари, ще има значителна облачност. Вятърът ще се ориентира от север-североизток, ще е слаб до умерен. Привечер от юг ще започнат валежи, които през нощта срещу неделя ще обхванат почти цялата страна; в Южна България ще са от дъжд, в Северна и планинските райони - от сняг. Минималните температури ще са между минус 3 и 2 градуса, а максималните - между 5 и 10 градуса.В неделя, 11 февруари, през по-голямата част от деня валежите ще продължат. В Дунавската равнина и по високите полета в Западна България ще се образува нова снежна покривка. Температурите ще са почти без дневен ход - между 0 и 5 градуса. В източните райони вятърът ще се усили. В Североизточна България, Централна и Източна Стара планина, и в Родопите валежите ще са по-интензивни ще има условия за снежни виелици и навявания. ", "date": "2018.02.08", "title": "Пролет в петък, температурите се понижават през уикенда"}
{"url": "http://www.cross.bg/turgoviyata-drebno-stoki-1567350.html", "text": "/КРОСС/ По предварителни сезонно изгладени данни през декември 2017 г. оборотът в раздел „Търговия на дребно, без търговията с автомобили и мотоциклети\" по съпоставими цени нараства с 0.5% спрямо предходния месец.През декември 2017 г. оборотът в търговията на дребно, изчислен въз основа на календарно изгладени данни, бележи ръст от 4.9% в сравнение със същия месец на предходната година.През декември 2017 г. се наблюдава по-значително увеличение на оборота спрямо предходния месец при: търговията на дребно с компютърна и комуникационна техника - с 2.1%, и  търговията на дребно с фармацевтични и медицински стоки - с 0.7%. Намаление е отбелязано при търговията на дребно с автомобилни горива и смазочни материали и при търговията на дребно с битова техника, мебели и други стоки за бита - по 0.1%.През декември 2017 г. в сравнение със същия месец на 2016 г. оборотът нараства по-значително при: търговията на дребно с разнообразни стоки - с 12.6%, търговията на дребно с хранителни стоки, напитки и тютюневи изделия - с 8.4%, търговията на дребно с битова техника, мебели и други стоки за бита - със 7.5%, търговията на дребно с текстил, облекло, обувки и кожени изделия - със 7.3%, и търговията на дребно с компютърна и комуникационна техника - със 7.0%. Спад е регистриран само при търговията на дребно с автомобилни горива и смазочни материали - с 12.5%.  ", "date": "2018.02.08", "title": "НСИ: Близо 5% скок на търговията на дребно в края на 2017 година"}
{"url": "http://www.cross.bg/tehnicheski-blagoevgrad-pregledi-1567367.html", "text": "/КРОСС/ Разбиха незаконен пункт за технически прегледи в Благоевград.Извършена е проверка в офис на фирма в областния център, в хода на която са установени и иззети 25 броя фалшиви комплекта стикери за периодичен годишен технически преглед за ППС, 19 броя неистински непопълнени бланки на удостоверения за техническа изправност на автомобили, една компютърна конфигурация и две мултифункционални устройства, съобщава Дарик. Проверката установила, че въпросната фирма не е лицензирана да извършва годишни технически прегледи на ППС.Със заповед за задържане до 24 часа са задържани Д.С. на 45 г. и К.Ч. на 45 г. - и двамата от Благоевград. По случая е образувано досъдебно производство.  ", "date": "2018.02.08", "title": "Разбиха незаконен пункт за технически прегледи в Благоевград"}
{"url": "http://www.cross.bg/zlatkov-garantziya-torinoto-1567363.html", "text": "/КРОСС/ Ивайло Борисов-Ториното излиза от ареста срещу парична гаранция от 10 000 лева, реши Софийският апелативен съд.Ториното и още трима души - Мартин Марков, Георги Джамбазов и Здравка Стефанова бяха задържани във връзка с отвличането на Адриан Златков. Според прокуратурата четиримата са осигурявали СИМ карти и автомобили за похитителите.Първоинстационният съд остави четиримата в ареста, но според апелативните съдии всички те могат да излязат на свобода, ако платят парична гаранция.За Ториното, Георги Джамбазов и Здравка Стефанова тя е в размер на 10 000 лева, а за Мартин Марков - 5000 лева.Припомняме, че Адриан Златков беше отвлечен на 30 август миналата година близо до дома си. 11 дни по-късно той беше освободен, след като семейството му плати откуп. ", "date": "2018.02.08", "title": "Ториното и другите обвиняеми за отвличането на Адриан Златков излизат под гаранция"}
{"url": "http://www.cross.bg/ihtiman-obvineni-slyzhitel-1567366.html", "text": "/КРОСС/ Районната прокуратура в Ихтиман повдигна обвинения спрямо двама роми за това, че са нанасяли удари на полицаи. Ромите са обвинени и за това, че удряйки униформените, те са възпрепятствали изпълнението на служебните им задължения.От прокуратурата заявиха, че по случая вече са проведени издирвания. Разследването стигнало до извода, че двамата обвинени несъмнено са извършили престъпленията, за които са обвинени.Според обвинението на 6 февруари, между 17.20 и 17.40 часа, обвиняемият М. Д. е извършил непристойни действия, грубо нарушаващи обществения ред и изразяващи явно неуважение към обществото. Той оказал съпротива срещу полицейски служител, изпълнявал задълженията си по опазване на обществения ред. Циганинът дърпал и скъсал униформата на младши автоконтрольор - полицейски служител в управлението в Ихтиман, след което нанесъл удари в лицето му. Престъплението било извършено с изключителна дързост.Вторият обвинен - бащата на първия, е обвинен за това, че по същото време и на същото място употребил сила спрямо полицейски служител. По време на инцидента той го дърпал за униформата, скъсал пагоните и джоба й и му нанесъл удар в лицето. С действията си той целял да осуети извършването на полицейска проверка на сина му.Двамата обвиняеми - В. Р. и М. Д., са задържани за срок до 72 часа. Предстои прокуратурата да поиска двамата да бъдат задържани за постоянно. Работата по случая продължава.Припомняме, по-рано днес започна спецакция на полицията в ромската махала в Ихтиман. От МВР посочват, че акцията е насочена срещу криминалния контингент, както и с цел недопускане на ескалация на напрежение в района.До тези спешните действия на полицията се стигна, след като вчера група от около 60 роми нападнаха полицаи при изпълняването на служебните им задължения. Полицаите преследвали шофьор, който криволичел по пътя. Водачът обаче избягал. Като установили автомобила, полицаите били нападнати, за да може нарушителят да се укрие.По-рано днес шефът на Районното управление в Ихтиман Лъчезар Колев заяви, че и преди е имало подобно ситуации в ромската махала, но никога не се е стигало до чак такава агресия.  ", "date": "2018.02.08", "title": "Обвиниха двама от ромите, нападнали полицаи в Ихтиман"}
{"url": "http://www.cross.bg/nablyudenie-morsko-proekta-1567369.html", "text": "/КРОСС/ Експерти от ИА „Морска администрация\" представиха напредъка по проект „Интегрирано българско морско наблюдение\" (InBulMarS). На събитието присъстваха представители на Изпълнителната агенция за малките и средните предприятия (EASME) към Европейската комисия и Съвместния изследователски център (JRC) към Европейската комисия, участниците и наблюдателите по проекта.Партньори в проекта за интегрирано морско наблюдение са Главна дирекция „Гранична полиция\", Агенция „Митници\", Военноморските сили, Държавно предприятие „Пристанищна инфраструктура\" и Изпълнителна агенция по рибарство и аквакултури, а финансирането се осъществява чрез Европейския фонд за морско дело и рибарство. Наблюдатели по проекта са Министерство на отбраната и Министерство на земеделието, храните и горите.По време на срещата участниците се запознаха със степента на изпълнение на дейностите към момента и спазването на установената времева рамка. Представени бяха основните характеристики и функционалността на системите за морско наблюдение, които се експлоатират от партньорите в проекта. Освен това бяха обсъдени предвидените дейности за разработване и внедряване на технически инструменти за интегрирано морско наблюдение, по-специално за подпомагане на прилагането, експлоатацията и поддържането на CISE (Common Information Sharing Environment) по приоритет 6. „Насърчаване на изпълнението на интегрираната морска политика\", мярка 6.1 „Интегрирано морско наблюдение\" от Програмата за морско дело и рибарство 2014-2020.Основната цел на проекта InBulMarS е да бъде изготвено проучване за определяне на нуждите и изискванията за подобряване на междусекторния обмен на информация в областта на морското наблюдение. Също така ще бъдат идентифицирани правните и техническите проблеми пред интегрирането на съществуващите национални системи за наблюдение на морските пространства на България.Дейностите по проект „Интегрирано българско морско наблюдение\" (InBulMarS) стартираха на 01.01.2017 г., а срокът за тяхното изпълнение е 2 години. Общият бюджет на проекта е 238 820 евро, като сумата на предоставената безвъзмездната финансова помощ е в размер на 191 056 евро.  ", "date": "2018.02.08", "title": "ИА „Морска администрация“ представи напредъка по проекта за интегрирано морско наблюдение "}
{"url": "http://www.cross.bg/shofyor-prevozval-kilograma-1567368.html", "text": "/КРОСС/ Окръжна прокуратура - София внася искане за мярка за неотклонение \"Задържане под стража\" за шофьор, превозвал 32 килограма екстази. Л.И. от с. Устрен, обл. Кърджали е задържан по обвинение за контрабанда на наркотични вещества в големи размери.Вечерта на 4 февруари на Митнически пункт - Калотина, трасе \"Входящи товарни автомобили\", от Р Сърбия пристигнал товарен автомобил с турска регистрация, управляван от български гражданин - Л.И., и с втори шофьор - турски гражданин. Камионът превозвал цветя от Холандия до Турция. По време на рентгенова проверка е била забелязана необичайна плътност между товара.Митническите служители открили 16 пакета с идентичен вид и тегло по около 2 кг всеки, съдържащи жълто-кафява кристална маса. Извършената лабораторна експертиза е установила, че въпросното вещество е MDMA (екстази) - наркотик от амфетаминовата група. Разследването по случая продължава.  ", "date": "2018.02.08", "title": "Задържаха шофьор за 32 килограма екстази на Калотина"}
{"url": "http://www.cross.bg/brad-pit-predizvika-katastrofa-v-los-andzhelis-1567370.html", "text": "/КРОСС/ Брад Пит е предизвикал катастрофа в Лос Анжелис, съобщава списание \"Hello\". Инцидентът станал по-рано тази седмица и за щастие, няма ранени.54-годишният холивудски актьор бил зад волана, когато колата му ударила друг автомобил, който на свой ред се блъснал в трети.Минути след инцидента, Брад Пит е заснет да разменя номера и да си стиска ръцете с другите двама шофьори.  ", "date": "2018.02.08", "title": "Брад Пит предизвика катастрофа в Лос Анджелис"}
{"url": "http://www.cross.bg/metra-magistrala-nyakolko-1567360.html", "text": "/КРОСС/ Огромна дупка зейна на магистрала в Северна Германия. Дължината й е 95 метра, а ширината - 10 метра, съобщи транспортното министерство на провинция Мекленбург - Предна Померания, цитирано от ДПА.Експерти на пътностроителните служби в провинцията очакваха дупката, появила се на магистрала А-20 близо до село Трибзеес, да се увеличи, но не можеха да посочат кога.Първоначално едната лента хлътна с няколко метра, а след няколко седмици се наложи магистралата да бъде затворена и в двете посоки и трафикът да бъде пренасочен по обходни маршрути.Огромната дупка се появила заради торфено мочурище под трасето, но все още няма обяснение защо е станала толкова голяма.Има предположения, че подпорите, използвани при строителството, не са достатъчно силни, изпълнителите не са били надлежно проверявани или, че са направени погрешни изчисления.  ", "date": "2018.02.08", "title": "Дупка с дължина 95 метра зейна на магистрала в Германия"}
{"url": "http://www.cross.bg/puten-vuzel-nevsha-1567346.html", "text": "/КРОСС/ Сигнал за тежък пътен инцидент е подаден малко преди 10 часа.По първоначални данни на АМ „Хемус\", в района на села Невша в посока Варна, лек автомобил е застигнал камион с ремарке и се е врязал в него.От удара трима от колата са починали на място.Извършва се оглед. Образувано е досъдебно производство. Работата по установяване на причините за инцидента продължава.  ", "date": "2018.02.08", "title": "Трима са загинали при пътен инцидент на АМ „Хемус“"}
{"url": "http://www.cross.bg/kozhyharova-prof-mira-1567348.html", "text": "/КРОСС/ Грипната епидемия изобщо не е свършила. Тази година виждаме много интензивна грипна епидемия, обяви епидемиологът проф. Мира Кожухарова в сутрешния блок на Bulgaria ON AIR. Регистрирани са 198 болни на 10 хил. население - или около 140 хил. души, заболели от грип и остри респираторни заболявания.Тя подчерта, че броят на ваксините, които са използвани в България, е много нисък - едва около 2% от населението е ваксинирано срещу грипните вируси. Проф. Кожухарова посочи, че у нас водещ е грипният вирус тип Б - \"Ямагата\". Ако бихме се ваксинирали срещу грип, бихме били защитени - много условности има, отбеляза тя.Епидемиологът акцентира върху факта, че децата между 4 и 15 години са най-засегнати от грипа и боледуват най-често, защото нямат имунитет. Положителното е, че усложненията при тях се появяват много по-рядко, отколкото при възрастните.Проф. Мира Кожухарова каза още, че вероятността грипът да повали повторно не е много голяма, но все пак съществува. Тя посочи, че имунитетът е специфичен за вируса, който ни е разболял веднъж и може да бъдем повалени от друг вид грип.  ", "date": "2018.02.08", "title": "Проф. Мира Кожухарова: Грипът все още е тук"}
{"url": "http://www.cross.bg/predpriyatiya-direktor-finansirane-1567352.html", "text": "/КРОСС/ Нови инвестиционни продукти, предназначени за микропредприятията и стартиращите фирми, са част от плановете в работата на дъщерните дружества на Българската банка за развитие през 2018 г. Групата на ББР ще подкрепя иновациите и внедряването на високи технологии в индустрията в съответствие с дългосрочната си стратегия да подпомага развитието на българската икономика.Приоритет за банката е финансирането на микро-, малки, средни и стартиращи предприятия, и създаване на благоприятна среда за развитието на бизнеса у нас. В изпълнение на тази мисия през 2008 г. е създадено дъщерното й дружество Национален гаранционен фонд (НГФ).Чрез издаваните от него  гаранции се допълват обезпеченията, изисквани от търговските банки, и по този начин се увеличава кръгът на фирмите, които банките са склонни да финансират, като същевременно се понижават и лихвите по заемите.С подкрепата на НГФ се предоставя възможност за кредитиране на стартиращи предприятия и такива без кредитна история. През последните 10 години фондът си е партнирал успешно с 18 търговски банки и е реализирал 9 гаранционни програми. Над 8 000 е общият брой на фирмите, подпомогнати до момента от фонда, като 1 000 от тях са стартиращи. Гарантираните от НГФ кредити възлизат на над 1,8 млрд. лв.Дъщерна компания на ББР е и Микрофинансиращата институция „ДЖОБС\", създадена през 2010 г. с основна цел да улеснява достъпа до финансиране на микро- и малки предприятия, земеделски производители, самонаети лица, занаятчии и др. От стартирането на своята дейност досега дружеството е предоставило финансиране в размер на 32,2 млн. лева на около 650 микро- и малки предприятия.Изпълнителен директор и член на Съвета на директорите на МФИ „ДЖОБС\" и НГФ от месец февруари т.г. е Ангел Джалъзов, който има над 15 години опит в сферата на международното инвестиционно банкиране, управлението на активи, капиталовите пазари, проектното финансиране, инвестиционните продукти, супервизията и управлението на финансовите инструменти. Заемал е последователно длъжностите на инвестиционен мениджър в TBD Fund, директор правен отдел в JD&MG, изпълнителен директор и председател на Съвета на директорите в управляващото дружество KD Investments и инвестиционното дружество KD Pelikan, изпълнителен директор на Capital Dynamics-Bulgaria и Euro-Phoenix Financial Advisors и зам.-председател на КФН. Владее английски, немски, руски и холандски език.  ", "date": "2018.02.08", "title": "Нови продукти за стартиращ бизнес и внедряване на високи технологии в индустрията ще предлагат НГФ и МФИ „ДЖОБС“"}
{"url": "http://www.cross.bg/huawei-horata-kampaniya-1567353.html", "text": "/КРОСС/ Лидерът в мобилните комуникации и производител на смартфони Huawei, стартира нова социална кампания под името #AddictedToYou. Основната й цел е да насочи вниманието ни към изграждането на здрави и позитивни връзки с важните за нас хора, и към ролята на смартфона в сложния свят на днешните комуникации. #AddictedToYou се организира по повод Свети Валентин в цяла Централна и Източна Европа, както и в Скандинавския регион.За да отвори конструктивна дискусия, Huawei започна с проучване в 12 държави от региона на кампанията, сред които е и България. Целта на проучването е да разбере как хората използват смартфоните си, когато изразяват чувствата си, както и какво по време и важност място в живота им заема това устройство.„\" - споделя Емилия Кирилова, ПР мениджър на Huawei за България и Македония. Проучването, което в свободен превод на български може да се нарече „Разумни взаимоотношения\" (в оригинал  \"Smart(phones) Relationships\"), е проведено от агенцията IPSOS в 12 държави (Австрия, България, Хърватка, Чехия, Дания, Гърция, Унгария, Полша, Румъния, Сърбия, Словения и Турция). То очаквано и недвусмислено показва, че мобилните устройства са важен елемент на съвременния живот. Но докато голям брой от отговорилите казват, че носят телефоните си навсякъде, включително в спалнята и тоалетната, мнозинството се съгласява, че близките ни хора са много по-важни от технологиите. Това послание заляга и в основата на кампанията на Huawei, която признава значението на смартфоните в ежедневието ни и в същото време вдъхновява потребителите да прекарват време заедно, предизвиквайки разговор за това как използваме телефоните си. Тази кампания е логично продължение на коледната кампания  на Huawei от 2016 г., която насърчаваше хората да оставят телефоните настрана и да бъдат с приятелите и семействата си в празничния период.Новата кампания включва и видео, достъпно на адрес . То проследява откъс от историята на момиче, което е съсредоточено върху смартфона си. Следва я през целия й ден, докато се натъква на всякакви ситуации, породени от интензивното й използване на телефона, до развръзката, в която осъзнаваме колко й липсва любимият човек.Паралелно със старта на кампанията, посветена на разумните комуникации, на нашия пазар ще се появи моделът Huawei P Smart, с новия EMUI 8.0 интерфейс, FullView дисплей, ексклузивен Face Beauty алгоритъм, снимане чрез жестове и много други атрактивни функции на разумна цена.", "date": "2018.02.08", "title": "Huawei стартира социална кампания за отношенията между потребителите и техните смартфони"}
{"url": "http://www.cross.bg/proizvodstvoto-izdeliya-promishlenost-1567349.html", "text": "/КРОСС/ По предварителни данни през декември 2017 г. индексът на промишленото производство, изчислен от сезонно изгладените данни, нараства с 0.7% в сравнение с ноември 2017 година. През декември 2017 г. при календарно изгладения индекс  на промишленото производство е регистриран ръст от 2.0% спрямо съответния месец на 2016 година.През декември 2017 г. увеличение спрямо предходния месец е регистрирано в преработващата промишленост - с 1.5%, и в добивната промишленост - с 0.7%, а намаление е отчетено в производството и разпределението на електрическа и топлоенергия и газ - с 0.2%. По-значителен ръст в преработващата промишленост се наблюдава при: производството на мебели - с 9.9%, ремонта и инсталирането на машини и оборудване - с 9.0%, обработката на кожи; производството на обувки и други изделия от обработени кожи без косъм - със 7.7%, производството на дървен материал и изделия от него, без мебели - с 4.7%. Спад е регистриран при: производството на превозни средства, без автомобили - с 20.5%, производството на тютюневи изделия - с 10.9%, производството на хартия, картон и изделия от хартия и картон - с 6.6%, производството на компютърна и комуникационна техника, електронни и оптични продукти - с 5.4%.На годишна база ръст на промишленото производство, изчислен от календарно изгладените данни, е отчетен в преработващата промишленост - с 5.2%, а спад е регистриран в добивната промишленост - с 5.2%, и в производството и разпределението на електрическа и топлоенергия и газ - с 5.1%.По-значително увеличение в преработващата промишленост спрямо предходната година се наблюдава при: производството на основни метали - с 26.0%, производството на химични продукти - с 24.2%, производството на лекарствени вещества и продукти - с 19.4%, производството на компютърна и комуникационна техника, електронни и оптични продукти - с 16.3%. Намаление е отчетено при: производството на тютюневи изделия - с 35.8%, производството на метални изделия, без машини и оборудване - с 12.7%, производството на хартия, картон и изделия от хартия и картон - с 8.6%, производството на напитки - с 6.1%. ", "date": "2018.02.08", "title": "НСИ: 2% ръст в промишленото производство през декември 2017"}
{"url": "http://www.cross.bg/pirinski-horata-prioritet-1567354.html", "text": "/КРОСС/ На 7 февруари по предложение на Групата на социалистите в Европейския парламент се проведе ключов дебат на тема „Последиците за европейските граждани от растящите социално-икономически неравенства\". В изказването си евродепутатът социалист Георги Пирински посочи, че данните за драстичните неравенства, които вече надхвърлят всякакви предели на допустимост, са достатъчно добре известни. Въпросът обаче е какви са причините и необходимите отговори.Относно причините Пирински подчерта, че наложилият се корпоративен модел на максимални краткосрочни печалби води до отбягване плащането на данъци, до нарушаване на социалните и екологични норми, както и до натиск за понижаване на заплатите на работниците и нарушения на трудовите права. В резултат корпорациите придобиват все по-голяма политическа власт - базата на политиките, които съхраняват и защитават сегашната система.По-нататък евродепутатът припомни, че основният инструмент, с който ЕС разполага за намаляване на неравенствата между страните членки и вътре в тях е кохезионната политика, която следва да получи необходима политическа подкрепа, човешки ресурси и финансови средства, като се превърне във водещия приоритет на Многогодишната финансова рамка за периода след 2020 г. За целта средствата за кохезионната политика следва да бъдат увеличени и тя да бъде насочена преди всичко към най-изостаналите региони. Необходимо е също да се осигури приоритет на социалните инвестиции, националното съфинансиране да не се отчита като бюджетен дефицит по Пакта за стабилност и растеж, а грантовете да останат основната форма за реализация на кохезионните проекти.В заключение Пирински изтъкна, че от ключово значение е хората активно да се ангажират във формирането на политиките, определящи за техния живот. Това означава да бъде спечелена подкрепата на гражданите в полза на трансформирането на ЕС в пълноценен Социален съюз - Съюз на хората, от хората и за хората.  ", "date": "2018.02.08", "title": "Пирински: За преодоляване на неравенствата - социален съюз"}
{"url": "http://www.cross.bg/sofiya-lykovmarsh-provezhdaneto-1567356.html", "text": "/КРОСС/ Категорично сме против провеждането на Луковмарш, няма да допуснем София да стане столица на фашизма в Европа. Това каза лидерът на БСП - София и член на Изпълнителното бюро на БСП Калоян Паргов по време на днешното заседание на Столичния общински съвет, предаде репортер на Агенция „Фокус\".Паргов прочете декларация от името на групата на „БСП - Лява България\" в Столичния общински съвет, с която общинските съветници се противопоставят на провеждането на Луковмарш в София.„Историята показва, че България и българските граждани никога не са проявявали търпимост и толерантност към подобни демонстрации на такава мракобесна идеология, каквато е „кафявата чума\". Доказателство за това е и отбелязването с редица събития през 2018-а на 75-ата годишнина от онзи исторически момент, в който България спасява българските евреи от лагерите на смъртта. Въпреки това у нас вече се подготвя следващият парад на омразата Луковмарш. Ние, съветниците от групата на БСП, сме убедени, че е огромна грешка Столична община да допусне шествие с участието на поддръжници на личност и идеология, която символизира най-мрачните моменти от европейската история от 20-и век - времена, които в действителност създадоха нуждата от Обединена Европа като гарант катастрофата да не се повтори. Ето защо настояваме кметът на София Йорданка Фандъкова ясно да заяви позицията си по темата „Луковмарш\" и да положи необходимите ефективни усилия за възпрепятстване на плановете за провеждане на парада на омразата. Предлагаме Столичният общински съвет да приеме и декларация, в която категорично се противопоставя на провеждането на Луковмарш в столицата и осъжда всички профашистки и националистки прояви на територията на София. С това наше действие категорично ще заявим, че няма да допуснем София да стане столица на фашизма в Европа\", се посочва в декларацията.  ", "date": "2018.02.08", "title": "Калоян Паргов: Категорично сме против провеждането на Луковмарш"}
{"url": "http://www.cross.bg/severna-koreya-televiziya-1567355.html", "text": "/КРОСС/ В столицата на Северна Корея се състоя военен парад, посветен на 70-годишнината от създаването на Корейската народна армия, съобщиха световните агенции, цитирайки източници от южнокорейското правителство и медии.Севернокорейската телевизия не излъчваше събитието на живо. На него не бяха поканени и чужди журналисти, но в Туитър се появиха видео кадри, на които се виждат десетки камиони с войници, махащи към ликуващото множество, и друга военна техника.В парада на централния площад \"Ким Ир-сен\" в Пхенян тази сутрин са участвали най-малко 13 хиляди военни, десетки хиляди граждани, носещи цветя и скандиращи лозунги, и зрители.По-късно Централната телевизия на КНДР излъчи кадри, на които се вижда лидерът на страната Ким Чен-ун да приема рапорта на командващия парада, след което се качва на трибуната, съобщи ТАСС.Същият служител в Сеул, пожелал анонимност, каза още, че няма и информация дали Северна Корея е демонстрирала на парада стратегически оръжия, като междуконтинентални балистични ракети. Японската телевизия Ен Ейч Кей показа няколко видеосюжета и снимки, пуснати от чужденци в Туитър, на които се вижда голямо струпване на бойна техника, в частност танкове, в района на централния площад.Парадът бе организиран в навечерието на официалната церемония за откриване на Зимните олимпийски игри в южнокорейския град Пьончан.Според някои анализатори организирането на военен парад в Северна Корея точно преди голямото спортно събитие в южната й съседка може да влоши атмосферата на помирение между двете корейски държави, създала се след решението за участие на севернокорейски спортисти в игрите.  ", "date": "2018.02.08", "title": "Северна Корея отново демонстрира военната си мощ с парад"}
{"url": "http://www.cross.bg/ninova-politziya-korneliya-1567357.html", "text": "/КРОСС/ Заради разследване на кадър на БСП от страна на \"Икономическа полиция\" в Шумен лидерът на социалистите Корнелия Нинова се обърна с остро питане към главния прокурор Сотир Цацаров.Социалистите направиха специално изявление за медиите в кулоарите на Народното събрание.От БСП настояват за спешна проверка на прокуратурата в Шумен.Според Корнелия Нинова става дума за политическа саморазправа.\"Член на БСП, който е бил държавен служител, е уволнен, защото е член на БСП. Образувана му е проверка. Този човек не е бил член на Националния съвет. Заобикаля се законът. От министъра на МВР не очакваме сериозно отношение, защото той е политическо лице\", обясни за какво става дума Нинова. И допълни, че не е говорила с главния прокурор за случая и днес ще го сезира. Преди това решила да запознае медиите с това.Нинова цитира изисканите от Икономическа полиция списъци за партийни събрания. \"Това е прецедент! Такова нещо не е имало в българското правораздаване. Това мина всякакви граници\", възмути се Корнелия Нинова.\"На какво основание искат информация за членство на БСП и питаме г-н Цацаров изполвана ли е прокуратурата за политически цели? На първо място сме по сива икономика. Питаме и министър Радев: Икономическа полиция вместо да се занимава с това, се занимава с членство в БСП\", атакува Нинова.\"В сърцето на Европа, по време на председателството цари диктатура. Всяка малка или средна фирма, която бъде подложена на такава репресия, ще има нашата подкрепа\", бе категорична лидерът на БСП.  ", "date": "2018.02.08", "title": "Нинова се обърна към Цацаров, иска да провери дали има саморазправа с член на партията й"}
{"url": "http://www.cross.bg/ivanovich-belgrad-oliver-1567358.html", "text": "/КРОСС/ Източници на електронното издание Gazeta Express от Косовската разузнавателна агенция (КИА) и полицията разкриха, че е известно името на убиеца на председателя на Гражданското движение „Свобода, демокрация, справедливост\" Оливер Иванович, застрелян на 16 януари 2018 г. в Косовска Митровица. Това съобщава агенция \"Фокус\".„КИА и косовската полиция разполагат с информация за това кой е натиснал спусъка и мотивите му това убийство\", разкрива източник, който редакцията определя като „надежден\".„Може би те не разполагат с цялата информация, за да разпоредят ареста на предполагаемите извършители, но имат следа. Много е вероятно институциите за сигурност да са информирали политическите лидери, както в Косово, така и в Сърбия, за техните констатации\", подчерта източникът.От редакцията припомнят, че Оливер Иванович бе убит на 16 януари пред централата на партията си. Само дни преди да бъде застрелян с шест куршума от неизвестни извършители, Иванович призна пред медиите в Белград, че не се чувства в безопасност.Отношенията на Иванович с правителството в Белград и сръбския президент Александър Вучич бяха напрегнати. На изборите от 2017 г. Белград открито подкрепи партията „Сръбска листа\", но не и другите политически сили на етническите сърби в Косово. Медиите в Сърбия съобщиха, че само дни преди убийството на Иванович той изпратил SMS до президента Вучич, но той не получил отговор на него. ", "date": "2018.02.08", "title": "Разузнавателните служби и полицията на Косово знаят кой е извършил убийството на Оливер Иванович"}
{"url": "http://www.cross.bg/stenata-sigishoara-yunesko-1567341.html", "text": "/КРОСС/ Една 4.6-метрова секция от стената на средновековната крепост на Сигишоара в Централна Румъния се срина миналата седмица, съобщават местни медии.800-годишният средновековен град Сигишоара е обект на световното културно наследство на ЮНЕСКО.Извършени са работи за укрепването на стената, а Министерството на културата и други окръжни власти са били уведомени за събитието. Ще бъде организирана и оферта за решаване на технически проект за реконструкция на стената.Достъпът до крепостта е ограничен.Сигишоара е един от най-добре запазените населени градове в Европа. Градът, един от най-посещаваните в страната, се намира в историческия район на Трансилвания, на река Търнава Маре в окръг Муреш. Той също така е дом на популярен фестивал.Преди няколко години градът е изложен на опасност да бъде изключен от списъка на ЮНЕСКО за световно наследство поради разнообразни ремонтни дейности, извършени без спазване на статута на историческите паметници.  ", "date": "2018.02.08", "title": "Румънска средновековна стена рухна"}
{"url": "http://www.cross.bg/mahalata-reda-romskata-1567339.html", "text": "/КРОСС/ Акция на жандармерията и полицията в ромската махала на Ихтиман. По непотвърдена информация се издирват четирима младежи от махалата.Засиленото присъствие на органите на реда идва след създалото се напрежение и нанесен побой на полицаи. Двама души от махалата все още са в ареста заради насенени удари спрямо двама служители на реда.Местните твърдят, че има починал човек след акцията. По думите им, той е получил инсулт заради уплаха от навлязлата в махалата жандармерия. Причините се изясняват.  ", "date": "2018.02.08", "title": "Акция на жандармерията в ромската махала на Ихтиман"}
{"url": "http://www.cross.bg/geni-akademiya-amerikanskata-1567340.html", "text": "/КРОСС/ Втори пациент беше подложен на терапия за редактиране на гени като част от изследване в американския щат Калифорния, а при първия човек, преминал през процедурата, не са се появили обезпокоителни странични ефекти, съобщиха лекарите, цитирани от АФП.Редактирането на гени е прецизен метод в генната медицина и претендира, че може да коригира ДНК на човек, за да се опита да го излекува.През ноември 44-годишният Браян Мадоу стана първият човек, подложен на терапията за метаболитно заболяване, наречено синдром на Хънтър, което е причинено от дефектни гени.\"Той е добре и ние получихме одобрение да продължим с втория пациент, който също е добре\", каза доктор Пол Хармац от специализирана болница за деца в Оукланд, щата Калифорния.„Мадоу чувстваше отпадналост, беше замаян и го избиваше студена пот четири дни след процедурата, но ден по-късно оплакванията отминаха сами\".Мъжът имал сериозна кашлица и псевмоторакс, които обаче лекарите не свързвали с терапията, тъй като той имал подобни проблеми и преди това. Важното в случая е, че черният му дроб е в добро състояние, защото промените в този орган сигнализират, че имунната система се бори срещу лечението и подкопава ефективността му.През декември 2015 г. учени и етици, участвали в международна среща, организирана от Американската академия на науките във Вашингтон, излязоха със становище, че ще бъде \"безотговорно\" да се използва технология за редактиране на гени в човешки ембриони с терапевтични цели - например за корекция на генетични заболявания, докато не бъдат разрешени всички въпроси, свързани с нейната безопасност и ефикасност.По-рано през годината експертите от САЩ обаче \"смекчиха\" позицията си относно редактирането на човешки яйцеклетки, сперма и ембриони.Според публикуван през февруари доклад на Американската академия на науките и Американската академия по медицина, технологичният напредък прави редактирането на гени в човешки репродуктивни клетки \"реалистична възможност, която заслужава сериозно обмисляне\". ", "date": "2018.02.08", "title": "Напредък в редактирането на гени обещава лечение на тежки заболявания"}
{"url": "http://www.cross.bg/ikonomika-gechev-rymen-1567337.html", "text": "/КРОСС/ През януари Международният валутен фонд публикува изследване, което е по отношение на ЕС и още няколко страни. Според този доклад номер 1 по корупция е България. 29.6% от БВП е сивата икономика. Това каза Румен Гечев от БСП в студиото на \"Денят започва\".Според „Глобал Файненшъл Интегрити\" България е не само най-бедната страна в ЕС, но и най-корумпираната. В бюджета влизат малко над 5 млрд. лв. от акцизи, почти 9 млрд. лв. от ДДС. Това са двете основни пера, които пълнят бюджета. От акцизите най-големи са приходите от горивата, цигарите и от други луксозни стоки. Това е много важно перо. Сивата икономика не е просто някакъв показател. Това са средства, които не влизат в бюджета на държавата, коментира Гечев.Ръстът в приходите идва с растежа на БВП. Приходите от ДДС на горива са нараснали с над 100 млн. лв. през 2017 година спрямо 2016-на. Потреблението е по-високо с 3-4 %. Един от най-големите проблеми от сивата икономика са измамите с ДДС, обясни депутатът.По думите на Румен Гечев БАЦИС е една изключително скандална софтуерна система. Той прикани главния прокурор незабавно да разследва кои са тези държавни служители и управленци, които са поръчали софтуерна система на митниците с обща парола, без архивиране на данните.  ", "date": "2018.02.08", "title": "Румен Гечев: Близо 30% от БВП е сивата икономика "}
{"url": "http://www.cross.bg/grazhdanstvo-hamid-bulgarsko-1567338.html", "text": "/КРОСС/ Нашето предложение е за тези хора, които имат родител с българско гражданство или починал родител с българско гражданство. Говорим за децата на български граждани. Най-нормалното нещо е всеки патриот да се зарадва от този законопроект. Това са десетки хиляди не само в Турция, но и в Съединените щати, в Украйна, в Русия. Псевдопатриотите не бяха прочели предложенията ни. Това коментира Хамид Хамид от ДПС в \"Денят започва\".По думите му огромна част от хората са в Турция, но те милеят също за България, просто нямат документ за българско гражданство. Не става въпрос за изселническите спогодби. Става въпрос за децата и внуците на тези хора, каза Хамид.\"Те имат право да получат българско гражданство, ние предлагаме облекчен режим\", обясни той.\"Редица медии получават финансиране, без информираност на обществото. Не може усилията ни да информираме обществото, да бъдат тълкувани като цензура. Тези, които са против, не искат да декларират приходите си извън реклама. Обществото трябва да разбере кои медии срещу какви пари създават фалшиви новини. Хората ще знаят от къде и за какво получава пари\", коментира още Хамид.  ", "date": "2018.02.08", "title": "Хамид: Псевдопатриотите не прочетоха предложенията ни за българското гражданство "}
{"url": "http://www.cross.bg/pelosi-kongresa-kamarata-1567342.html", "text": "/КРОСС/ Лидерката на демократическото малцинство в Камарата на представителите Нанси Пелоси произнесе рекордно дълга, 8-часова реч, за да призове за реформа на имиграционното законодателство, защитаваща младите нелегални имигранти в Съединените щати, т. нар. \"мечтатели\", предадоха световните агенции.77-годишната Пелоси взе думата от трибуната на долната камара на Конгреса на САЩ в 10.04 ч. (17.04 ч. българско време) вчера и приключи речта си чак в 18.11 ч. вчера (1.11 ч. българско време днес). Тя остана права през цялото време и не спря да говори, с изключение на спорадични прекъсвания за вода.Предишният рекорд за най-дълга реч в Камарата на представителите датира според историка на долната камара на Конгреса от 1909 г., когато конгресмен е говорил \"скромните\" 5 часа и 15 минути.Процедурните правила позволяват на Пелоси като лидер на опозицията, да говори колкото си пожелае. За сметка на това в Сената, всички 100 членове на горната камара на Конгреса, имат това право.Рекордът за най-дълга реч в Сената надхвърля 24 часа. И докато сенаторите често обуват маратонки за такива маратонски речи, Пелоси остана на високи токчета.\"Нашите мечтатели са в несигурност, жесток облак на страх е надвиснал над тях. Трябва да се сложи край на моралното малодушие на републиканците\", каза лидерката на демократическото малцинство в Камарата на представителите. Депутатката от Калифорния няколко часа чете писма и свидетелски разкази на млади нелегални имигранти, които очакват от Конгреса да узакони статута им.Пелоси произнесе рекордно дългата си реч в знак на протест срещу липсата на каквато и да било мярка за уреждане на ситуацията на стотиците хиляди \"мечтатели\", доведени незаконно в Съединените щати от своите родители, в двугодишното двупартийно бюджетно споразумение за близо 400 милиарда долара.Тя искаше да застави председателя на Камарата на представителите, републиканеца Пол Райън, да включи дебат за имиграцията в дневния ред на заседанието. Той обаче не изпълни нейното желание.След края на речта си Пелоси бе аплодирана и прегърната от свои колеги.  ", "date": "2018.02.08", "title": "Лидерка на демократите в US Конгреса произнесе 8-часова реч"}
{"url": "http://www.cross.bg/kmeta-septemvri-iska-1567343.html", "text": "/КРОСС/ БСП иска изслушване на председателя на ДАНС Димитър Георгиев по случая с кмета на Септември Марин Рачев и как в него са попаднали документи от родното ФБР.Припомняме, преди дни Специализираният съд отстрани от длъжност кмета на Септември Марин Рачев и негов подчинен. Мотивите - двамата могат да влияят на разследването, ако останат на работа.Кметът Марин Рачев е обвинен в сключване на неизгодна сделка и умишлена безстопанственост. По време на заседанието на Спецсъда цял ден стотина души от Септември и кметове на околните села останаха около и в сградата на съда в подкрепа на кмета.Социалистът Славчо Велков е притеснен от намерените в кмета документи от ДАНС и затова иска изслушването на Димитър Георгиев в комисията за контрол върху спец службите към НС. Той иска да разбере как са изтекли документите към кмета на Септември. ", "date": "2018.02.08", "title": "БСП иска изслушване на ДАНС за откритите документи в кмета на Септември"}
{"url": "http://www.cross.bg/informatziya-zashtita-klasifitziranata-1567344.html", "text": "/КРОСС/ Депутатите приеха на две четения законопроект за изменение и допълнение на Закона за защита на класифицираната информация. Предлаганите промени касаят предоставянето и обмена на класифицирана информация между България и друга държава или международна организация.Понастоящем тези въпроси са уредени в едноименната Глава седма, чл. 113 - чл. 116 от Закона за защита на класифицираната информация (ЗЗКИ), пише в документа.Съгласно разпоредбата на чл. 113, ал. 1 от ЗЗКИ България предоставя или обменя класифицирана информация с държави или международни организации, с които има влезли в сила международни договори за защита на класифицирана информация, гласи законът.Към настоящия момент ЗЗКИ не предвижда изключения от този принцип. Във връзка с това България е подписала множество договори в областта на защитата на класифицираната информация. Същевременно, страната ни няма влезли в сила подобни международни договори с редица държави, с които поддържа дипломатически отношения, като Кралство Белгия, Холандия, Швейцария и др.Липсата на влезли в сила международни договори за защита на класифицираната информация препятства възможността за предоставяне и обмен на такава с посочените по-горе страни, някои от които са и членки на Европейския съюз.Невъзможността за предоставяне или обмен на класифицирана информация за нуждите на сигурността на страната в случаите на липса на международен договор за защита на класифицирана информация е констатирана като немаловажен проблем и при сътрудничеството на службите за сигурност в България с техни партньорски служби в други страни. Законопроектът за изменение и допълнение на ЗЗКИ цели да запълни тази празнота.Той предвижда създаването на възможност за предоставяне и обмен на такава информация с други държави или международни организации и без наличието на влязъл в сила международен договор за защита на информацията.При изготвянето на законопроекта е направено проучване на законодателството на европейски държави в обсъжданата област, като е установено, че изключения от правилото за наличие на международен договор се допускат за нуждите на националната сигурност и отбраната, както и при изключителни политически или икономически обстоятелства. Подобни изключения се предвидени в законодателството на Румъния, Хърватия, Швейцария, Словакия, Чехия, Германия и др.  ", "date": "2018.02.08", "title": "НС повиши нивото на защита на класифицираната информация"}
{"url": "http://www.cross.bg/stoyanova-menda-izlishuk-1567345.html", "text": "/КРОСС/ Горивата продължават да са предизвикателство за българската администрация. Следващите мерки, които трябва да се предприемат, са за усъвършенстване на софтуера - да се усъвършенстват касовите апарати и електронните системи за отчитане на продажбите.Това заяви пред БНТ председателят на парламентарната комисия по бюджет и финанси Менда Стоянова.\"Пътят е процес на изсветляване. Контролът не е маловажен, засилва се през последните години\", каза депутатът от ГЕРБ Менда Стоянова. Думите й бяха като отговор на заявеното в същото студио малко преди нейното участие от финансиста на БСП Румен Гечев. Той се позова на изследване на Международния валутен фонд, което е по отношение на ЕС и още няколко страни. Според този доклад България е номер 1 по корупция. 29.6% от БВП е сивата икономика.Депутатът от БСП обяви, че заловеният тютюн през 2017 г. е само 16 т. Година по-рано - 2016, той е бил 51 тона, заяви Гечев като се позова на данни от Агенция \"Митници\".По думите на Стоянова Бюджет 2017 приключи на излишък при планиран дефицит, което трябва да се анализира. \"Приходите от 350 млн. лева са над планираното. Имаме и ръст от 9% върху ДДС. Говорим за допълнителна събираемост. За да достигнем този излишък имаме неизпълнени разходи. Те са инвестиционни.През 2017 не тръгнаха големите проекти. Забавя се усвояването на европейските фондове. Това не е добре. Ще имаме повече разходи от планираното. Има и цикличност в развитието\", обясни Стоянова.Относно сигнала на БСП до прокуратурата за информационната система на митниците, Стоянова каза, че това е: \"претоплена манджа\". Нещата приключиха през 2016 г. с проверка на ДАНС и МВР и постановление на прокуратурата, която се отказа от образуване на производство. Разсекретиха докладите преди месец.Има намаление на консумацията на цигари, заяви Менда Стоянова. Може би една част от пушачите намаляват употребата на цигари, други минават към алтернативни - електронни цигари.Според нея, януари не е показателен месец. Той приключва с излишък.Един устойчив ръст на икономиката дава сериозен старт за по-големи ръстове. Устойчив ръст означава и постепенно развитие. Имаме и физически ограничения от разширение на икономиката, допълни председателят на бюджетната комисия в 44-то народно събрание.  ", "date": "2018.02.08", "title": "Горивата са предизвикателство за администрацията ни, призна Менда Стоянова"}
{"url": "http://www.cross.bg/inspektoratut-proveryava-navurshva-1567336.html", "text": "/КРОСС/ Инспекторатът към Висшия съдебен съвет навършва 10 години. Създаден с четвъртата поправка в Конституцията по настояване на Брюксел, той е с основно правомощие да проверява дейността на органите на съдебната власт, без да засяга независимостта на съдиите, съдебните заседатели, прокурорите и следователите, припомня БНР.През годините на Съдебния инспекторат беше възложено да следи случаите на бавно правосъдие, а от януари 2017-а - да проверява имуществото и интегритета на магистратите.Официалното честване на 10-годишнината от създаването на Инспектората е част от календара на българското председателство на Съвета на Европейския съюз. ", "date": "2018.02.08", "title": "Инспекторатът към Висшия съдебен съвет навършва 10 години"}
{"url": "http://www.cross.bg/adrian-zlatkov-otvlichaneto-1567326.html", "text": "/КРОСС/ Софийският апелативен съд решава дали да останат в ареста четиримата задържани за отвличането на Адриан Златков през лятото на миналата година.Адриан Златков беше отвлечен в края на август край дома си в Герман. В продължение на 12 дни МВР не успя да залови извършителите и накрая бащата Тони Златков бе принуден да плати откуп, за да върне сина си. Четирима души бяха задържани 5 месеца след отвличането, а за събирането на доказателствата съдействие оказали сръбската полиция и прокуратура.Оставиха в ареста задържаните за отвличането на Адриан ЗлатковНа първа инстанция съдът остави в ареста Ивайло Борисов-Ториното, Мартин Марков, Георги Джамбазов и Здравка Стефанова, тъй като се смята, че са съпричастни към отвличането, макар и доказателствата срещу тях да косвени. Адвокатите на четиримата обвиняеми определиха това като абсолютен прецедент.Съдията по делото обясни, че макар и само косвени, доказателствата са достатъчни, за да четиримата да бъдат задържани. Тя обаче допълни, че само въз основа на тези доказателства четиримата не могат да бъдат осъдени и ако не се съберат нови, е напълно възможно те да бъдат оправдани.Според прокуратурата Стефанова и Джамбазов са осигурили  и зареждали сръбски SIM карти, както и мобилни телефони, с които са се водели преговорите с бащата на Адриан.  Ториното и Марков пък  са осигурили колата, с която е похитен, и автомобила, с който е придвижен до мястото, където е бил държан.Сръбските власти предоставили на българските си колеги данни за датите и часа, на които са били активирани картите. Според тяхната информация на 8 август Георги Джамбазов е бил в Сърбия.Той е бил в Димитровград в магазин за мобилни телефони, като част от SIM картите са активирани на този ден в Димитровград. Останалите карти били активирани на 6 септември. Според прокуратурата в деня на предаване на откупа автомобилът на Стефанова и Джамбазов е бил засечен в района на магистрала \"Тракия\" близо до мястото, където е извършено предаването на парите. ", "date": "2018.02.08", "title": "Решават да останат ли в ареста задържаните за отвличането на Адриан Златков"}
{"url": "http://www.cross.bg/zaplaha-politziya-politzeiiskite-1567327.html", "text": "/КРОСС/ Основната заплаха в Европа продължава да е ислямисткият тероризъм, заявиха единодушно полицейските шефове от девет страни в Европейския съюз, предаде Франс прес.Дни след стрелбата с расистки мотиви в град Мачерата в Италия началникът на италианската полиция Франко Габриели призна съществуването на \"благоприятна почва\" за насилието, въпреки че отрече да са установени конкретни заплахи.Педру ду Карму, висш представител на португалската полиция, каза, че страната му внимателно наблюдава крайнодесните групировки, но и той подчерта, че ислямисткият тероризъм е главна заплаха.Франция не е преставала да следи различни групи и движения с ограничен капацитет за действие, увери генералният инспектор на френската полиция Юг Брик, като отбеляза, че заплахата в тази област е индивидуална, а не колективна.На среща в Рим полицейските шефове от Кипър, Хърватия, Испания, Франция Гърция, Италия, Малта, Португалия и Словения потвърдиха сериозния си ангажимент за постигане на все по-ефективно взаимодействие и информационен обмен между службите, които имат отношение към борбата с тероризма.  ", "date": "2018.02.08", "title": "Тероризмът остава основна заплаха в Европа"}
{"url": "http://www.cross.bg/rysiya-olimpiiiski-stranata-1567329.html", "text": "/КРОСС/ Западни медии подготвят фалшиви обвинения срещу Русия, че е свързана с кибератаки срещу Зимните олимпийски игри в Пьончан, предупреди руското министерство на външните работи, цитирано от световните агенции.То допуска, че към \"тази антируска кампания може да бъдат привлечени не само ангажирани средства за масова информация (в. \"Вашингтон пост\" и сайтът \"БъзФийд\", например)\", но и компютърни компании, които отдавна имат тесни връзки с ЦРУ и Агенцията за национална сигурност на САЩ (ТретКънект (ThreatConnect), Тренд Микро (Trend Micro), ЕСЕТ (ESET) и други), посочва ТАСС.\"Известно ни е, че западни масмедии планират да добавят псевдоразследване по темата за \"руската следа\" в хакерски атаки срещу информационни ресурси, свързани с провеждането на Зимните олимпийски игри в Южна Корея. Както и преди, никакви доказателства няма да бъдат представени на света\", се казва в изявлението.Руското външно министерство само не представи доказателства в подкрепа на своите твърдения. Агенцията посочва, че изявлението е било публикувано на фона на недоволството в Русия, след като нейните спортисти бяха принудени участват на олимпиадата под неутрален флаг заради големия допинг скандал, в който бе замесена страната.Миналия месец специалисти по киберсигурността казаха, че са открили ранни индикации, че базирани в Русия хакери може да планират кибератаки срещу антидопингови и олимпийски организации в отмъщение за изключването на страната от участие в Игрите в Пьончан.  ", "date": "2018.02.08", "title": "Кремъл: Западни медии готвят хибридна война срещу нас"}
{"url": "http://www.cross.bg/mikrograma-stoiinosti-mikrograma-1567331.html", "text": "/КРОСС/ И днес нивата на замърсяване на въздуха в много градове в страната са по-високи от допустимите стойности.Справка на сайта airtube.info за събиране на реална информация за качеството на въздуха, посредством разположени в страната сензори, показва, че средните стойности на замърсяване на атмосферния въздух с ФПЧ в страната са завишени. Най-замърсен е въздухът в Централна и Югозападна България.Най-завишени стойности на замърсяване се отчитат и в градовете Банкя (441 микрограма за куб. метър), Бистрица (318 микрограма), Ботевград (230 микрограма), Драгоман (133 микрограма), Елин Пелин (262 микрогарама), Казичене (148 микрограма), Козлодуй (226 микрограма), Кюстендил (132 микрограма), Лесново (176 микрограма), Лозен, Мадан, Монтана, Панагюрище, Пиродоп, Разлог, Видин, Владая и други.Според данните от сайтовете завишени стойности на ФПЧ има в почти всички столични квартали.Към 7.30 часа датчиците в столицата отчитат 86 микрограма за куб. метър при допустими стойности от 50 микрограма.  ", "date": "2018.02.08", "title": "И днес дишаме мръсен въздух"}
{"url": "http://www.cross.bg/raste-broyat-na-zhertvite-ot-trysa-v-taiivan-1567332.html", "text": "/КРОСС/ Броят на загиналите при земетресението в Тайван достигна най-малко 9, съобщиха местните власти.Други 62 души остават в неизвестност. 265 души са получили наранявания от различна степен.Мощното земетресение с магнитуд 6,4 по Рихтер стана късно вечерта във вторник местно време.Сеизмолозите регистрираха и редица вторични трусове.  ", "date": "2018.02.08", "title": "Расте броят на жертвите от труса в Тайван"}
{"url": "http://www.cross.bg/vreme-chasovo-lyatnoto-1567328.html", "text": "/КРОСС/ Европарламентът ще обсъди резолюция за премахване на смяната между лятно и зимно часово време. Документът е изготвен в отговор на инициативи и петиции на граждани, загрижени за последиците за здравето от местенето на часовниковата стрелка два пъти в годината, информира \"Дарик\".Евродепутатите вероятно ще призоват Европейската комисия да предложи премахване на смяната на зимното с лятно часово време. Резолюцията ще се гласува следобед, а дебатът е сутринта.Смяната, която правим през пролетта и есента в страните от ЕС се управлява от директива на ЕП и Съвета. Според нея във всяка държава-членка периодът на лятното часово време започва в 1.00 часа по Гринуич в последната неделя от март и завършва в 1.00 часа по Гринуич в последната неделя от октомври. Нормативният акт предвижда още да се поддържа единен часови режим дори и ако смяната на времето се премахне.При навлизането в лятно часово време часовниците се преместват напред с един час. Това прави следобедите с дневна светлина по-дълги през летните месеци. По време на изслушване в Европарламента експерти изтъкнаха обаче, че икономиите на енергия са сравнително малки. В същото време смущаването на дневния режим може да предизвика здравословни проблеми.За баща на идеята за лятното часово време често се посочва Бенджамин Франклин, но се смята, че за пръв път то е въведено в Германия и Австро-Унгария преди век, за да се спестява гориво през Първата световна война. Повечето членки на Европейските общности са приели лятното часово време през 70-те години на ХХ век.Различните дати, на които всяка страна премествала часовниците, създавали проблеми, особено в транспортния сектор, и затова между 1980 и 1984 г. са приети поредица директиви, които определят, че лятното часово време започва на една дата за всички.Има страни, които не сменят времето. Такива са, например, Русия, Китай, Индия. Държави от южното полукълбо пък прилагат лятното часово време през тяхното астрономическо лято, което съвпада със зимата в Европа. ", "date": "2018.02.08", "title": "ЕП обсъжда да се премахне ли лятното часово време"}
{"url": "http://www.cross.bg/siriya-instryktori-bombardirala-1567330.html", "text": "/КРОСС/ Американската бойна авиация е бомбардирала правителствени позиции в Сирия, предават световните аенции. Целта е бил да се окаже подкрепа от въздуха за намиращите се на терен военни инструктори от Пентагона.Авиацията на САЩ е бомбардирала източната сирийска провинция Дейр аз Зур. Там армията на Сирия е била започнала атака срещу щаб на Сирийските демократични сили, в които е имало американски инструктори.В отговор САЩ са нанесли въздушни удари по нападателите и са ги отблъснали. При атаката няма пострадали американци. Няма данни за убити или ранени опозиционни бойци. ", "date": "2018.02.08", "title": "Американска бомбена атака в Сирия"}
{"url": "http://www.cross.bg/ryse-glavniya-tezhka-1567333.html", "text": "/КРОСС/ Тежка катастрофа затруднява движението на МПС по главния път София - Русе, предава БНР.На около 20 километра преди Русе лек автомобил е катастрофирал.Има пострадали, сред които и дете. Движението се регулира от полицията. ", "date": "2018.02.08", "title": "Тежка катастрофа затруднява движението по главния път София - Русе"}
{"url": "http://www.cross.bg/obyvkite-nito-problemite-1567334.html", "text": "/КРОСС/ Синдикалната федерация на служителите в МВР ще даде специална пресконференция, на която отново ще алармира за проблемите, които полицаите имат с униформите и обувките. В предаването „Преди всички\" зам.-председателят на УС на федерацията Илия Кузманов обясни:Не търсим конфронтация, а напротив. След постигнатите договорености относно повишаване основните заплати в МВР, ние продължаваме по нашите искания, които бяха 3 и явно са позабравени от обществото. Те бяха за законодателни промени и за повишение качеството на униформеното облекло. Изискванията ни за по-добра функционалност на обувките и униформата е съвсем нормално. Един служител, който не се чувства добре, той е непригоден за работа и не е полезен нито за гражданите, нито за самия себе си.По думите на му, у нас технологията за производство на тези обувки е изостанала с 20 години, а на някои места дори няма обувки. В пресконференцията ще участват и чужди експерти.Тук едва ли можем да вменим вина непременно на политическия кабинет. Доста по-надолу са хората, които трябва да се справят с това. ние подхождаме добронамерено, като се опитваме обективно да им покажем къде грешат. Ако те не го разберат, имаме начини да им го докажем и по друг начин. определено е въпрос на пари, но в дългосрочен план инвестицията е много по-малка от тази, която се прави в момента. Ние сме инициатори на уеднаквяване на минималните полицейски стандарти в Европа.  ", "date": "2018.02.08", "title": "Полицаите отново алармират за проблемите с униформите и обувките"}
{"url": "http://www.cross.bg/kostadinova-nashite-stefka-1567361.html", "text": "/КРОСС/ Председателят на Българския олимпийски комитет Стефка Костадинова пристигна рано тази сутрин в Пьонгчанг. В олимпийската столица Костадинова ще има няколко неформални срещи преди да присъства в официалната ложа на тържественото откриване, насрочено за петък вечерта от 20 ч. корейско време (българско 13.00 ч.)Междувременно българските спортисти преминаха днес през специално откритото фотостудио в Олимпийското село, за да могат техните снимки да се появяват по време на представянето на стартовите състави и решетки в телевизионните предавания.Българите са в добро настроение, без сериозни здравословни оплаквания и тренират по олимпийските обекти по график.Повечето от нашите успяха днес да дадат интервюта и да се снимат за акредитираните медии, тъй като в Олимпийското село четвъртък бе Ден на отворените врати и журналистите можеха свободно да контактуват със спортисти и треньори.Това е и последната подобна възможност, тъй като от утре селото ще бъде строго забранено за всякакви външни посетители.Пръв от нашите участие ще започне Владимир Зографски, който тази вечер ще стартира в квалификациите на ски-скоковете от малката шанца.  ", "date": "2018.02.08", "title": "Стефка Костадинова и някои от олимпийците ни вече са в Пьонгчанг"}
{"url": "http://www.cross.bg/propadane-intzident-dyshi-1567364.html", "text": "/КРОСС/ Тежък инцидент в Китай - най-малко 8 души загинаха, а трима се издирват след пропадане на път. Девет други са пострадали и са настанени в болница.Инцидентът е станал вчера вечерта след авария на строяща се метростанция в южната провинция Гуандун.Причините за пропадането се разследват.Сериозен инцидент и в Австралия - шестима души пострадаха след неуспешно приземяване на балон с горещ въздух. По информация на полицията пътниците са били изхвърлени от коша след неуспешния опит на пилота да приземи балона. ", "date": "2018.02.08", "title": "Най-малко 8 жертви при пропадане на път в Китай "}
{"url": "http://www.cross.bg/obyvki-kybinkite-popov-1567365.html", "text": "/КРОСС/ Кубинките, които носят полицаите, не отговарят на нуждите им. Това показва изследване, направено посредством социалните медии сред членовете на СФСМВР от жандармерията, охранителна полиция, пътна полиция, гранична полиция. Изследването е направено за периода октомври 2017 - януари 2018 година.Кубинката не е водоустойчива и не диша.Валентин Попов от СФСМВР заяви, че това, което се правело, не е конфронтация, а сигнал за помощ на синдиката към служителите, които разработват спецификациите за облекло и обувки. Вече е имало среща със заместник-министър Стефан Балабанов по темата, уточни още Попов.Изследването беше представено от Свен Селингер - експерт по специализирани обувки за полицията и армията в ЕС, Азия и Близкия Изток и специален съветник на Европейски полицейски съюз.Изследване на приемането на настоящите специални обувки, използвани от полицаите у нас показва, че от всички, попълнили анкетата, 85% използват официалните обувки, предоставени от МВР, а 13% си ги купуват.63% заявяват, че не се чувстват удобно в тях, а 37% смятат, че са удобни. 51% изпитват болка като ги носят, а за 49% това не е така. 79% заявяват, че кубинките се мокрят, 21%- не. На 45% краката силно се изпотяват в тях, за 47% потенето е малко, а за 8% - няма изпотяване.Липсата на водоустойчивост и способност за дишане са основните причини за екстремните температури, на които са подложени краката на полицаите, а това води до увреждане на краката.За 57% краката им замръзват в кубинките, 33% заявяват, че това понякога се случва.67% от служителите казват, че обувките, получени от МВР, се късат в първите 12 месеца, но само 27% могат да ги заменят. 24% от полицаите изпълняват професионалните си задължения със скъсани кубинки.59% от служителите трябва да използват кубинките си за повече от 12 месеца, но 89% от тях вече са повредени или скъсани.84% не са удовлетворени от кубинките, които получават.Заключенията на изследването са, че настоящите полицейски обувки в България не отговарят на съвременните изисквания и нужди на полицаите за изпълнение на задълженията им.За конкретни препоръки за кубинките било рано, заяви Попов.Селингер посочи, че трябвало да се започне да се мисли по концепцията и спецификациите.Цената на кубинките, по които ги получава МВР е 55 евро, съобщиха от синдиката, като по думите на Валентин Попов на свободния пазар можело да се намерят на значително по- ниски цени.Той уточни, че ще предложат на МВР по какъв начин да се получават униформи и обувки.В заключение Попов заяви, че за да е полезен, полицаят трябва да е добре обучен, облечен и силно мотивиран, а от СФСМВР ще работят активно по първите две, за да се премине към третото.  ", "date": "2018.02.08", "title": "Полицейските кубинки - неудобни, но е рано за препоръки"}
{"url": "http://www.cross.bg/belotintzi-topolovetz-doktor-1567335.html", "text": "/КРОСС/ Временно е спряно движението на път Е-79, в района на БелотинциСигнал за пътен инцидент е подаден малко преди 6 часа тази сутрин. По първоначални данни на път Е-79, край Белотинци,  челно са се ударили лек автомобил и лекотоварен бус. В резултат на удара е загинал водачът на леката кола, а другият водач -  откаран в болнично заведение. Извършва се оглед. Пътни полицаи са на място и регулират движението.Обходен маршрут:- в посока Монтана-Видин: по път III-112 Монтана - Доктор Йосифово - Тополовец - Добри дол; път II-11 Добри дол - Арчар - Дунавци;-в посока Видин-Монтана: по път III-114 Ружинци - Тополовец; път III-112 Тополовец - Доктор Йосифово - Монтана.  ", "date": "2018.02.08", "title": "Един загинал при катастрофа между кола и бус край Белотинци"}
{"url": "http://www.cross.bg/igri-olimpiiiski-kralitza-1567319.html", "text": "/КРОСС/ 1215 г. - По време на Седмия кръстоносен поход, кръстоносците са разбити при Ал-Мансур (Египет). 1587 г. - Бившата шотландската кралица Мария Стюарт е екзекутирана по подозрение за участие в заговор за убийство на нейната братовчедка английската кралица Елизабет I. 1600 г. - Джордано Бруно е осъден от Инквизицията на смърт. 1724 г. - С указ на император Петър I е създадена Руска академия на науките. 1861 г. - Основани са Конфедералните американски щати. 1904 г. - Избухва Руско-японската война, след изненадваща торпедна атака на японската военна флотилия срещу руски кораби край Порт Артур, Китай. 1931 г. - Тържествено е открита новата столица на Индия - Ню Делхи. 1920 г. - Тирана става столица на Албания. 1950 г. - Създадено е Министерството на държавната сигурност на ГДР, известно още като ЩАЗИ. 1952 г. - Елизабет II е обявена за кралица на Великобритания. 1965 г. - Във Великобритания е забранена рекламата на цигари по телевизията. 1974 г. - В Горна Волта е извършен военен преврат. 1974 г. - Третият (последен) екипаж на американската космическа станция Скайлаб се завръща на Земята след 84-дневен престой в станцията. 1990 г. - Андрей Луканов съставя правителство на България, а на 7 август същата година подава оставката му. 1998 г. - Зимни олимпийски игри: Провежда се първият женски хокей на лед в историята на зимните олимпийски игри, в който Финландия побеждава Швеция с 6:0. 2002 г. - Зимни олимпийски игри: Започват XIX Зимни олимпийски игри в Солт Лейк Сити.  ", "date": "2018.02.08", "title": "На 8 февруари..."}
{"url": "http://www.cross.bg/chrez-zadulzheniya-prevodi-1567324.html", "text": "/КРОСС/ Вече не е нужно да се редим на гишета, за да платим данъците и осигуровките си. Всички клиенти на НАП, които притежават банкови карти, от днес могат да превеждат без такси както дължимите данъци и осигурителни вноски, така и задължения към други институции, събирани от приходната агенция.Това може да стане по два начина. Първият е чрез новата услуга на НАП, достъпна чрез портала за електронни услуги на НАП. Другият е чрез инсталираните физически ПОС терминали на работните места в салоните за обслужване на НАП, става ясно от съобщение на сайта на институцията.Едно от предимствата на картовите преводи е, че плащането се отразява веднага в данъчно-осигурителната сметка на клиента. Това означава, че задълженията се погасяват на момента, а не за 24 или повече часа, както е при традиционните банкови преводи, изтъкват от НАП.От там обръщат внимание обаче, че когато се плащат задължения към други институции (например глоби от КАТ) или задължения, които са в процес на принудително изпълнение, погасяването им се отразява след допълнителна обработка и разпределение и отнема повече време.Към момента безплатните преводи са достъпни за притежателите на банкови карти Mastercard и Maestro, както и Bcard на БОРИКА. По-късно през годината се очаква и собствениците на карти Visa също да имат достъп до тази услуга. ", "date": "2018.02.08", "title": "Плащаме данъци и осигуровки онлайн и без такси"}
{"url": "http://www.cross.bg/chasa-provede-sofiyaot-1567323.html", "text": "/КРОСС/ ***София.От 09.00 часа ще започне пленарното заседание на Народното събрание.***Враца.От 13.00 часа в „Голяма зала\" на хотел „Хемус\" министърът на икономика Емил Караниколов ще присъства на подписването на меморандум за сътрудничество между „Национална компания индустриални зони\" ЕАД (НКИЗ) и Община Враца.***София.От 09.30 часа ще започне седмичното заседание на Пленума на Висшия съдебен съвет.***София.От 10.00 часа ще се проведе заседание на Столичния общински съвет.***София.От 08.30 часа пред Народното събрание ще се проведе протест срещу отношението на всички парламентарно представени политически сили към българите в Донбас.***София.От 09.00 часа 12-и състав на Специализирания наказателен съд ще заседава по делото срещу Камен Б., Ивайло Б. и др., на които са повдигнати обвинения за организиране и ръководене на организирана престъпна група.***София.От 09.30 часа в салона на Учебния куклен театър на ул. „Стефан Караджа\" № 20, НАТФИЗ организира Ден на открити врати.***София.От 10.00 часа в Литературен клуб „Перото\" ще се проведе пресконференция на Съюз на артистите в България. На нея ще бъдат обявени номинираните за ИКАР 2018 и програмата на Софийски театрален салон.***София.От 10.00 часа в зала „Сити\" на Capital Fort, Аутомотив Клъстер България ще представи системата Mercedes-Benz User Experience, разработена от Visteon в България и проучване на автомобилната индустрия в България 2017.***София.От 10.00 часа в Интерпред - СТЦ София ще бъде открито изложението HR Industry.***София.От 11.00 часа в Националния пресклуб на БТА ще се проведе пресконференция на проф.д.ик.н. Нина Дюлгерова - председател на секция „История\" на СУБ, преподавател във ВСУ „Черноризец Храбър\" и ЮЗУ „Неофит Рилски\", на тема „Историята - политически инструмент на властта\".***София.От 11.00 часа 8-и състав на Специализирания наказателен съд ще заседава по делото срещу Гьорче В., Борис Б. и др., на които са повдигнати обвинения за организиране и ръководене на организирана престъпна група.***София.От 11.00 часа в ресторант Lavanda, на ул. „Цар Шишман\" 12, компания OLX ще представи годишните си резултати за 2017 г.***София.От 11.30 часа на ул. „Ангел Кънчев\" 2, зала „Мецанин\", Синдикална федерация на служителите в МВР ще проведат пресконференция на тема: „Качеството на специалните обувки, които носят работещите в МВР: говорят експертите\".***София.От 12.30 часа по случай руския професионален празник „Ден на дипломата\" Извънредният и пълномощен Посланик на Русия в България, Военният, военновъздушен и военноморски аташе на Руската Федерация в Република България, служителите на Посолството и на апарата на Военния аташе, сътрудници на Руския културно-информационен център ще положат венци и цветя на паметника на граф Игнатиев в Докторската градина. В същия ден по традиция дипломатите от Посолството ще посетят училището към Посолството, където ще разкажат за професията си и всекидневната си работа.***София.От 13.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група.***София.От 13.30 часа 10-и състав на Специализирания наказателен съд ще заседава по делото срещу Атанас Д., Мартин В. и др., на които са повдигнати обвинения за организиране и ръководене на организирана престъпна група.***София.От 13.30 часа 11-и състав на Специализирания наказателен съд ще заседава по делото срещу Андрей З., Костадин Г. и Николай Н., на които са повдигнати обвинения за организиране и ръководене на организирана престъпна група.***София.От 14.00 часа 17-и състав на Специализирания наказателен съд ще заседава по делото срещу Ангел П., Анатоли А. и др., на които са повдигнати обвинения за организиране и ръководене на организирана престъпна група.***София.От 15.00 часа 18-и състав на Специализирания наказателен съд ще заседава по делото срещу Атанас М., Ивайло Г. и др., на които са повдигнати обвинения за организиране и ръководене на организирана престъпна група.***София.От 16.00 часа пред офиса на Gourmet Publishing в Софарма бизнес тауърс ще се проведе дегустация на вина „Winter Taste: Сира и шоколад\".***София.От 18.00 часа на ул.\"Леге\" № 10 врати ще отвори нов литературен салон. Откриването на салона ще стане с вечер, посветена на гениалния поет и идеолог на българското националноосвободително движение Христо Ботев. Ще бъде представена книгата „Борба\" на издателство „Захарий Стоянов\", която съдържа стихотворенията на Христо Ботев, илюстрирани от Борис Ангелушев, и статията „Христо Ботев- великата национална душа\".***София.От 18.00 часа в Национална галерия „Квадрат 500\" ще бъде открита изложбата „Следи\", посветена на 60-годишнината от рождението на Йордан Парушев.***София.От 18.00 часа в Зала 1 на Централния военен клуб ще бъде представена последната книга на доц. д-р Ангел Джонев „Кюстендил - Военната столица на България през Първата световна война\".***София.От 18.30 часа пред сградата на Министерски съвет ще се проведе осмият ден на протестите под надслов „Да защитим Пирин, да защитим България\" срещу промяната в устройствения план на Национален парк „Пирин\".***София.От 18.30 часа в центъра за култура и дебат „Червената къща ще се проведе семинар на тема „Мениджмънтът като идеология?\".***София.От 19.00 часа в Галерия за фотография SYNTHESIS ще бъден представен проектът „Семейство Стоянови\"- първата по рода си изложба с намерена фотография.***София.От 19.00 часа единствения бар в България, вписан в книгата на Гинес с рекордния брой от 2014 коктейла в менюто си - Pench's Bar By Proshek ще отпразнува 25-ата си годишнина.***Асеновград.От 09.30 часа в зала 2 на Районен съд-Асеновград ще се проведе заседание по делото срещу Фериде И. Т., обвинена в измама на 13 лица и в причиняване на имотна вреда.***Асеновград.От 18.30 часа на пл. „акад. Николай Хайтов\" ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Благоевград.От 18.30 часа на пл. „България\" ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Бургас.От 10.00 часа в „Капитанска зала\" нa хотел „България\", ул. „Александровска\" 21, EVN България ще проведе пресконференция по актуални теми.***Бургас.От 12.00 часа в Заседателната зала на Общината ще се проведе пресконференция за представяне на новата система за прием в първи клас.***Бургас.От 16.30 часа общинският съветник от ГЕРБ Димчо Грудев организира приемна в централата на партията на ул. „Конт Андрованти\" 5.***Бургас.От 18.00 часа в Културен център „Морско казино\" ще бъде представена изложбата „70 години Плакат и визуална комуникация\".***Бургас.От 19.00 часа на сцената на Бургаската опера ще бъде представен концерт-спектакълът „Да хвърлим операта в джаза\".***Варна. От 11.00 часа в зала 205 на НАП - Варна ръководството на ТД на НАП ВАРНА ще проведе пресконференция, във връзка с хода на данъчна кампания 2018.***Варна.От 13.00 часа в Парк-музей на бойната дружба „Владислав Варненчик\" ще бъде открита изложба „Проучванията на Хермин Шкорпил\". Тя е посветена на 160-тата годишнина от рождението на чешкия изследовател на българските старини.***Варна.От 13.00 часа в Математическа гимназия „Д-р Петър Берон\" ще се състои официалното откриване на новоизградената „Дигитална класна стая\", спечелила едноименния конкурс на „Теленор България\" ЕАД за финансиране на проекти, целящи подобряване условията на преподаване чрез използването на съвременни технологии.***Варна.От 14.00 часа общинският съветник от ПП ГЕРБ Николай Георгиев организира приемен ден за граждани в офиса на партията на ул. „Георги Бенковски\" №1.***Велико Търново.От 10.00 часа в Mall Veliko Tarnovo ще бъде открита „Изложба на шоколада\".***Варна.От 18.30 часа от сградата на Община Варна ще тръгне протестно шествие по пешеходната зона на бул. „Княз Борис I\" до катедралния храм „Успение Богородично\". Шествието е под надслов „Да защитим Пирин, да защитим България!\" и е срещу решението за промяна на устройствения план на Национален парк „Пирин\".***Велико Търново.От 18.30 часа пред Студентския стол ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Велико Търново.От 19.00 часа в Клуб 7 ще се проведе среща с певицата Нели Рангелова.***Враца.От 11.00 часа в Заседателната зала на Областна администрация - Враца, ет. 6, ще се проведе заседание на Постоянната комисия по заетост към Областния съвет за развитие на Област Враца.***Враца.От 18.30 часа в Ритуалната зала ще се проведе концерт на „Симфониета Враца\" с диригент Никола Петров.***Габрово.От 18.00 часа на пл. „Възраждане\" ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".*** Горна Оряховица.От 17.00 часа в Общинска библиотека Нидал Алгафари представя романите си „Боже, защо Господ лъже\", „Аллах, милост нямаш ли\", „Любиш ли, ти Бог си\" и „Орисани да избираме\" .*** Горна Оряховица.От 18.30 часа в НЧ „Напредък - 1869\" Драматичен театър „Стоян Бъчваров\" - Варна представя постановката „Бащи, лъжи и още нещо\" по Рей Куни. С участието на Свилен Стоянов,Валери Вълчев, Милена Кънева, Димитър Мартинов и др.***Казанлък.От 17.30 часа на пл. „Севтополис\" ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Кюстендил.От 14.00 часа в РИМ - Кюстендил ще се проведе месечна музейна работилница за деца.***Пазарджик.От 18.30 часа на пл. „Константин Величков\" ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Перник.От 12.30 часа по повод Международния ден на безопасен интернет областният управител Ирена Соколова ще проведе среща с Явор Колев - началник на отдел „Трансгранична организирана престъпност\" в ГДБОП, Теодора Иванова заместник-председател на Държавна агенция за закрила на детето / ДАЗД/ и председателя на Съвета на децата към ДАЗД Йоана Захариева.***Перник.От 13.30 часа в ОУ „Елин Пелин\" ще бъде дадено началото на националната инициатива прожекции на филма на „Кой е срещу теб в мрежата\" в подкрепа на медийната грамотност сред подрастващите. На откриването ще присъстват: Ирена Соколова, областен управител; гл. комисар Явор Колев, ГДБОП Теодора Иванова, зам.-председател на ДАЗД; Надя Обретенова, журналист от БНТ и Йоана Захариева, председател на Съвета на децата.***Плевен.От 18.00 часа пред театър „Иван Радоев\"ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Пловдив.От 09.30 часа в зала 5 на Окръжния съд ще се проведе заседание по делото срещу Васил Т., обвинен в опит за умишлено убийство.***Пловдив.От 10.30 часа в зала 10 на Районния съд ще се проведе заседание по делото срещу Ангел Х., обвинен в набеждаване за извършване на престъпление на друг човек, като е знаел, че набеденият е невинен.***Пловдив.От 14.30 часа в зала 5 на Окръжния съд ще се проведе заседание по делото срещу Ангел С., обвинен че при управляване на МПС по непредпазливост е причинил смърт на човек, като деянието е извършено в пияно състояние с концентрация на алкохол в кръвта.***Пловдив.От 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен\" на ул. \"Академик Петър Динеков\" №1А.***Пловдив.От 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен\" на ул. „Коста Паница\" №5.***Пловдив.От 17.30 часа общинските съветници от ГЕРБ Петър Попов и Ясен Михайлов ще се срещнат с граждани в офиса на партията в район „Западен\" на ул. \"Царевец\" №9.***Пловдив.От 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен\" на бул. „Марица\" №91.***Пловдив.От 18.30 часа от площад „Съединение\" ще тръгне протестно шествие по Главната улица до площада пред сградата на Община Пловдив. Шествието е под надслов #СпасиПирин и есрещу промяната в устройствения план на Национален парк „Пирин\".***Русе.От 18.00 часа в зала „Kняз Александър I\" на Регионален исторически музей - Русе археологът Димитър Чернаков ще направи презентация на тема „Некропол от каменно-медната епоха в с. Каменово\".***Русе.От 18.00 часа пред „Халите\" ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".*** Свищов.От 10.00 часа в Западна индустриална зона - „Фаво\" АД, ще се проведе встъпителна пресконференция по проект „Изпълнение на мерки за подобряване на енергийната ефективност и повишаване на капацитета на „Фаво\" АД\" реализиран по Оперативна програма „Иновации и конкурентоспособност\" (ОПИК) 2014-2020.***Свищов.От 18.00 часа пред беседката в Градската градина ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Сливен.От 17.00 часа при Стария бряст ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Стара Загора.От 11.00 часа с тържествен водосвет ще бъде открита реновираната сграда на Търговска гимназия „Княз Симеон Търновски\".***Стара Загора.От 18.30 часа пред Синдикалния Дом ще се проведе протест под надслов „Да защитим Пирин, да защитим България\" срещу промяната в устройствения план на Национален парк „Пирин\".***Търговище. От 17.00 часа в зала 74 на местната администрация ще се проведе публично представяне и обсъждане на проекта на Генерален план за организация на движението на територията на град Търговище.***Хасково.От 11.00 часа в Малката зала на Областна администрация ще бъде подписан официално Меморандум за сътрудничество и партньорство между работодатели и обучаващи организации, във връзка с популяризиране на професионалното образование в област Хасково.***Шумен. От 10.00 часа в зала 2 на Областна администрация ще се проведе заседание на Областния съвет по условия на труд.***Шумен. От 11.00 часа в зала 203 на общината ще има брифинг.***Шумен. От 11.00 часа в стая 302 в сградата на офис Шумен на ТД на НАП Варна ще се проведе пресконференция на тема „Старт и протичане на данъчната кампания 2018 г.***Шумен. От 14.00 часа в зала 304 на общината ще се проведе заседание на ПК „Просвета, образование и наука\", за присъждане на наградата на Шумен в системата на образованието и науката.***Шумен. От 14.30 часа в заседателна зала на ДКТ „Васил Друмев\" ще се състои пресконференция по повод предстоящата премиера на спектакъла \"Живот в три версии\".  ", "date": "2018.02.08", "title": "Предстоящи събития на 8 февруари 2018"}
{"url": "http://www.cross.bg/tema-zhivo-bulgariya-1567322.html", "text": "/КРОСС/ БНТ, „Денят започва\"Тема: Камери в детската градина. Камери в детските градини - това ли е решението на проблема с възпитателитеТема: ДПС и законите. Какво предлага ДПС - гост Хамид ХамидТема: Патриотите на ход. За какво се борят патриотите? Гост: Искрен Веселинов от Обединени патриотиТема: Сметките на БСП. БСП коментира борбата с контрабандата - изчисленията на Румен ГечевТема: Политика и пари. Приходи и разходи - председателят на бюджетната комисия Менда СтояноваТема: Германия и коалицията. Коалицията в Германия и пътят на Европа - първи коментари и анализиТема: Марс и ракетата. Нов етап в космонавтиката и още: какво е бъдещето на междупланетарния транспортТема: Апликация чете етикети. На живо от Смолян: Уникално българско приложение показва вредните съставки в храните.БТВ, \"Тази сутрин\" Тема: Ще поскъпне ли паркингът на метрото в София и ще се откажат ли шофьорите да ползват градския транспорт?Тема: Ефективна ли е борбата срещу контрабандата? И чии данни са верни? Сблъсък ГЕРБ-БСПТема: На живо от Ихтиман след поредното нападение срещу полицейски екип. Ще бъдат ли наказани виновните?Тема: Безнаказани кражби вдигнаха на крак хората от Горна Малина. На живо: Защо вече втори месец престъпниците ограбват безнаказано?Тема: Ще свършат ли частните охранители работата на МВР в малките селища? Дискусия в студиотоТема: Пореден сигнал със съмнение за лекарска грешка. Изписан ли е без лечение възрастен пациент, който по-късно умира в дома си?Тема: Ще има ли щастлива развръзка сагата с българските лъвчета Терез и Масуд?Тема: Нови сблъсъци и уникални истории във втория сезон на „Смени жената\" по bTVНова телевизия, „Здравей, България\"Тема: \"Здравей, България\" ще се включи на живо от Ихтиман, за да разкаже как там полицаи бяха нападнати и бити от близки на издирван нарушителТема: Ще затвори ли врати единствената детска кардиологична болница у нас? Търсят се 20 медицински сестриТема: Осъденият на 15 години затвор бивш шеф на разузнаването- генерал Кирчо Киров, в студиото на \"Здравей, България\"Тема:\"За\" и \"против\" въвеждането на доброволната казарма. Гости по темата са  Юлиан Ангелов от ВМРО и политологът Христо ПанчуговТема: В кои райони в страната опасността от земетресение е най-голяма и ще издържат ли сградите при по-силен трус? Темата в \"На твоя страна\" с Георги ГеоргиевТема: Исторически полет - как милиардерът Илон Мъск изпрати в Космоса най-мощната ракета в света?Тема: Ще отмени ли европейският парламент лятното часово време. Гостува евродепутатът от ГЕРБ - Емил РадевТема: ДНК на шампион - Другата игра на Симона Пейчева - между спорта и телевизиятаТема: Как рок група от действащи лекари, полицай и банкер влезе в класацията на Националното радио  ", "date": "2018.02.08", "title": "В сутрешните блокове"}
{"url": "http://www.cross.bg/teodor-sveti-likiniii-1567318.html", "text": "/КРОСС/ Страдание на свети великомъченик Теодор СтратилатНечестивият цар Ликиний, който приел скиптъра от нечестивия цар Максимиан, подражавайки му по всичко, веднага започнал да преследва онези, които се отличавали по благочестието си. Указът за свойта мерзка заповед разпратил по всички градове и страни. В онези дни били убити множество храбри Христови воини. Ликиний умъртвил Четиридесетте Севастийски мъченици, също така и седемдесет славни воини и князе от неговия палат, а след това в Македония убил триста мъже.Когато нечестивецът разбрал, че почти всички християни гледат с презрение на неговата заповед и отиват да умрат за светата вяра, наредил да издирват по-известните и благородните, тоест онези, които са в неговата войска или живеят по градовете, и заповядал да принуждават само тях към идолопоклонство (без да се занимават с множеството от населението); той се надявал със страх да убеди онези, които са му подвластни, да останат верни на идолопоклонството.По времето, когато навсякъде започнали усърдно да издирват най-известните сред християните, Ликиний, който тогава се намирал в Никомидия, научил, че в Хераклея, близо край Черно море, живее един свят мъж, на име Теодор - Стратилат, че той е християнин и мнозина обръща към Христа.Свети Теодор се родил в Евхаити, недалеч от град Хераклея; той бил храбър и мъжествен човек, твърде красив на външност; освен това се отличавал с мъдрост и голямо красноречие, за което го наричали „вриоритор\", тоест - най-изкусен вития. С царска заповед бил поставен за стратилат - тоест воевода. Град Хераклея бил под неговото управление, като награда за храбростта му, която станала известна на всички, след като убил змея в Евхаити.Недалеч от град Евхаити, в северна посока, се намирало пустинно поле, в което имало голяма пропаст: там живеел огромен змей. Когато излизал от леговището си, земята под него се разтърсвала; а като излезел, поглъщал всичко, което му попадне - и хора, и зверове.Когато храбрият Христов воин научил това, бил още във войската. Без да казва на никого за намерението си, той излязъл сам срещу страшния звяр. Взел само обикновеното си оръжие, но на гърдите си носел скъпоценен кръст. Той си казал:- Ще отида и с Христовата сила ще освободя моето отечество от този страшен змей.След като пристигнал на полето, слязъл от коня и полегнал да си почине. В онази страна живеела една благочестива жена, на име Евсевия, вече престаряла на възраст; няколко години по-рано тя била изпросила честното тяло на свети Теодор Тирон, пострадал през царуването на Максимиан и Максимин, погребала го с аромати в дома си, в Евхаити и всяка година чествала паметта му. Тази жена, виждайки заспалия в полето Христов воин, също Теодор, но наричан Стратилат, внимателно пристъпила към него, хванала го за ръката и го разбудила с думите:- Ставай, братко, и по-скоро бягай от това място - нима не знаеш, че тук мнозина са намерили жестока смърт; затова, ставай бързо и си върви по пътя.А светият Христов мъченик Теодор станал и казал:- За какъв страх и ужас ми говориш, майко?Божията рабиня Евсевия му отвърнала:- Чедо, на това място се е поселил огромен змей и затова никой не може да идва тука: всеки ден, като излезе от леговището си - каквото и да му попадне - човек ли или звяр, той го убива и го изяжда.Мъжественият Христов воин отвърнал:- Застани по-далече и ще видиш силата на моя Христос.Тогава Христовият мъченик се приближил към пропастта и гръмогласно извикал към змея:- На тебе казвам и ти заповядвам - с името на нашия Господ Иисус Христос, Който доброволно се разпъна заради човешкия род - да излезеш от леговището си и да дойдеш.Змеят, като чул гласа на светеца, се размърдал и земята там се разтресла. Свети Теодор се оградил с честния кръстен знак и скочил на коня, а той, като започнал да тъпче излезлия змей, стъпил върху него с четирите си копита.Тогава Христовият воин Теодор ударил звяра с меча си, убил го и казал:- Благодаря Ти, Господи Иисусе Христе, задето ме чу в този час и ми дари победа над змея!След това се върнал в полка си, радостен, прославяйки Бога.Тогава множество народ, и особено войници, повярвали в Христа; всички се кръстили и станали едно Христово стадо, прославяйки Отца и Сина и Светия Дух.Свети Теодор, живеейки в Хераклея, проповядвал Христа, истинският Бог, и мнозина от езичниците се обръщали към Христа. Всеки ден се събирали граждани за кръщаване, и почти цялата Хераклея приела светата вяра.Научавайки за това, нечестивият цар Ликиний много се огорчил и изпратил от Никомидия, където пребивавал, свои сановници и телохранители, да заловят Теодор Стратилат и да го доведат при него с почести.Когато пристигнали в Хераклея, свети Теодор почтително ги приел; нагостил ги и на всекиго дал подарък, като на царски слуги.Минали три дена, но въпреки убежденията на царските хора свети Теодор оставал в града си. Като задържал при себе си няколко от царските пратеници, той отпратил останалите при царя с писмо, в което казвал, че не може да остави своя град по време, в което сред народа има такъв голям смут.Такова послание написал свети Теодор на цар Ликиний, като го подканвал да дойде в Хераклея. Светецът искал да пострада в своя град, за да го освети с пролятата за Христа кръв и със своя страдалчески мъжествен подвиг да утвърди и останалите в светата вяра.Цар Ликиний получил писмото на Стратилата и се зарадвал, като го прочел. Без ни най-малко да се бави, взел със себе си около осем хиляди войници, най-знатните никомидийски граждани, и радостно се упътил с князете и сановниците си към Хераклея; взел и идолите на най-почитаните от народа богове - златни и сребърни.Когато на високия подиум сред площада бил приготвен царският престол, цар Ликиний дошъл заедно с цялата си свита и с Теодор Стратилат, седнал на престола и започнал да хвали града, гражданите и свети Стратилат с думите:- Наистина това място е достойно да се нарече престол Божий - то трябва да бъде почитано като второ небе от хората; този град е и голям, и жителите му са много, като всички те са благочестиви и привързани към своите богове. Нали ти почиташ нашите богове и цялата ти любов е насочена към тях; денем и нощем не се занимаваш с нищо друго, освен да се грижиш как да благоугодиш на древните елински богове. Затова покажи и сега любовта си към тях и им принеси жертва с поклон, та целият народ да види усърдието ти към боговете и да разбере, че ти си истински приятел на великите богове и си угоден на царя.- Дълго да живееш, царю! Нека да бъде твоята воля, дай ми само днес за вкъщи изображенията на великите елински богове, които донесе със себе си - и златните, и сребърните, - та аз през следващата нощ и през по-следващата най-напред да ги почета у дома си, с жертва и кадене с аромати; после, ако заповядаш, ще им принеса жертва явно, пред целия народ.Като чул това, царят много се зарадвал. Веднага наредил да донесат златните и сребърните идоли. Свети Теодор ги взел със себе си, отишъл си вкъщи и през нощта ги начупил, раздробил ги на малки парчета и ги раздал на бедните.След два дена царят изпратил да повикат светеца, с нареждането той да изпълни обещанието си и този ден пред целия народ да принесе жертва на боговете. Теодор, като обещал да изпълни всичко, бързо се отправил към царя. Царят, като отишъл заедно с него на площада посред града, седнал там на престола си и казал на свети Теодор:- Премъдри Теодоре, прекрасни воеводо, почитан и от царете преди нас! Ето че дойде денят на жертвата и тържеството. Принеси пред целия народ жертва на боговете, та всички жители, като видят твоето благоговение, да станат още по-старателни и усърдни в своите жертвоприношения.В това време, докато царят говорел така, един стотник, който стоял там, на име Максентий, му казал:- Кълна се във великите богове, царю, ти си измамен от този безчестник Теодор. Защото вчера видях златната глава на богиня Артемида в ръцете на един бедняк, който вървеше радостен. Аз го запитах: Къде я намери? А той ми отговори, че му я е дал Теодор Стратилат.Тогава цар Ликиний се разгневил и заповядал да проснат кръстообразно светеца разголен и силно да го бият с пресни волски жили.Воините започнали безпощадно да бият светия мъченик, като се редували, и го биели ту по трима, ту по четирима войници, докато свети Теодор получил шестстотин удара по гърба.И отново наредил безпощадно да бият по гърба светия мъченик с оловни пръчки, а после да изстържат тялото му с железни нокти и да го обгорят със запалени свещи, а раните му да дълбаят с чирепи.Светецът понасял мъжествено това и не казвал нищо друго освен: „Слава на Тебе, Боже мой!\" След всички тези мъки царят наредил да хвърлят свети Теодор в тъмницата, да свържат краката му с пранги и пет дена да не му дават храна. След като минали петте дни, заповядал да приготвят кръст и да разпънат светеца на него.И както някога нашият Господ Христос бил разпънат от Пилaт, така и сега свети Теодор бил разпънат от Ликиний на кръст и приковали ръцете и нозете му.Жестоките мъчители се постарали още повече да увеличат страданията и мъките на светеца. Забили в него един остър и дълъг гвоздей и започнали да режат тялото му с бръсначи; младежите и момчетата напрягали лъкове и се целели в лицето му, и проболи зениците на очите му със стрелите си.Наистина, цялото тяло на Теодор било разкъсано.Ликиний, мислейки, че мъченикът е умрял, го оставил да виси на кръста. Но ето че през първата нощна стража Ангел Господен снел светия мъченик от кръста и го направил цял и здрав, както си бил преди.Безчестният Ликиний още преди разсъмване изпратил двама свои стотници, Антиох и Патрикий, като им заповядал:- Идете и ми донесете тялото на умрелия Теодор: ще го сложа в оловна кутия и ще го хвърля в морските дълбини, за да не би някак да го вземат безумните християни.Когато наближили мястото, където бил разпънат Теодор, те видели кръста, но разпънатия на него мъченик го нямало. Антиох казал на Патрикий:В това време Патрикий се приближил до кръста и видял свети Теодор да седи на земята и да хвали Господа. Тогава Патрикий силно извикал:- Велик е Богът на християните и няма друг Бог освен Него!После двамата стотници пристъпили към светеца и казали:- Умоляваме те, Христов мъченико, приеми ни, защото от този миг и ние сме християни.През този ден освен тези двама стотници, повярвали в Христа и седемдесет воини заедно с тях.Ликиний, като научил това, изпратил своя наместник Сикст, заедно с триста войници, да убие всички повярвали в Христа.Когато войниците отишли и видели какви чудеса върши свети Теодор с Христовата сила, в същия час повярвали в нашия Господ Иисус Христос.Тогава един от приближените на Ликиний, като видял какво става, отишъл при него и казал:- Целият град е оставил боговете и заради учението и магьосничествата на Теодор е повярвал в Христа.Царят, преизпълнен с ярост, незабавно изпратил един воин да обезглави свети Теодор. Народът, като зърнал воина, отново се надигнал с шум и метеж. Тръгнали срещу Ликиний и искали да убият слугата му. Тогава светецът започнал да увещава народа да изостави намерението си.Той казал:- Братя и отци! Не надигайте метеж срещу Ликиний, той е слуга на баща си - дявола; а на мен сега подобава да отида при моя Господ Иисус Христос.След като казал това, той започнал да се моли на Бога и след доста подължителна молитва благословил народа. Сетне той се прекръстил и казал на своя роб Уар:- Чедо мое Уар, погрижи се да опишеш деня на моята кончина, а тялото ми да погребеш в Евхаити, в имението на родителите ми; а когато и ти наближиш смъртта, завещай да те погребат от лявата ми страна.После Христовият мъченик отново се помолил и когато накрая произнесъл думата „Амин!\", склонил под меча светата си честна глава и бил посечен. Това станало на 8-ия ден от месец февруари, в събота, в третия час на деня.След посичането народът оказал големи почести на мъченика. Християните, взели свещи и кадила, положили тялото му на специално място, откъдето после, на 8 юни, то било тържествено пренесено в Евхаити, а там станали безброй чудеса, за слава на Христа Бога - на Когото, с Отца и със Светия Дух, чест и поклонение навеки. Амин.Житие на свети пророк Захария СърповидецПророк Захария е единадесети от малките пророци. Заедно с пророк Агей той подбуждал княза Заровавел да възстанови Йерусалимския храм. Той предсказал и тържественото влизане на Иисуса Христа в Йерусалим, Юдовото предателство за тридесет сребърника и разбягването на апостолите по време на Христовите страдания.Пророк Захария се нарича сърповидец, защото имал видение - слизащ от небето сърп, който покосява неправедните люде.Пророкът починал в последните години от царуването на персийския цар Дарий Хистасп, около 520 г. преди Христа. ", "date": "2018.02.08", "title": "Св. вмчк Теодор Стратилат. Св. прор. Захария Сърповидец"}
{"url": "http://www.cross.bg/nasilie-portur-domashno-1567325.html", "text": "/КРОСС/ Високопоставен сътрудник на президента на САЩ Доналд Тръмп подаде оставка заради обвинения в домашно насилие от страна на две бивши негови съпруги, предаде Ройтерс.В изявление Роб Портър, секретар на Белия дом, отговарящ за персонала, нарече тези твърдения \"скандални\" и \"просто фалшиви\". Той увери, че е бил откровен и е казал истината, но обяви, че въпреки това ще напусне президентството след преходен период.Две бивши съпруги на Портър го обвиниха във физически, словесен и емоционален тормоз. Едната от тях разказа, че той я душил и удрял през петгодишния им брак. Другата се оплака, че е била обиждана от него по време на техния меден месец.  ", "date": "2018.02.08", "title": "Секретар на Белия дом хвърли оставка, обвиняват го в домашно насилие"}
{"url": "http://www.cross.bg/tvoreiiki-milosurdie-chovek-1567320.html", "text": "/КРОСС/ \"Творейки милосърдие, човек не трябва да мисли. Милосърдието, както и любовта, трябва да бъде сляпо.\" Греъм Грийн", "date": "2018.02.08", "title": "Творейки милосърдие, човек не трябва..."}
{"url": "http://www.cross.bg/bivsh-pocheten-fytbolist-1567321.html", "text": "/КРОСС/ Христо Стоичков, легендарен футболист и треньор, носител на \"Златна топка\" и \"Златна обувка\", почетен консул в ИспанияРашко Младенов, актьор, режисьор и музикант, министър на културата в служебното правителство на Огнян ГерджиковАкад. Благовест Сендов, математик, политик и дипломатИван Ценов, бивш баскетболен национал, изпълнителен вицепрезидент на БФБ, бивш зам.-министър на спортаД-р Константин Тренчев, почетен президент на КТ \"Подкрепа\"Симеон Щерев, треньор по борба, световен и европейски шампионСпас Панчев, председател на ЗС \"Ал. Стамболийски\" и на Съюза на българските филателисти, бивш депутатТодор Енев, бивш тенисистЦветан Генков, футболист  ", "date": "2018.02.08", "title": "Родени на 8 февруари"}
