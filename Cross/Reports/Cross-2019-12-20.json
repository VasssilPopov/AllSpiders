{"url": "http://www.cross.bg/keri-maraya-christmas-1620829.html", "text": "/КРОСС/  25 години след излизането на тоталния и неповторим хит „All I Want For Christmas Is You\" Марая Кери пусна чисто ново видео към вечната коледна песен.Видеото започва като приказка - всичко е покрито със сняг, празнична украса грее от всеки ъгъл на забързания град, а малко момиченце стои пред витрина, на която е самата Марая Кери, като една Снежанка. Точно като в приказен сюжет момиченцето отваря тайна врата, зад която Коледната кралица ни изпълнява в различни тоалети любимата на малки и големи песен.Много светлини, танци и празнично настроение има в новото видео на Марая Кери, което е и нейната изненада за годишнината.Вижте новото видео тук:\n\t\t\t\t\tПреди дни стана ясно, че хитът оглави класацията Хот 100 на \"Билборд\". С над 16 милиона продадени копия парчето остава 11-тият най-продаван сингъл за всички времена.Издадена през 1994 г., песента „All I Want For Christmas Is You\" е част от албума „Merry Christmas\" на Марая Кери.Парчето за първи път попада в Топ 10 на класацията Хот 100 едва през декември 2017 г. Година по-късно хитът бележи най-високото си класиране - трето място в чарта, което зае и при подредбата и миналата седмица.\n\t\t\t\t\t„All I Want For Christmas Is You\" освен това става 19-ият сингъл на Марая Кери, оглавил класацията Хот 100.Така Кери подобрява собственото си постижение сред самостоятелните изпълнители и се приближава с крачка напред към едноличните рекордьори \"Бийтълс\" с 20 сингъла под номер едно.Преди осем години певицата направи дует с Джъстин Бийбър и песента придоби съвсем различно звучене.\n\t\t\t\t\tМиналия месец стана ясно, че с коледната си класика певицата поставя три световни рекорда на Гинес.За най-високо класирано коледно/новогодишно парче на самостоятелен изпълнител в чарта Хот 100 на \"Билборд\"; за най-стриймвано парче на изпълнителка в Спотифай в рамките на 24 часа (10,8 милиона стриймвания през декември 2018 г.) и за най-много седмици (20), прекарани с коледно парче в Топ 10 на британската класация за сингли. ", "date": "2019.12.20", "title": "Марая Кери изненада феновете си с нова версия на хита „All I Want For Christmas Is You“  (видео)\t"}
{"url": "http://www.cross.bg/durzhavi-vodachite-evropeiiskite-1620821.html", "text": "/КРОСС/  Европейските държави одобриха пакета „Мобилност\", който предвижда камионите да се връщат в страната, от която са, на всеки два месеца.Малко не достигна на източноевропейските страни, за да отхвърлят предложеното от финландското председателство споразумение, съобщава Нова тв. То предвижда водачите да се прибират на всеки месец и да нямат право да спят в кабините си повече от 45 часа. Мярка, която, според представители на българския транспортен сектор и правителството, ощетява нашите превозвачи, а според западните държави - е в полза на водачите.От Европейската комисия предупредиха, че връщането на празни камиони може да попречи на амбициите за намаляване на вредните емисии и спазването на климатичен неутралитет.Одобреният текст ще претърпи окончателна правна и езикова редакция. След това той трябва да бъде официално приет - първо от Съвета, а след това от парламента ", "date": "2019.12.20", "title": "Европейските държави одобриха пакета „Мобилност”"}
{"url": "http://www.cross.bg/sistemata-bonys-malys-zastrahovatelnata-1620823.html", "text": "/КРОСС/  На 19.11.2019 г. КФН публикува на сайта сиНаредба за системата „бонус-малус\" по задължителна застраховка „Гражданска отговорност“ на автомобилистите, заедно с мотивите към нея, както и проект за последващи промени в Наредба № 49 от 16.10.2014 г. за задължителното застраховане по застраховки „Гражданска отговорност\" на автомобилистите и „Злополука\" на пътниците в средствата за обществен превоз, които представят цялостно модела на функциониранетона бъдещата система ()Отговорни за проекта са три институции: Комисията за финансов надзор (КФН), Министерството на вътрешните работи (МВР) и Министерството на транспорта, информационните технологии и съобщенията (МТИТС). В процеса на изработване на системата активно се включи и Държавната агенция за пътна безопасност.В допълнение на изброените канали, се състояха и няколко експертни обсъждания, в които участваха неправителствени организации, различни асоциации, като Асоциацията на българските застрахователи (АБЗ), Българска асоциация на пострадали при катастрофи, Държавна агенция “Безопасност на движението по пътищата”, „Институт за пътна безопасност“, Гаранционен фонд, представители на МВР и на МТИТС. Предстои направените предложения и коментари да се обсъдят от КФН, МВР и МТИТС и тогава проектът на Наредбата за системата „Бонус-малус\" по задължителна застраховка „Гражданска отговорност“ на автомобилистите да се публикува на Портала за обществени консултации и интернет страниците на трите институции за стартиране на едномесечно обществено обсъждане. На база на направените предложения, Комисията за финансов надзор предоставя на широката общественост едни от най-често задаваните въпроси по системата „Бонус-малус“ и подготвените отговори към тях: Предложението за вписване на водачите, които ще управляват моторното превозно средство в застрахователната полица по задължителната застраховка „Гражданска отговорност“ на автомобилистите, с произтичащата от него последици в случай на невписване на водача е, за да се ангажира персоналната отговорност на водачите на МПС за собственото им поведение. В някои случаи изискването за вписването на водачи в застрахователната полица не се прилага, така например: по отношение на линейки, автомобили на министерство на вътрешните работи, имащи право да ползват специален режим на движение, учебни моторни превозни средства и др.По отношение на особено чувствителните въпроси, свързани с възникване на извънредна необходимост от управление на МПС от лице извън кръга на вписаните в застрахователната полица (например когато вписан водач не е в състояние да управлява моторното превозно средство поради употреба на алкохол, злополука или влошено здравословно състояние) е предвидено, че управлението на автомобила от друг водач, няма да се счита за неизпълнение на изискването за вписване на водача в застрахователната полица. Това се отнася и за случаите, в които се ползва услугата „не карай пил“ (дринк енд драйв).Не се предвижда предложение за промяна на правилата относно кръга на застрахованите лица по задължителната застраховка „Гражданска отговорност“ на автомобилистите, който ще продължи да включва всички лица, които на законно основание управляват или ползват моторното превозно средство, във връзка с което е сключена застраховката, независимо дали са вписани като водачи в нея или не. Това означава, че в случай на пътнотранспортно произшествие, причинено от невписан водач, застрахователят ще продължава да изплаща обезщетение и няма да има право да изисква възстановяване на плащането от невписания водач само на основание, че не е включен в застрахователната полица.  Системата „Бонус-малус“ се основава на административни нарушения и престъпления във връзка с движението по пътищата. Взети са предвид административните нарушения и престъпления, които в съответствие с извършените анализи в най-голяма степен допринасят за причиняване на пътнотранспортни произшествия (като превишаване на ограниченията на скоростта, отнемане на предимство, извършване на опасни маневри, управление на моторно превозно средство в нетрезво състояние или под въздействието на наркотични вещества или техни аналози, хулиганско поведение при шофиране на моторно превозно средство) или престъпления, които сами по себе си представляват пътнотранспортни произшествия с причинени вреди на имущество или физически лица. Целта на подхода е да съдейства за превенция на риска от настъпване на пътнотранспортни произшествия, като въздейства още на етапа на установяване на рисковото поведение, преди вредите да са настъпили. По този начин предложеният проект за система „Бонус-малус“ ще бъде насочен към противодействие на причините за настъпване на застрахователни събития, вместо да регистрира вече настъпили застрахователни събития и да въздейства едва след като вредоносните последици от тях вече са настъпили. Причинените щети не са част от единните изисквания за коригиране на застрахователната премия, определени с проекта на наредбата за системата „Бонус-малус“, но застрахователите и сега имат практика да предвиждат надбавки и отстъпки от цената на застраховката, определяйки ги въз основа на собствената си ценова политика и характеристиките на индивидуалните им застрахователни портфейли. Проектът на Наредба предвижда възможността тази практика да се запази, като допълнително ще се осигури и достъп до информацията за причинените щети чрез информационната система на Гаранционния фонд. Моделът на система „Бонус-малус“, който се предлага работи и в тази насока. В проекта на Наредба №49, публикуван заедно с проекта на Наредбата за системата „Бонус-малус“, се посочва, че за целите на определяне на базовата застрахователна премия застрахователите, ще имат право на достъп до данни за изплатени претенции за предходните 5 год. по застраховки „Гражданска отговорност\" на автомобилистите, като условията и редът на достъп до информацията ще се определят с Наредба № 54. След натрупването на надеждна и структурирана статистическа информация за пазара като цяло при прегледа на системата „Бонус-малус“ ще се анализира и възможността да бъдат включени допълнително и изплатените претенции като фактор. Причинените щети не са част от единните изисквания за коригиране на застрахователната премия, определени с проекта на наредбата за системата „Бонус-малус“, но застрахователите и сега имат практика да предвиждат надбавки и отстъпки от цената на застраховката, определяйки ги въз основа на собствената си ценова политика и характеристиките на индивидуалните им застрахователни портфейли. Предложено е факторите, свързани с изплатени обезщетения по претенции по застраховка „Гражданска отговорност“ на автомобилистите да могат да се използват от застрахователите при формиране на тяхната базова застрахователна премия по застраховката, като да предвидят намаления (отстъпки) или увеличения (надбавки), съгласно разработени от тях тарифи, обявени пред Гаранционния фонд. По този начин не се създава нормативно задължение на застрахователите да прилагат тези фактори в договорната си практика и застрахователите остават свободни да формират тарифите за базовата застрахователна премия по задължителна застраховка „Гражданска отговорност“ на автомобилистите. Единственото ограничение, което се поставя при формирането на базовата премия е тя да не включва факторите, определени за целите на системата „бонус-малус,“ за да се избегне двойното отчитане на едни и същи фактори, както при определяне на базовата премия така и при нейното коригиране. В случай, когато факторите, свързани с изплатени обезщетения по претенции, са предвидени в тарифите на застрахователите, се създават условия за използване на информацията в регистъра на предявените и изплатените претенции, поддържан в информационния център на Гаранционния фонд. Това ще позволи на застрахователите да извършват качествена индивидуална оценка на риска на база изплатени обезщетения при определяне на базовата застрахователна премия по застраховка „Гражданска отговорност“ на автомобилистите и ще се създаде гаранция срещу недобросъвестно скриване или срещу незнание на информация от застраховащите лица по отношение на тези фактори за оценка на риска.  Въвеждането на система „бонус-малус“ предполага адресатите на нормативния акт да са в известност за последиците от своите действия, за да могат да съобразят поведението си с тяхното настъпване, затова не се предвижда деяния, които са извършени преди влизането на наредбата в сила да се взимат предвид. През следващата 2020 г. и след приемането на наредбата „Бонус-малус“  и обнародването й в Държавен вестник ще има нулев период (измерен в месеци или година), в който ще се събират данни за нарушенията, които всеки един водач на автомобил, извършва на пътя, а самата система, се очаква да започне да функционира през 2021 г.  Един от принципите, на който се основава системата „Бонус-малус“ е финансова неутралност. Това означава, че тя не трябва да води сама по себе си нито до увеличаване, нито до намаляване на общия размер на застрахователните премии, събирани при сключване на застраховка „Гражданска отговорност“ на автомобилистите, а само да преразпределя тежестта между по-рисковите и по-малко рисковите водачи. Съобразно направените анализи се очаква преобладаващата част от водачите (между 70 и 80%) да бъдат в групата на нискорисковите, които се ползват от отстъпка от премията. За да могат да бъдат събрани средствата за финансиране на отстъпката, надбавката върху премията на високорисковите водачи трябва да бъде достатъчна. Следва да се има предвид, че в областта на най-високите класове за малус се очаква да бъдат по-малко от пет процента от водачите на МПС и това ще бъдат лицата, извършващи престъпления или тежки нарушения във връзка с движението по пътищата. „Бонус-малус“ системата нито облагодетелства, нито ощетява застрахователите, При тях реално пари в повече няма да остават. Парите трябва само да се преразпределят. Ако 70%-80% от водачите са изрядни и те трябва да получат 23% бонус, то той ще се формира едва от 20 % от водачите, които имат по-високо рисково поведение.Тоест ако имаме 10 човека, от които на 8 трябва да дадем, а на 2 да вземем, то от двама трябва да се вземат по 4 лв., за да се дадат на 8 човека по 1 лв. „Бонус-малус“ системата следва да се самофинансирa, като не се изкривява средната годишна премия, което означава, че се създават условия за справедливо коригиране на застрахователна премия по задължителната застраховка „Гражданска отговорност“ на автомобилистите, като не се дава превес на интересите на застрахователите пред тези на гражданите. На база на получените разпределения са определени и премийните множители, по начин, който гарантира, че съществува равновесие не само в дългосрочна, но и във всяка бъдеща година на функциониране на системата.При примерна базисна премия за ГОА от 300 лв., изчисленията показват, че при 20 степенната скала, полицата за изрядните водачи ще бъде 225 лв. Онези 0,6 % от водачите, причинили смърт на пътя, пък ще платят 1200 лв. застраховка или с 900 лв. по-скъпа застраховка. Нарушенията, които ще се вземат предвид за определяне на „бонус-класа“ на водачите са изброени изчерпателно в Приложение № 1 към проекта на наредба. Те включват преди всичко административните нарушения по Закона за движението по пътищата, които в най-голяма степен допринасят за причиняване на пътнотранспортни произшествия, а също така и престъпления по Наказателния кодекс, които в преобладаващата си част са свързани с настъпили пътнотранспортни произшествия от които са били причинени материални щети, телесни повреди или смърт на физически лица.Някои примери за нарушения са:       превишаване на ограничението на скоростта с повече от 20 километра в час;       изпреварване, създаващо непосредствена опасност за движението;       отнемане на предимство;       опасни маневри;       управление на моторно превозно средство под въздействието на алкохол, наркотични вещества или техни аналози.Всяко едно от административните нарушения или престъпления, които имат отношение към определянето на „бонус-малус“ класа носи съответния брой „малус“ точки, като всяка „малус“ точка води до увеличаване на класа на водача с една степен нагоре. Например ако водач се намира в базовия клас 6, при влизане в сила на наказателно постановление или електронен фиш за превишаване на скоростта в населено място с между 21 и 30 км/ч – нарушение, за което се предвиждат 3 малус точки, неговият клас ще се промени на 9 клас. Такъв би бил случаят ако водачът е шофирал с повече от 70 километра в час на обикновена градска улица, където ограничението е 50 километра в час или с повече от 90 километра в час на бул. „България“ където ограничението е 70 километра в час.Гаранционният фонд, на база информацията, получена чрез електронен обмен на данните относно влезлите в сила актове за налагане на наказания на административните нарушения и престъпленията, предвидени в наредбата, определя коефициента на корекция, като по този начин се изключва рискът от субективизъм. Съгласно предложения проект коефициентът, с който се коригира застрахователната премия по застраховка „Гражданска отговорност“ на автомобилистите, се определя автоматизирано от информационната система на Гаранционния фонд и съответства на коефициента на най-високия „Бонус-малус“ клас между определените класове на собственика/собствениците и на водача/водачите на МПС, вписан/и в застрахователната полица.  Изискването за използване на Персонален идентификационен код, издаден от Националната агенция по приходите или Квалифициран електронен подпис за искане на информация относно личния „бонус-малус“ клас посредством безплатна електронна услуга, предоставяна от Гаранционния фонд е предложено във връзка с необходимостта за спазване на правилата за идентификация на лицата при достъп по електронен път до данни в регистрите, отнасящи се до тях. Лицата имат право на достъп по електронен път до всички данни в регистрите и базите данни, отнасящи се до тях, след като се идентифицират по надлежния ред. Проектът на наредба предвижда и алтернативна възможност за заинтересованите лица, които не разполагат с такива кодове за идентификация, да получават информация относно личния си „бонус-малус“ клас посредством застраховател или застрахователен посредник, след като се идентифицират с личен документ по смисъла на Закона за българските лични документи. Направеното предложение е тази проверка също така да бъде безплатна. Всички предложения, които са отправени по проекта на Наредба за системата „бонус-малус“ предстоят да бъдат внимателно разгледани и обсъдени от трите институции -КФН, МВР и МТИТС. Приемането на окончателния проект ще бъде публикуван за обществено обсъждане на Портала за обществени консултации и интернет страниците на трите институции за стартиране на законоустановения срок за едномесечно обществено обсъждане.Системите „Бонус-малус“, които имат по-малък брой класове, позволяват по-бърз преход на лицата между различните класове, но водят до по-резки увеличения на премиите, за да се запази баланса в системата. Също така, системите, които предоставят възможност за увеличение на премията на 400%, осигуряват по-големи отстъпки за лицата в бонус класоветеПо отношение на предложението след 5 години без нарушение на пътя водачите да се връщат в базов „неутрален“ клас, считаме, че е едно добро предложение, което също трябва да бъде разгледано при приемането на окончателния проект на Наредбата за системата „бонус-малус“. Системата „Бoнус-малус“ не е система за наказания, която да дублира административно наказателните разпоредби на Закона за движението по пътищата или престъпленията по Наказателния кодекс. Тя има за цел да категоризира риска и в зависимост от него да определи застрахователната премия. Разликата е в това, че при санкцията водачът получава глоба или наказание лишаване от свобода за вече извършеното административно нарушение или престъпление, докато при застраховката увеличеният „Бонус-малус“ клас отразява повишения риск същият водач за в бъдеще да причини пътнотранспортно произшествие с произтичащите от това вреди, като се изхожда от неговото рисково поведение в миналото. По същия начин се процедира и при „класическата“ система „бонус-малус“, където малусите се начисляват въз основа на вече изплатени обезщетения или настъпили застрахователни събития. Предложената система се опитва да направи крачка напред като взема предвид не настъпилото пътнотранспортно произшествие, а индикациите за неговото възможно настъпване, каквито са извършването на нарушения по пътя. По този начин тя се опитва да въздейства превантивно, а не пост фактум, когато вредите вече ще са настъпили. Не, текущо всяка година ще се следи системата и вече съобразно натрупаните реални данни ще се калибрира допълнително при необходимост. Вписването на водач в застрахователната полица е указание, че той ще управлява автомобила. Дали и колко често е фактически въпрос. Правната възможност означава, че той може да го управлява всеки ден с произтичащия от това риск от причиняване на вреда. Ако съпрузите в дадения пример считат, че вероятността за управление на автомобила на съпругата от съпруга е толкова малка, че не е обосновано да се заплаща по-висока застрахователна премия заради по-високия му „бонус-малус“ клас, могат да решат да не го вписват в застрахователната полица. В случай на възникване на необходимост в срока на застраховката съпругът все пак да управлява автомобила на съпругата, защото напр. неговият автомобил не е на разположение поради повреда, кражба или друго обстоятелство, предложеният проект предвижда възможността съпругът да бъде вписан допълнително в застрахователната полица на автомобила на съпругата. В извънредна ситуация, когато например съпругата не е в състояние дашофира и се налага съпругът да я превози с нейния автомобил, предлаганият проект предвижда, че той би могъл да управлява автомобила без да понася някаква отговорност. По същия начин, когато управлението на автомобила се налага от други извънредни обстоятелства, които биха могли да се определят като крайна необходимост (напр. необходимостта да бъде спасен нечий живот или здраве, да бъдат предотвратени вреди за имущество или други подобни) по правилата на Закона за административните нарушения и наказания управлението на автомобила на съпругата от невписания съпруг също няма да се третира като административно нарушение. Бихме искали да обърнем внимание, че предлаганият проект не променя кръга на застрахованите лица и дори в ситуацията, в която съпругът не е вписан в застрахователната полица на съпругата си, той ще продължава да бъде застрахован и при причиняването на евентуални вреди от неговото управление застрахователят ще бъде длъжен да ги обезщети без да има право на регрес срещу невписания водач само на основание, че не е бил вписан в полицата.Както е видно предложената уредба не поставя пред гражданите непреодолими пречки пред възможността да управляват разходите по задължителната застраховка „Гражданска отговорност“. Предложението за модел на системата „Бонус-малус“ върви паралелно с предложения за промени и в  Предложената нова редакция  на ал.2 на чл. 6 от тази Наредба, която е предвидила необходимите изключения, където попада услугата от типа  „Не карай пил“/ “дринк енд драйв”  или други събития, при които вписан водач или собственик-вписан водач, нямат способността да управляват моторното средство и мога да го предоставят на друго невписано лице. След общественото обсъждане ще бъдат отчетени и другите предложения в същата насока.      ", "date": "2019.12.20", "title": "КФН предоставя отговори на част от най-често задаваните  въпроси по системата „Бонус-малус"}
{"url": "http://www.cross.bg/pari-detza-operatzii-1620817.html", "text": "/КРОСС/  Дни преди Коледа емисари обикалят Пловдив и събират средства за операции на деца в Ортопедията и травматологията на пловдивска частна болница. Две дами поискали пари дори от началника на Отделението д-р Янаки Янакиев, на когото се натъкнали в кафене, съобщиха от лечебното заведение.Известният в цялата страна лекар, който извършва високоспециализираните интервенции от години и е спасил стотици деца, останал изумен: „Вие за мен ли събирате пари? В нашата болница лечението е напълно безплатно.Не само че не са необходими никакви средства, но на голяма част от пациентите лечебното заведение дарява импланти и консумативи, когато е необходимо да се поставят!\" Въпреки неговите обяснения обаче, едната жена продължила да настоява той да направи жест и да даде някаква сума, макар и малка.След намесата на Дарик Facebook измамница върна присвоени пари за болни децаТози случай не е единственият. Други граждани сигнализираха, че неизвестни благодетели са ги притеснявали по домовете, за да им искат пари за лечение на деца в Ортопедията на болницата, заявиха от ръководството.Заради зачестилите случаи от здравното заведение заявиха, че събирането на средства за операции е нередно и незаконно. Оттам се обърнаха към хората с призив, да не се поддават на натиска, за да не стимулират лъжата и кражбата. ", "date": "2019.12.20", "title": "Измамници събират пари за операции на деца в пловдивска болница "}
{"url": "http://www.cross.bg/stantziya-beshe-kosmicheska-1620818.html", "text": "/КРОСС/  Новата пилотирана капсула на компанията „Боинг\" „Старлайнър\" беше изстреляна към Международната космическа станция (МКС) за първия си изпитателен полет, предаде АП. Капсулата беше изстреляна с помощта на ракетата-носител „Атлас 5\" малко преди изгрев на от военновъздушната база в Кейп Канаверал.Той се извършва без астронавти, като на борда е поставен манекенът Роузи. Полетът е репетиция за пилотирания му дебютен вариант, предвиден за 2020 г. „Старлайнър\" ще достави на борда на космическата станция коледни подаръци за 6-членния екипаж и стотици семена от дървета, подобни на тези, които летяха на борда на „Аполо 14\" за Луната.По план полетът до Международната космическа станция ще трае един ден, преди да бъде осъществено скачването с орбиталната станция. Малко по-късно обаче се появи информация, че космическа капсула все още не е на подходяща траектория към МКС. Двигателите за набиране на височина не са се включили както е предвидено. „Боинг\" съобщи, че орбитата е „стабилна\", но не както е предвидено. Корабът обаче е под контрол и екипът обмисля следващите маневри, съобщиха АП и АФП.НАСА предаваше пряко изстрелването от Флорида. Всичко вървеше по план, разкачването с ракетата „Атлас V\" беше нормално, но половин час след началото на полета беше съобщено за проблема. НАСА веднага спря прякото предаване с обещанието за допълнителна информация по-късно.", "date": "2019.12.20", "title": "Първи проблеми за космическата капсула „Старлайнър“"}
{"url": "http://www.cross.bg/chyzhbina-bulgarite-vsichki-1620820.html", "text": "/КРОСС/  На заключителното за годината заседание Съветът за работа с българите в чужбина обсъди планирания за 2020-а от президентската институция форум с българите в чужбина. В съвета към вицепрезидента участват представители на изпълнителната власт, водещи учени, политолози, университетски преподаватели, журналисти и общественици.„Искаме всички заедно - българските институции, българите тук и представители на българите в чужбина, да седнем заедно на една маса и да поставим всички въпроси, които стоят в отношенията ни, които могат да ги направят по-ползотворни. Без забранени теми, искаме ясно да положим основите, върху които само да надграждаме. Имаме амбицията такъв тип срещи да бъдат регулярни, за да постигнем конкретни резултати\", заяви Илияна Йотова.Вицепрезидентът направи преглед на всички инициативи с българските общности в чужбина, проведени през 2019 година. Трайни и преки контакти вицепрезидентът и нейният екип установиха с наши сънародници чак в САЩ и Казахстан.Готова е концепцията за създаване на Български културен институт, продължават срещите по темата с представители на българските институции, общественици и интелектуалци.Обобщени бяха резултатите от проведените Студентски лаборатории в различни университети със студенти с български произход. Заедно с другите институции бяха обсъдени проблемите на тези студенти. Беше приета поправка в Закона за чужденците, която улеснява идването в България на приетите студенти от български произход в нашите висши училища, без да е необходимо да притежават виза. Така те ще могат спокойно да се запишат в университетите и да подадат документи за пребиваване.Министерство на образованието и науката предложи нова възможност - кандидатстване от чужбина с изпит по български език и обща матура.За пореден път бе потвърдена тезата, че поправките в Закона за българско гражданство трябва да включват задължително ниво на владеене на български език, както и изискване за постоянно пребиваване. Очакват се реални резултати от дейността на работната група, в която влизат представители на всички институции, които са ангажирани с въпроса. ", "date": "2019.12.20", "title": "Съветът за работа с българите в чужбина към вицепрезидента обсъди предстоящия форум със сънародниците зад граница"}
{"url": "http://www.cross.bg/interpol-ivan-geshev-1620809.html", "text": "/КРОСС/  Главният прокурор на Република България Иван Гешев се срещна с генералния секретар на Интерпол Юрген Щок, който е на посещение в София по случай 30-годишнината от подновяването на членството на страната ни в международната организация.Юрген Щок поздрави Иван Гешев за избирането му за главен прокурор и изрази удовлетворение от факта, че начело на българската прокуратура застава човек, който е запознат с работата на терен и разбира естеството на функциониране на цялата правоохранителна система.По време на срещата главният прокурор Иван Гешев заяви, че благодарение на добрата съвместна работа между Прокуратурата и Интерпол, са издирени обвиняеми и подсъдими лица по важни за България дела. „Случаите, по които работихме с Интерпол, са вече в съдебна фаза\", добави Иван Гешев.\"Ние действаме по правила, за разлика от тези, които нарушават законите. Затова трябва да подобрим сътрудничеството между всички институции вътре и извън България в борбата срещу престъпността\", каза още главният прокурор.„България е страна за пример с успешното си взаимодействие между правоохранителните си органи и сътрудничеството с Интерпол\", заяви на свой ред генералния секретар на Интерпол. „Ние строим мостове между полицейските и разследващите органи в 194 държави\", каза още Юрген Щок.В хода на разговорите участниците в срещата се обединиха около становището, че е от първостепенно значение навременната обмяна на данни между всички правоохранителни органи с оглед адекватното противодействие на престъпления като тероризъм, организирана престъпност и киберпрестъпления.  ", "date": "2019.12.20", "title": "Иван Гешев се срещна с генералния секретар на Интерпол Юрген Щок"}
{"url": "http://www.cross.bg/kamen-donev-govori-1620808.html", "text": "/КРОСС/  В ексклузивно интервю минути преди началото на 500-то си представление Камен Донев говори пред youtube канала  \"Backstage\" на едноименното влогърското предаване. Любимият български артист говори за промените в живота си, за обществото и ценностната система на българина, като в ролята на репортери влязоха олимпийската медалистка по борба Елица Янкова и златното момиче Радина Филипова.В навечерието на Новата година Камен Донев отправи силно и емоционално послание за празниците към всички хора: \"Да помнят и да не забравят, че преди нас е имало много достойни българи, имаме чудесни традиции, имаме православна вяра! Трябва да обърнем внимание на нашия личен стремеж да направим живота си по-добър сами, а не да чакаме на други хора\"В края на видеото Камен Донев спази традицията на предаването да предизвика някой, така че той да излезе от зоната си на комфорт. Неговото предизвикателство бе отправено към председателя на Народното събрание г-жа Цвета Караянчева - да изпее песен пред камерите на #Backstage. Дали тя ще отговори на предизвикателството, ще стане ясно след Нова година.\n\t\t\t\t\t ", "date": "2019.12.20", "title": "Камен Донев отправи предизвикателство към председателя на Народното събрание"}
{"url": "http://www.cross.bg/gkpp-e-vinetki-mrezhata-1620811.html", "text": "/КРОСС/  На 21 декември 2019 г., от 0 ч. до 3 ч., са възможни затруднения при покупката на електронни винетки в мрежата за продажби на националния доставчик на услуги „Интелигентни трафик системи\" ЕАД заради планирани дейности по актуализация на електронната им система. Дружеството „Интелигентни трафик системи\" ЕАД предлага е-винетки чрез уеб сайтовете www.vinetki.bg, www.tollpass.bg, www.A1.bg, в мрежата на мобилния оператор А1, както и на каса в Български пощи, Easy Pay и в бензиностанциите на „Петрол\", „Лукойл\", „Еко\" и ОМВ.За избягване на риска от проблеми с покупката на е-винетки, напомняме на шофьорите, че е-винетки могат да се купят от сайта bgtoll.bg, мобилното приложение BGTOLL, терминалите за самотаксуване, разположени предимно в бензиностанции, както и на каса на основните гранични контролно-пропускателни пунктове - ГКПП „Калотина\", ГКПП „Кулата\", ГКПП „Капитан Андреево\", ГКПП „Илинден\", ГКПП „Станке Лисичково\", ГКПП „Силистра\", на Дунав мост - Русе и на Дунав мост - Видин.  Е-винетки се предлагат и от националния доставчик на услуги „Конкорд Смарт Инфраструктура\" АД чрез уеб сайта www.digitoll.bg и терминалите \"Cashterminal\" в мрежата на \"Интеркапитал груп\". ", "date": "2019.12.20", "title": "За около три часа тази нощ са възможни  затруднения в продажбата на е-винетки "}
{"url": "http://www.cross.bg/shestte-selo-yastrebino-1620810.html", "text": "/КРОСС/  Днес се навършват 76 години от жестокото убийството на шестте ястребинчета.На 20 декември 1943 година в село Ястребино (област Търговище) са разстреляни 18 души, сред които 6 деца: Стойне (7 г.), Иван (9 г.), Надежда (12 г.); Димитринка (11 г.), близначките Ценка и Цветанка (13 г.).Трагичната им смърт остава в българската история като \"убийствата на шестте ястребинчета\".Масовият разстрел е отмъщение на монархофашистката власт за партизанските действия в района. На 20 декември 1943 година по заповед на подпоручик Константин Йорданов войници разстрелват на шосето край село Ястребино 18 души, след които и шестте ястребинчета.По предварително подготвен списък са арестувани семействата на 6 партизани. По случайност тогава няколко деца не са у дома си и се спасяват.В село Ястребино на мястото, където са разстреляни шестте ястребичета е издигнат паметник. А в памет на шестте ястребинчета през 1979 година е построен Национален пионерски комплекс. Той е построен на метри от лобното място на шестте ястребинчета.Националният пионерски комплекс беше дълги години (преди 1989 г.) място за срещи на изявени пионери от цялата страна. В село Ястребино идваха цели класове, които в учебно време провеждаха обучението си под ръководството на учители и възпитатели, назначени на щат към комплекса.Базата на комплекса беше отлично обзаведена и модерна за времето си, като разполага с 3 корпуса и 195 места, както и със зала с капацитет 80 места и компютърна зала, изключително модерно оборудвана за времето си.Днес комплексът се нарича Национален детски комплекс и в него се провеждат летни детски лагери и зелено училище. Наш дълг е да пазим и почитаме паметта на шестте ястребинчета, които станаха жертва на една идеология.Наш дълг е да се поучим от историята и най-вече да направим така, че да предпазим всички деца по света от опасностите на съвременния свят.Нека всички ние да възпитаваме и да научим нашите деца, че най-важната човешка ценност е правото на живот на всеки!Нека да не се подаваме на ксенифобията, популизма и национализма, който безидейни, безпринципни и случайни политици днес в България, в Европа, а и в целия свят умишлено налагат!Нека да пазим и предаваме във всички български поколения християнските и чисто човешките ценности!Дълбок поклон пред паметта на шестте ястребинчета!Вечна им памет!Симеон Славчев,Председател на ПП МИР (Морал, Инициативност, Родолюбие) ", "date": "2019.12.20", "title": "Шестте ястребинчета: 76 години безсмъртие"}
{"url": "http://www.cross.bg/vuzdyh-prechistvatel-kozhata-1620812.html", "text": "/КРОСС/  Може би сте обмисляли закупуването на пречиствател за въздух с цел да се предпазите от алергии, прах, заради домашни любимци, но тези джаджи правят много повече от това да отпушат синусите ви - отразяват се на начина, по който изглежда и се чувства кожата. Замърсяванията запушват порите, изсушават, което води до мастни натрупвания и следователно...излизат пъпки. Нарастващата козметична индустрия има нужда от решение на проблема и нищо чудно пречиствателите да се превърнат в следващата голяма козметична тенденция през 2020.Скорошни проучвания свързват мръсния въздух с външни признаци на стареене, като пигментни петна и бръчки, както и със сериозни кожни състояния, като екзема, псориазис, атопичен дерматит, акне. Въпреки че нивата на замърсяване в много райони по света продължават да надвишават националните стандарти за качество, най-голямо влияние върху здравето ви оказва замърсяването в затворени помещения. Според изчисления на EPA, въздухът у дома може да бъде до пет пъти по-мръсен от този на открито!Изследвания на учени от Китай доказват, че има пряка връзка между проблемите с кожата и мръсния въздух. Джесика Лий Дин, инженер в английската компания за домакинска техника Dyson, коментира: „По-голямата част от въздуха, с който си взаимодействаме, е на закрито, където прекарваме 90% от живота си. Въпреки че често се обсъжда замърсяването навън, не обръщаме достатъчно внимание на качествената среда вкъщи и на работното място\", казва Ли Дин. „Замърсителите на въздуха в градовете могат да проникнат в затворени помещения и да се смесват с вътрешни източници на замърсяване като почистващи препарати, пърхот на домашни любимци, ароматизирани свещи, бои и други.\"Много дерматолози и кожни експерти са съгласни, че използването на добър пречиствател може да помогне значително да се намали количеството на замърсителите във вашия дом. Шани Дардън, естетичен консултант на знаменитости, твърди, че не може да живее без своя пречиствател и счита, че това е основно допълнение към нейната рутина, тъй като може да помогне за подобряване на цялостното здраве на кожата. А как работи един пречиствател? По-просто казано, премахва замърсители от въздуха в помещението с филтър, като улавя алергени, бактерии, цветен прашец и плесен. А освен тези характеристики, пречиствателите за въздух LG PuriCare  са снабдени и със сензор за миризми. Чистият въздух у дома, особено в спалнята, спомага кожата да се регенерира през вечерта, на сутринта лицето е много по- малко подпухнало, изглежда сравнително по-свежо. Текстурата и състоянието на кожата се стабилизира и хидратира по-бързо, наблюдават се по-малко обриви и зачервявания. Красивата и здрава кожа изисква разнообразна грижа както отвътре, така и отвън. Пиенето на много течности, достатъчно сън, приемане на витамини и минерали, изграждането и спазването на вечерна/сутрешна рутина са само част от начините, по които можем да запазим младежкия и свеж вид на лицето. Но замърсяването на въздуха е фактор, с който не можем да се справим сами. Имаме нужда от надежден помощник в лицето на качествен пречиствател. Серията на LG PuriCare е подходяща заради компактния и стилен дизайн, мощния, но тих процес на работа и възможността с едно устройство в къщата да се пречисти въздуха във всички стаи, независимо къде е поставен. Инвестицията в качествен пречиствател за въздух помага както за здравето на дихателните пътища, така и за постигането на свеж вид на кожата всеки ден.", "date": "2019.12.20", "title": "По-чист въздух за по-чиста кожа от LG"}
{"url": "http://www.cross.bg/evro-borisov-investitzii-1620813.html", "text": "/КРОСС/  Премиерът Бойко Борисов отчете икономически напредък у нас в края на изтичащата 2019 г.  Той даде за доказателство и ръста на чуждите инвестиции в цифри.\"В края на годината най-добре се виждат добрите резултати за българската икономика. За януари - октомври 2019 г. преките чуждестранни инвестиции в страната са с 553.8 млн. евро повече от тези за същия период на миналата година. През първите десет месеца те нарастват с 953.3 млн. евро при увеличение с 399.5 млн. евро за януари - октомври 2018 г.\", написа във Фейсбук Борисов. ", "date": "2019.12.20", "title": "Борисов отчете: Преките чужди инвестиции с ръст от 553 млрд.евро "}
{"url": "http://www.cross.bg/live-totnum-pobedi-1620819.html", "text": "/КРОСС/  „Еврофутбол\" счита, че Тотнъм ще победи Челси у дома в двубой от английската Висша лига: Тотнъм Хотспър - Челси\t\t\t\tтук\tСингъл, Live, ТОП \t„1\"-2.24 „Х\"-3.40 „2\"- 2.65Ето и други интересни срещи в идните пред празнични дни:Фиорентина - Рома\t\t\t\t\tтук\tСингъл, Live, ТОП \t„1\"-2.86 „Х\"-3.25 „2\"- 2.16Байерн Мюнхен - Волфсбург\t\t\t\tтук\tСингъл, Live, ТОП            „1\"-1.14 „Х\"-6.35 „2\"- 12.00Манчестър сити - Лестър сити\t\t\t\tтук\tСингъл, Live, ТОП \t„1\"-1.32 „Х\"-4.75 „2\"- 6.55Ливърпул (Анг.) - Фламенго РЖ (Браз.)\t\tтук\tСингъл, Live, ТОП \t„1\"-1.47 „Х\"-4.22 „2\"- 4.90Монако - Лил\t\t\t\t\t\tтук\tСингъл, Live, ТОП \t„1\"-2.00 „Х\"-3.30 „2\"- 3.16Фенербахче - Бешикташ\t\t\t\tтук\tСингъл, Live, ТОП \t„1\"-1.97 „Х\"-3.45 „2\"- 3.10Ювентус - Лацио\t\t\t\t\tтук\tСингъл, Live, ТОП \t„1\"-2.00 „Х\"-3.10 „2\"- 3.35Реал Мадрид - Атлетик Билбао\t\t\tтук\tСингъл, Live, ТОП \t„1\"-1.32 „Х\"-4.46 „2\"- 7.30В събота от 23.00 часа е мачът за световната титла по кикбокс в тежка категория на Глори Корижън 2:Рико Верхувен - Бадр Хари\t\t\t\tтук\tСингъл, Live, ТОП \t„1\"-1.55\t„2\"- 2.10Към 16.00 часа на 20.12.2019 г. сумата в Джакпот 13 е на стойност 17 513 лева, а срещите от него можете да видите тук. ", "date": "2019.12.20", "title": "„Еврофутбол\": Тотнъм ще победи Челси у дома "}
{"url": "http://www.cross.bg/slyzhiteli-mitnicheska-most-vidin-1620814.html", "text": "/КРОСС/  Митнически служители от Главна дирекция „Митническо разузнаване и разследване\" иззеха 7950 опаковки, съдържащи общо 50 670 сашета и таблетки със сексуални стимуланти, при митническа проверка на излизащ от страната микробус в района на ГКПП \"Дунав мост\"-Видин, съобщиха от пресцентъра на Агенция \"Митници\".На 17 декември в района на ГКПП \"Дунав мост\"-Видин, служители отклоняват за щателна митническа проверка микробус с холандска регистрация, управляван от български гражданин.Шофьорът заявил, че превозва пратки на физически лица, личен багаж и козметика за Западна Европа и представил две товарителници, в които стоката не била подробно описана.При извършената митническа проверка, митническите служители откриват в пратката за Германия кашони съдържащи 2970 кутии с 20 790 сашета лекарствен препарат с надпис „KAMAGRA\" и 4980 блистера с 29 880 таблетки „SILDENAFIL\" - и двете лекарствени средства са видове стимуланти за полова мощ.Лекарствените препарати са иззети, тъй като не са разрешени за продажба на територията на ЕС. Работата по случая продължава. ", "date": "2019.12.20", "title": "Откриха близо 8 000 опаковки сексуални стимуланти на ГКПП \"Дунав мост\"-Видин"}
{"url": "http://www.cross.bg/sveta-myasto-bulgariya-1620815.html", "text": "/КРОСС/  България е на 72-ро място в света според тазгодишния Индекс за приобщаване за 2019 г. на „Othering & Belonging Institute\". Той е изготвен сред 132 държави в света.Холандия е най-толерантната страна в света, според доклада, изготвян всяка година от Калифорнийския университет.Холандия е следвана от Швеция, Норвегия, Португалия, Ирландия, Великобритания, Канада, Финландия, Люксембург и Дания. На върха са още Германия, Австрия, Белгия и Австралия.От страните в балканския регион Хърватия е на най-предното 13-то място. Следват я Албания (18), Словения (30), Сърбия (40), Босна и Херцеговина (45), България (72), Северна Македония е на 80-то място, а Черна гора на 81-во място.Най-слабо приобщаващите страни в света са Йемен, Ирак, Судан, Мароко и Руанда.Индексът за приобщаване е изчерпателен доклад за състоянието на толерантност в световен мащаб. Основните параметри, които се оценяват, са толерантността на гражданите по отношение на пол, увреждане, раса, етническа и религиозна принадлежност и други области.„Индексът помага да се види не само как страните се развиват в отношенията си една към друга, но и как се справят във времето\", казва съавторът на Индекса Самир Гамбир. „Индия, например, се е понижила в нашата класация от 2016 г., вероятно отчасти поради влошаващото се религиозно сближаване, засилената дискриминация, основана на пола, и намаляващото политическо представителство на малцинствените общности.\"Във време, когато популизмът, ксенофобията и междуобщностните конфликти нарастват в САЩ и по света, разбирането в отделните държави как трябва да насърчават приобщаването, справедливостта и благополучието - и какво трябва да избягват - е по-важно от всякога.Вторият съавтор Стивън Менендиан казва: „Констатациите на доклада са едновременно обнадеждаващи и отчайващи - напомняне за напредъка и колко повече можем да направим.\" ", "date": "2019.12.20", "title": "Според доклад: България сред последните на Балканите по толерантност "}
{"url": "http://www.cross.bg/markirovka-remont-ychastuk-1620798.html", "text": "/КРОСС/  2,8 млн. лв. се предвижда да бъдат осигурени в бюджета на Агенция \"Пътна инфраструктура\" за 2020 г. за ремонт на трикилометров участък от първокласния път между Монтана и Враца, който е в особено лошо състояние. Това съобщи министърът на регионалното развитие и благоустройството Петя Аврамова при участието си в днешния парламентарен контрол в отговор на въпрос за състоянието на трасето. Тя обърна внимание, че отсечката е част от направлението Видин - София, движението по което е интензивно и трафикът, особено тежкотоварният, нанася сериозни щети на инфраструктурата. С реализацията на стратегическия проект за модернизация на пътя Видин - Ботевград ще се решат множество наболели проблеми в Северозападна България. Ще бъде изградено високоскоростно трасе, включващо и обходни пътища на редица населени места. Строително-монтажните работи на отделни обекти него вече стартираха. Отделно от това, правителството се ангажира за поетапното му финансово обезпечаване, напомни министърът.Същевременно трасето на първокласния път продължава да осъществява функциите си и за него трябва да се полагат необходимите грижи за поддържането му в добро експлоатационно състояние. За подобряването му са необходими ремонтни дейности, за които предварително ще бъде изготвен технически проект със съответните количествено-стойностни сметки, каза още Петя Аврамова.За поддържане на състоянието на пътя е направено изравняване на банкети, ремонт на отводнителни съоръжения и ландшафтни мероприятия, полагане на хоризонтална маркировка, монтиране на нови пътни знаци и ограничителни системи, за които са вложени 576 хил. лв. През миналата година е изпълнен и основен ремонт на мост над р. Ботуня на стойност 678 658 лв. До края на годината ще бъдат направени частични ремонти в участъци от с. Краводер до обходния път на Враца. През този месец е ремонтирана настилката и е положена маркировка в участък от около 600 м на обходния път на Монтана, като дейностите са за сметка на Изпълнителя на обекта, след извършена проверка и дадени препоръки от Института по пътища и мостове. Процедира се изготвяне на нов проект за организация на движението, съгласно който ще бъде положена шумяща маркировка там и ще се монтират допълнителни пътни знаци.След зимното поддържане ще бъде обновена цялостно и хоризонталната маркировка на участъка. ", "date": "2019.12.20", "title": "2,8 млн. лв. за ремонт на участък от пътя Монтана - Враца   "}
{"url": "http://www.cross.bg/yanyari-plenarno-depytatite-1620802.html", "text": "Първото пленарно за 2020 е на 15 януари/КРОСС/  Депутатите излязоха във ваканция до 10 януари, предаде БТА.Първото пленарно заседание за 2020 година ще бъде на 15 януари. ", "date": "2019.12.20", "title": "Депутатите излязоха във ваканция до 10 януари"}
{"url": "http://www.cross.bg/mrezhi-suoruzheniya-ivitzi-1620799.html", "text": "/КРОСС/  Наредба ще урежда реда, условията и предпоставките за упражняване на правата и задълженията на лицата, които изграждат и експлоатират водоснабдителни и канализационни мрежи и съоръжения съгласно Закона за устройство на територията. Проектът на нормативния документ, разработен от Министерството на регионалното развитие и благоустройството, е публикуван за повторно обществено обсъждане. Изискванията за определяне на размерите на сервитутните ивици, разписани в приложенията, са синтезирани и опростени с цел улесняване на прилагането им.С проекта на наредба се регламентира специален режим за упражняване на сервитутите на ВиК проводите и съоръженията извън населените места и селищните образувания. Въвежда се основното правило, че те ще се изграждат въз основа на парцеларни планове за елементите на техническата инфраструктура. Определят се сервитутните ивици, върху които няма да се разрешават строежи и засаждане на трайни насаждения, както и техните размери и разположение. Уреждат се също редът и условията за определяне на размерите и разположението на сервитутните ивици, когато техният обхват, трасе и граници се променят при реконструкция или основен ремонт на съществуващи ВиК мрежи и съоръжения извън населените места и селищните образувания или при разполагане на допълнителни проводи.Проектът на наредбата е подготвен в съответствие с промени в Закона за устройство на територията, с които е изменена и допълнена регламентацията на обществените отношения във връзка с изграждането на водопроводни и канализационни мрежи и съоръжения, и може да бъде намерен на интернет страницата на МРРБ и на Портала за обществени консултации.   ", "date": "2019.12.20", "title": "Наредба ще урежда ползането на ВиК мрежи и съоръжения"}
{"url": "http://www.cross.bg/dimitrovgrad-hora-biznes-1620801.html", "text": "/КРОСС/  Практическа инициатива за предприемчиви млади хора стартира в Димитровград от 1 февруари 2020 г. Това съобщиха  днес кметът на община Димитровград Иво Димов и IT предприемачът Димитър Караиванов. Димитър  стана популярен с достойното  си участие в телевизионното риалити \"Фермата\". Той управлява мащабен бизнес в сектора на високите технологии. Кметът на Димитровград поздрави Митко за представянето му във \"Фермата\" и каза, че ще продължи да подкрепя инициативни хора, които искат да помогнат за развитието на града и региона. В пресконференцията взеха участие и Ангел Агелов, мениджър на фонда \"Динакс инвест\", който работи със стартиращи компании от Европа и Азия, Христо Сталев, директор \"Технологии\" в \"Канбанизе\". Димитър Караиванов сподели идеята да направи 6-дневна стартъп работилница в три последователни уикенда през февруари, в която участниците ще бъдат запознати с начините за създаване на успешна компания. Участниците ще получат ценни напътствия за всички бизнес процеси - от раждането на бизнес идеята до нейната реализацията й. Ще се дискутират начини за подобряване на продукта, маркетинг методи, изучаване на пазара и индетифициране на ниша в маркета, начин на управление на бизнеса, работа във функциалността на частния сектор. Участниците ще проследят пътя на една успешна компания от създаването й до \"първия милион\".Всичко това  ще се осъществява с менторството на доказано успешни хора, които ще споделят собственият си опит и познания, хора от секторите, които са на върха, в крак с най-модерните технологии. Инициативата е безплатна и има изключително практическа насоченост. Най-добрите идеи ще бъдат представени пред жури и ще бъдат финансирани.Мениджърът на преакселераторската програма Ангел Ангелов сподели, че всяка одобрена фирма ще може да кандидатства  за грант от по 5000 лв., а на следващ етап инвестиционният билет може да достигне 25 000 евро. Ангелов даде примери за това как известни компании са стартирали от подобен тип уикенди.В Димитровград ще е четвъртата интеракция на програмата, която до момента е имала сесии в Бургас и Стара Загора.Тримата предприемачи, управляващи крупни капитали, са свързани с Димитровград. Желанието да бъдат полезни на родния си град  и България ги мотивира да направят напълно безплатно обучение за предприемачи и да финасират добрите идеи. Местата са ограничени и желаещите да се запишат могат да направят това на следния линк:", "date": "2019.12.20", "title": "Димитър от \"Фермата\" подкрепя бизнес идеи в Димитровград"}
{"url": "http://www.cross.bg/krazhbi-nakiti-sreburni-1620797.html", "text": "/КРОСС/  За броени часове, в резултат на предприети бързи съвместни оперативно-издирвателни действия, служители на ГДНП, СДВР и ОДМВР-Благоевград установиха и задържаха двама мъже, съпричастни към извършена крупна кражба на златни и сребърни накити. Сигнал за извършеното престъпление от къща в село близо до Благоевград е получен вчера. Инкриминираните вещи, на приблизителна обща стойност около 7 000 лв., са намерени и иззети.И двамата задържани са от активния криминален контингент с регистрации за кражби. Изяснява се тяхна съпричастност и към други кражби, извършени на територията на София. Работата по случая продължава под надзора на РП-Благоевград. ", "date": "2019.12.20", "title": "Двама мъже са задържани за крупна кражба на златни и сребърни накити "}
{"url": "http://www.cross.bg/deloto-nesebur-aresta-1620803.html", "text": "/КРОСС/  Апелативният специализиран наказателен съд остави в ареста кмета на Несебър Николай Димитров и другия обвиняем по делото за търговия с гласове Петър Тодоров.Апелативните съдии мотивираха определението си с това, че към момента не е намалял интензитетът на опасност обвинените да извършат ново престъпление.По делото са събрани доказателства за наличие на организирана престъпна група, от които може да се направи и обосновано предположение, че привлечените към наказателна отговорност са извършили престъплението, за което са обвинени, обяви съдът и потвърди мерките „Задържане под стража\" на обвинените.Решението е окончателно и не подлежи на обжалване. ", "date": "2019.12.20", "title": "Кметът на Несебър остава в ареста"}
{"url": "http://www.cross.bg/komisiya-sistema-venetzianskata-1620804.html", "text": "/КРОСС/  България трябва да продължи да работи за реформа на съдебната си система, ако иска да прекрати мониторинговия механизъм, уточни Говорител на Европейската комисия.През октомври Комисията отчете с последния си доклад по механизма за задоволителна работата на българските власти, но обвърза прекратяването му със заключенията на Венецианската комисия и решение на Европейския съвет.Този месец Венецианската комисия даде критична оценка за възможността за незавесим контрол на Главния прокурор. ", "date": "2019.12.20", "title": "ЕК: България да работи за реформа на съдебната система"}
{"url": "http://www.cross.bg/hurvatiya-prezident-milanovich-1620805.html", "text": "/КРОСС/  В Хърватия в петък е последният ден от кандидатпрезидентската кампания преди да бъде обявен ден на размисъл. Първият кръг на президентските избори ще се проведе в неделя, 22 декември, като 3 854 747 избиратели ще имат право на глас. При необходимост вторият тур е насрочен за 5 януари 2020 г.В Хърватия са регистрирани 3 677 907 избиратели, а 176 843 граждани могат да упражнят правото си на глас в чужбина. Според предварителни проучвания, кандидатът за президент на Хърватския демократичен съюз (ХДС) Колинда Грабар-Китарович има най-голям шанс като кандидатът на Социалдемократическа партия (СДП) Зоран Миланович и независимият кандидат Мирослав Шкоро имат шанс за втори тур.Последните проучвания показват, както Хърватското радио и телевизия (ХРТ) обяви, че Грабар Китарович ще се състезава на втори тур с 28,3% от гласовете, а бившият хърватски премиер социалдемократ Зоран Миланович с 26,6% подкрепа.Според анкетите, в случай че Шкоро се класира за втори тур, той би победил действащия президент с 3,6% от гласовете (Шкоро 48,7% и Грабар Китарович 45,1%). От друга страна, със Шкоро и Зоран Миланович в надпреварата, печелившия марж би бил 5,6% в полза на хърватския певец. От 11 кандидати, участващи на изборите в неделя, само евродепутатът и бившият съдия в Търговския съд в Загреб Мисав Колакушич би спечелил около 7%, като всички останали са с под 3%, показват проучванията. ", "date": "2019.12.20", "title": "Хърватия избира президент в неделя"}
{"url": "http://www.cross.bg/dzhambazki-deli-ertyg-1620822.html", "text": "/КРОСС/  Европейският парламент /ЕП/ започва разследване срещу българския евродепутат Ангел Джамбазки. Това са съобщили пред Клуб Z източници от ЕП.Причина са отправените към Джамбазки обвинения от евродепутатите Исмаил Ертуг от Германия и Карима Дели от Франция. На последната парламентарна сесия в Страсбург двамата се оплакаха, че българският им колега ги е обидил заради техния произход. Ертуг е син на турски емигранти, а Дели произхожда от Алжир.По време на дебат за пакета \"Мобилност\" Джамбазки обърнал специално внимание на това, че председателят на комисията по транспорт Дели (втори мандат) е \"французойката от алжирски произход\", която е била подпомагана от \"германеца от турски произход Исмаил Ертуг\".Председателят на ЕП Давид Сасоли съобщи по-рано, че ще иска разследване. Джамбазки ще бъде привикан за обяснение преди първата за 2020 г. сесия в Страсбург. Ако отговорите му не бъдат задоволителни ще бъдат обмислени и евентуални санкции срещу него. Все още не е ясно какви могат да бъдат те.На последната сесия Джамбазки атакува и ЛГБТИ идеологията като заяви, че страни като България не желаят пропаганда на разврат. Той също така нападна и ЕС, който се бил превърнал в свръхдържава.БГНЕС припомня, че на 7 декември пътни полицаи хванаха евродепутата Ангел Джамбазки да шофира с 1.5 промила алкохол в кръвта. Кръвната му проба показа 1.08 промила. ", "date": "2019.12.20", "title": "Разпитват Джамбазки за расистките му обиди в Страсбург"}
{"url": "http://www.cross.bg/zakonoproekta-brekzit-parlamenta-1620824.html", "text": "/КРОСС/  Камарата на общините на британския парламент одобри законопроекта за излизане на страната от Европейския съюз. За закона, включващ съгласуваната с ЕС сделка за условията на „развода\", гласуваха 358 депутати, против - 234.Преди това парламентът на четири пъти отклони законопроекта, който открива пътя за излизането на Обединеното кралство от Евросъюза до 31 януари 2020 г. Бившият премиер Тереза Мей на три пъти претърпя фиаско при гласуванията в парламента, а Борис Джонсън само веднъж. Разположението на силите в парламента се промени кардинално след изборите на 12 декември. В резултат консерваторите на премиера Джонсън получиха комфортно мнозинство в Камарата на общините. Именно поради това премиерът се реши да внесе законопроекта още на втория ден от работата на новия парламент.Увереността в положителния изход от гласуването даде възможност на Борис Джонсън да ожесточи текста на законопроекта, включвайки в него забрана за удължаването на преходния период след Брекзит, изтичащ на 31 декември 2020 г. На този етап Великобритания и Европейският съюз ще продължат да живеят, сякаш Брекзит не се е състоял. През тези месеци страните възнамеряват да се договорят за бъдещите си търговски отношения.Според текста на постигнатото през октомври споразумение за Брекзит, преходният период можеше да бъде еднократно удължен, но не повече от две години. Много британски експерти смятат, че няколко месеца няма да са достатъчни на Лондон и Брюксел, за да сключат договор за свободна търговия помежду си.След гласуването британският парламент ще излезе в коледна и новогодишна ваканция. Правителството разчита, че законопроектът ще бъда съгласуван от двете камари на парламента и подписан от кралица Елизабет II в близките седмици, което ще позволи на Великобритания да напусне ЕС в посочения срок", "date": "2019.12.20", "title": "Британският парламент одобри споразумението за Брекзит"}
{"url": "http://www.cross.bg/mestnite-danutzi-taksi-1620786.html", "text": "/КРОСС/  Непосредствено след края на местните избори, когато станаха ясни окончателните резултати и картинката с новоизбраните кметове бе ясна, министърът на финансите Владислав Горанов даде своята \"благословия\" за повсеместно вдигане на местните данъци и такси по общините. Тъй като трудно може да се обясни някаква реална икономическа нужда от това, на току що излъганите избиратели, се предприе атака по удобната и актуална екологична тема със замърсяването на въздуха.Товa е признак на абсолютна \"управленска шизофрения\" и поредно издевателство над българите, от страна на управляващите. Не звучи логично да внесеш почти 1 тон боклук, легално или не, да го изгориш в производствата и после да вдигаш местните такси, за да се бориш със замърсяването на въздуха.Освен това нахвърляните опорни точки, че старите автомобили са замърсителите и едни от най-големите виновници  за това, някак си се сблъскват не само със здравата логика, но и с икономическата ситуация в България.  Тези които управляват коли с Евро 1,2,3 и 4 са именно тази група хора, чийто доходи са под жизненият минимум. Българинът с минимални доходи се е превърнал във финансов експерт по оцеляване. Поради скъпите цени на горивата той не би могъл да ползва неограничено стария си автомобил. Различна е ситуaцията с хилядната държавна администрация, която ползва служебни автомобили с безлимитно гориво. Истината обаче не се изрича от министър Горанов. Българските общини все повече задлъжняват, все по тежка става издръжката на изградените безсмислени европроекти с общинско участие където имат ангажимент 5 години след пускането им в експлоатация да покриват всичко. Вече по трудно се събират местни данъци и такси, а след спада на икономическата активност и приходите към местните бюджети намаляват, което налага все по честата намеса на българското правителство под вид на заеми към закъсалите общини. Грешната икономическа теория, че от вдигане на данъци и такси се пълни бюджета и се намаля потреблението, т.е. хората ще се откажат от старите си коли и въздуха ще стане по чист са далеч от истината. По частични прогнози ефекта от повишаването на данъците, например за стари автомобили,  ще е 50-60 милиона лева в бюджетите на общините, като най-голям дял има за София /18 милиона/, Бургас /550 хиляди/, Пловдив /1.5 милиона/ и т.н.Тези суми ще се вземат от най неплатежоспособната част от населението, от тези които не могат да покрият всички свои нужди от храна, лекарства и разходи, тези които няма как да преминат на по скъп и екологичен автомобил, тези за които това увеличение от 20-50 лева е само по дълбоко \"бъркане в джоба\". И това управляващите от ГЕРБ, ВМРО, НФСБ, ДПС, ВОЛЯ и БСП го знаят много добре.След като няма икономическа обосновка, нито ще доведе до решаване на проблема с мръсния въздух, защо трябва да товарим населението с още данъци? Вместо това много по-ефективно ще бъде, чиновниците да бъдат свалени от служебните автомобили с безлимитно гориво и да бъдат принудени да използват само обществен транспорт. Възраждане предложи  тази мярка преди седмица, но управляващите ни останаха глухи за нея, както остават глухи за многобройните нужди на българския гражданин и се интересуват само от собственото си облагодетелстванеВъзраждане е против повишаването на местните данъци по общините, които са на границата на поносимостта от гражданите, чиято цел е кметовете да разполагат с по големи бюджети, за да могат да запушват дупки от кражбите и наложените санкции от ЕС.", "date": "2019.12.20", "title": "Увeличението на местните данъци и такси е мярка,с която ще се покрият кражбите в местните бюджети"}
{"url": "http://www.cross.bg/deteto-sila-nyakoi-1620787.html", "text": "/КРОСС/  Днешната дискусия и решенията, които ще вземем, са много закъснели, но все пак дават шанс нещата да се направят както трябва. Да оставим крайните интерпретации и внушения настрана, но да видим защо се стигна дотук?Обвиняваме правителството и мнозинството в пълна липса на чуваемост за притесненията на немалка част от българското общество. Опитахте се да неглижирате надигащото се недоволство от политиката в сферата на социалното подпомагане, разчитахте, че напрежението ще се уталожи и тихо и кротко приетите промени ще влязат в сила.В същото време не можем да не отбележим, че протестите срещу Стратегията за детето - такава каквато беше публикувана, а после оттеглена - и срещу законодателството, което стъпка по стъпка от години ни води именно към модела, доразвиван в оттеглената стратегия, беше най-мащабното за тази година - и като масовост, и като продължителност, и като териториален обхват. Вярно е, че БСП подкрепи промените в закона на първо четене - подчертавам на първо четене - защото в него има много елементи, свързани с хората с увреждания, които са безспорни. Но покрай безспорните неща, в него влязоха и спорни тези, които засегнаха един вече оголен нерв - привързаността на българина към семейството и към детето като върховна ценност.И по-лошото е, че и днес продължавате да обяснявате, че няма проблеми, че има грешни интерпретации, че всичко е наред. Даже стигнахте дотам да замесите и социалните работници и да обяснявате, че са незаслужено демонизирани - не, никой не ги демонизира, даже напротив - за нас, за БСП, техният труд е свещен и се радваме, че по наше настояване те ще получават по-високи заплати през 2020 г. Но законът, ако остане в този си вид, ще постави в перспектива и тях в много трудна среда.Днес подкрепяте отлагане на влизането в сила на промените в закона. Но за какво е това отлагане? Дали за да имате време за истински диалог и търсене на правилните и приемливи решения? Или това е само за симулиране на желание за диалог, а истинската причина е прикриване на липсата на готовност от страна на Министерството на труда и социалната политика с необходимата подзаконова нормативна база?Времето ще покаже.Няма да влизам в дискусия по закона по същество, тъй като дебатите предстоят. Ще споделя обаче някои принципни постановки, които засягат социалното подпомагане, респективно социалните услуги и особено политиката към децата в риск:-           Против сме възприемането на вносни модели - казвам вносни, защото в самите текстове на някои места личи нескопосан превод от английски език - които превръщат грижата за децата в доходен бизнес за частни национални и чуждестранни доставчици на услуги и трасират поредно оттегляне на държавата от присъщи само и единствено на нея функции;-           Настояваме за стриктни правила и контрол над тези доставчици на услуги, ясни дефиниции и категорично разделяне на функциите и правата на доставчика от тези на възложителя на услугата; система, която съдържа в себе си риск от ненужно спираловидно разрастване, е неприемлива;-           Искаме ясно дефиниране на специфичния национален модел на защита на децата - от години се налага чужд на българското общество модел, който разглежда детето просто като индивид, а не като неразделна част от семейството; най-добрата и първа грижа за детето в риск е не то да бъде иззето или изолирано от семейството, което често го травмира тежко, а основните усилия да бъдат насочени към подкрепа на семейството, за да се справи с трудностите; убеден съм, че можете да ми дадете десетки примери, че се прави именно това, но срещите ми в последните месеци показват, че обратните примери даже и преди влизането на този закон в сила са налице; разберете, народопсихологията у нас е различна от тази на западните ни партньори, някои от вас може да го нарекат изостаналост, провинциализъм, но за българина връзката между поколенията и вътре в едно семейство е много силна, това ни е спасявало в най-трудните времена, не я разкъсвате.-           По наша преценка 6 месеца са твърде много време за преглед и корекции на този закон, но ние ще подкрепим отлагането на влизането му в сила с настояването тези 6 месеца да бъдат използвани за една по-широка дискусия за цялостния модел, който утвърждаваме в България, като може да започне разговор по нова Стратегия за детето, по промени в други свързани закони като например Закона за закрила на детето.                                                                                                                                     -           Парламентарната група на \"БСП за България\" ще участва активно в тези разговори както тук в столицата, така и в регионалните и местни дискусии по приетите промени; освен това ще направим още една стъпка - ще сезираме Конституционния съд за някои от текстовете, тъй като имаме известни съмнения за тяхното съответствие с Конституцията; така ще помогнем за още по-ясен и категоричен изход на предстоящите консултации и дискусии. ", "date": "2019.12.20", "title": "Кристиан Вигенин за Закона за социалните услуги: Против сме възприемането на вносни модели   "}
{"url": "http://www.cross.bg/ychastie-zayavleniyata-finansov-1620789.html", "text": "Фонд на фондовете отвори шест заявления за участие в процедурата за избор на финансов посредник по инструмента насочен към сътрудничество между наука и бизнес/КРОСС/ Днес, 20 декември 2019 г., в сградата на Фонд на фондовете на публично заседание, членовете на комисията за избор на финансов посредник за Фонда за технологичен трансфер (ФТТ) отвориха заявленията за участие. Инструментът е финансиран със средства по Оперативна програма „Иновации и конкурентоспособност\" 2014-2020 (ОПИК), съфинансирана със средства от Европейския фонд за регионално развитие. Публичният ресурс по него е в размер на 56.3 млн. лв., като заедно с  допълнително привлеченото частно финансиране, се очаква общата сума да достигне 75.8 млн. лв.Този специфичен финансов инструмент ще осигурява дялови инвестиции, насочени към подпомагане на трансфера на технологии в България в сътрудничество с научно-изследователски организации.Заявления за участие бяха подадени от:Обединение София Иновейшън Кепитъл – Драгомир Огнянов Бояджиев; Андреа ди Анселмо; Франческа Натали; Борислав Атанасов Врацов; Даниел Уолбридж Линч Файв Си Венчърс ДЗЗД – Борислав Георгиев Бориславов; Евелин Велизаров Велев; Пънийт Раж Батиа; Павел Димитров Езекиев; Живко Иванов Иванов; Красимир Христов ЯкимовКонсорциум „314 Венчърс“ – Ангел Христов Ангелов; Тодор Вълков Попов; Д-р Суч Гергели; Морис Бекант Вервей Обединение „Велосити Кепитъл Сий“ – Владимир Любенов Цанков; Ражеев Саксена; Уилям Стенли Бънгай; Ричард Гай; „Велосити Кепитъл Адвайзър Лимитид“ Лондон Обединение „Технологичен катализатор“ – Дилян Красимиров Димитров; Петър Георгиев Илиев; Румен Николов Трилев; Даниел Георгиев Александров; Корстиаан ЗандвлиетИновативна България 2019 ДЗЗД – Мартин Петров; Боян Иванчен; Иван Петков; Роман Ангелов; Дейвид Батстоун; Андрю Макинтош; Грега ПотокарЦелта на Фонда е да подпомогне осъществяването на връзка между наука и бизнес, чрез създаване на благоприятна среда за развитие на иновациите, произхождащи от университети, технологични паркове, научни лаборатории и други звена по пътя им към комерсиализация на резултатите. ФТТ ще цели да създава добри практики в сферата на инвестициите в развойна дейност.Допустимите за подкрепа бизнеси обхващат, както новосъздадени, малки и средни, така и големи предприятия.Предстои разглеждане на заявленията, след което ще бъдат изпратени покани за подаване на първоначални оферти на отговарящите на условията поставени в Документацията за участие кандидати.", "date": "2019.12.20", "title": "Голям интерес към Фонда за технологичен трансфер"}
{"url": "http://www.cross.bg/iiordaniya-petkov-bulgariya-1620790.html", "text": "/КРОСС/  Председателят на ПП АБВ Румен Петков и Анастас Терзобалиев, съветник на партията по отношенията с Близкия изток и арабските страни, бяха приети от един от ръководителите на политическата дирекция на кабинета на йорданския крал Абдула II, придружени от посланика на Република България в Кралство Йордания, Н. Пр. Димитър Михайлов.По време на срещата бе обсъдена възможността за обучение на студенти от Йордания в български ВУЗ-ове и конкретните програми, които ПП АБВ обсъжда със своя йордански партньор партия „Послание\". Във фокус бяха и възможностите в туризма, отчитайки голямата динамика и развитие на сектора в Йордания през последните години.Акцент в разговора беше готовността на България да подкрепя Йордания в утвърждаването на сигурността - процес, започнал преди 13 години. В този контекст беше отчетен огромното значение и заявена голяма благодарност от страна на Али Джафар Хюнети, един от ръководителите на политическия департамент, за подписания през 2007 година Договор за полицейско сътрудничество и сътрудничество между службите от ресорните министерства на Кралство Йордания и България. Това е първият договор, подписан от държава - член на ЕС с Кралство Йордания, за сътрудничество в сигурността. Румен Петков изрази убеденост, че този договор ще бъде надграждан в годините в борбата с терора.Петков предаде на домакините на срещата специални послания от президента Георги Първанов и Н. В. Симеон II за крал Абдула II в контекста на предстоящата визита на йорданския крал през май следващата година в България. Отчетени бяха и огромните ползи за двете държави след визитата през 2007 година на голяма българска делегация, водена от президента Георги Първанов. Събитието е последвано от пикови моменти в стокообмена - от  $20 млн., само за няколко години стокообменът стига $150 млн. Именно това трябва да са целите, които си поставяме като държави, посочи Румен Петков и добави, че ПП АБВ ще способства процеса с всички сили и средства за добруването на двата народа във всички сфери на сътрудничеството - образование, туризъм, сигурност, икономика, стокообмен, изграждане на строителна борса. Неслучайно България е сред страните, оказали най-голяма подкрепа на Йордания и днес Кралството е остров на стабилност в един твърде размирен регион. Около  това становище се обединиха представителите на политическата дирекция на Кралството и делегацията на ПП АБВ, водена от Румен Петков. ", "date": "2019.12.20", "title": " Румен Петков на среща в кралския дворец в Йордания"}
{"url": "http://www.cross.bg/vodi-voda-stranata-1620791.html", "text": "/КРОСС/  През 2018 г. в страната са иззети 5 425 млн. м3 пресни води, което е с 4.1% по-малко спрямо 2017 година. Най-значимо е намалението на иззетите повърхностни води (4.3%), които съставляват около 90% от иззетите пресни води, съобщиха от НСИ.Регистрираният спад се формира основно от намаляващото черпене на вода за охлаждащи процеси в енергетиката и за сектор „Селско, горско и рибно стопанство\". Спад се отчита и при добитата вода от подземни източници - с 2.6% спрямо 2017 г. основно за целите на общественото водоснабдяване (ВиК).Въпреки намалението на абсолютния обем структурата на водовземането в страната е относително устойчива. През 2018 г. най-значим е делът на водите за сектор „Индустрия\" -70.7% от пресните води, следват ВиК сектора (15.5%) и сектор „Селско, горско и рибно стопанство\" (13.3%). Добитите води за сектор „Услуги\" съставляват около 0.4% от общото количество на иззетите пресни води.През 2018 г. за производството на хидроенергия допълнително са преработени общо 26 млрд. м3 сурови води, което е с 45.2% повече спрямо 2017 година.Една част от иззетите води са за крайно потребление, а останалата част са загуби на вода (течове, изпарения, неточности при измерването и други физически загуби).Водата се осигурява чрез обществено снабдяване (ВиК), напоителни системи, собствено или друго снабдяване. През 2018 г. общото количество на използваната прясна и непрясна вода в страната е 4 647 млн. м3, като спрямо 2017 г. намалява с 1.8%. С най-голям дял във водоползването са водите за охлаждащи процеси в енергетиката (78.0% от използваната вода), като спрямо 2017 г. намаляват с 2.1%. Тези води се осигуряват предимно от собствено снабдяване и след употреба обикновено се връщат обратно във водоизточника. Използваната вода за напояване на земеделски култури през 2018 г. (291 млн. м3) е около равнището на предходната година Използваните количества в сектор „Селско, горско и рибно стопанство\" са около 312 млн. м3 предимно за напояване (259 млн. куб. м). Спрямо 2017 г. се отчита нарастване на водата, използвана в сектора на услугите - до 87 млн. м3, докато потреблението на питейна вода от домакинствата през 2018 г. (253 млн. м3) остава близо до равнището на предходната година.Общественото водоснабдяване (ВиК) осигурява около 8.3% от необходимата вода. Подадената вода от ВиК през 2018 г. е 885 млн. м3, което е с 3.6% по-малко спрямо 2017 година. Доставената вода на крайните потребители (фактурирана) през 2018 г. съставлява 39.8% от подадената вода, а тази за технологични, противопожарни и други цели вода (нефактурирана) е 3.9%. Общите загуби на вода през 2018 г. се оценяват на 499.0 млн. м3, или 56.4% от подадената вода (56.8% за 2017 г.). Преобладаващата част са загубите при транспорта на водата (реални загуби), като през 2018 г. те се оценяват на 425.6 млн. куб. метра.С обществено водоснабдяване е свързано 99.5% от населението в страната. Среднодневното потребление на питейна вода от домакинствата през 2018 г. се оценява на 99 л на човек, което е на равнището на 2017 година. Над средното за страната е потреблението на вода от домакинствата в Югозападния район (118 л/чов./ден.), а най-ниско - в Североизточния район (85 л/чов./ден.).яРазпределението по области показва, че през 2018 г. водещо място по потребление заемат София (столица) (126 л/чов./ден.) и Благоевград (117 л/чов./ден.), а на последно място са Търговище (69 л/чов./ден.) и Сливен (70 л/чов./ден.).През 2018 г. 1.1% от населението в страната е било на режим на водоснабдяване поради недостиг на вода, предимно сезонен. Най-засегнати от режим на водоснабдяване са областите Габрово (28.2%), Търговище (13.1%) и Сливен (7.8%).Общата дължина на водопроводната мрежа (експлоатирана от ВиК) през 2018 г. е 74 731 км, от която новоизградена 115 км, и реконструирана/подменена 411 километра.През 2018 г. от икономиката и домакинствата са образувани около 427 млн. м3 отпадъчни води и 3 618 млн. м3 отработени води от охлаждащи процеси - общо те съставляват 87.1% от използваните води.С най-голям дял са отпадъчните води, образувани от битовия сектор - 63.9% от общото количество (без преработените води от охлаждане). Преобладаващата част от тях се отвеждат в обществената канализация и селищните пречиствателни станции за отпадъчни води (СПСОВ). От сектор индустрия през 2018 г. са образувани около 110 млн. м3 отпадъчни води, като 82.8% от тях са отведени във водни обекти. Делът на пречистените съставлява 64.9% от отведените във водни обекти индустриални отпадъчни води.Общият обем на отведените през 2018 г. отпадъчни води във водни обекти от икономическите дейности, домакинствата и обществената канализация (вкл. дъждовни и др.) се оценява на 767 млн. м3 (без охлаждащите), от които 76.5% са третирани в селищни и производствени пречиствателни станции (75.8% за 2017 г.).През 2018 г. в страната са регистрирани 170 действащи селищни пречиствателни станции за отпадъчни води, от които 108 бр. с капацитет над 2 000 еквивалент жители. Преобладаващата част от станциите са с вторични методи на третиране и допречистване с азот и фосфор.Относителният дял на населението с услуги по отвеждане на отпадъчните води в обществената канализация през 2018 г. се оценява на 76.2%. Със селищни пречиствателни станции е свързано 63.9% от населението на страната. Най-висок e дeлът на свързаното население в Югозападния (78.0%) и Североизточния район (72.6%), а най нисък - в Северозападния район (44.2%). На национално равнище се регистрира известно нарастване на дела на населението, свързано със СПСОВ с вторични методи и методи за допречистване - от 63.2% (2017 г.) на 63.7% (2018 г.). ", "date": "2019.12.20", "title": "НСИ: Общите загуби на вода през 2018 г. са 499 млн. куб. м "}
{"url": "http://www.cross.bg/vednuzh-mesechno-period-1620806.html", "text": "/КРОСС/  Учени препоръчват да ходим на театър или изложба поне веднъж месечно, след като установиха, че това може да намали риска от ранна смърт, съобщи в. \"Дейли мейл\".Полезни са и всякакви други допири с културата - пеене в хор, свирене на музикален инструмент или курсове по калиграфия.Учените от лондонския Университетски колеж са проследили 7000 души на възраст над 50-те за период от 12 години. Доброволците, които отделяли време за културно мероприятие веднъж месечно, се оказали с 31 процента по-нисък риск да умрат за този период, а при веднъж на няколко месеца - с 14 процента по нисък риск.Изследването не доказва причинно-следствена връзка, защото е само наблюдателно. Учените обаче мислят, че вечерите в театъра са полезни за психичното здраве.Световната здравна организация също препоръчва изкуствата за предотвратяване или облекчаване на заболявания. Танците например помагат при посттравматично стресово разстройство и облекчават напрежението в мускулите. Груповото плетене пък е полезно за социализирането на страдащите от деменция. ", "date": "2019.12.20", "title": "Ходете на театър или изложба поне веднъж месечно, полезно е "}
{"url": "http://www.cross.bg/bolnitza-priet-dopulva-1620825.html", "text": "/КРОСС/  Бъкингамският дворец съобщи, че принц Филип, съпругът на кралица Елизабет Втора, е приет в болница за наблюдение и лечение \"като предпазна мярка\", предаде АСошиейтед прес.Принц Филип, който е на 98-години, е настанен в болница \"Крал Едуард Седми\" в Лондон. Уточнява се, че той не е пристигнал в лечебното заведение с линейка и не е бил приет по спешност, посочва АП. Става дума за планиран прием в болницата, допълва Франс прес.Принцът е пристигнал в болницата от Норфолк, където британското кралско семейство прекарва по традиция коледните празници в кралската резиденция Сандрингам, допълва Франс прес.", "date": "2019.12.20", "title": "Съпругът на кралица Елизабет е приет в болница"}
{"url": "http://www.cross.bg/ylitzi-kosmosa-kilometra-1620816.html", "text": "/КРОСС/  Новогодишната украса на руската столица ще бъде посветена на космоса, като за целта ще бъдат използвани 130 километра светодиодни гирлянди, 150 хиляди играчки и декоративни елементи, а по улиците и площадите ще се появят 100 \"космически\" инсталации, съобщава ТАСС.От 31 декември до 5 януари на улиците Тверска, Моховая и Охотний ряд ще се състоят народни празненства в рамките на фестивала \"Пътешествие към Рождество Христово\". За шест дни трите улици ще станат пешеходни. Оформлението и културната програма ще бъдат посветени на космоса, като ще бъдат изградени 100 арт-обекта.Украсата на централните улици ще бъде посветена на различните етапи от усвояването на космоса. Разхождайки се из празничните улици на града, посетителите на фестивала ще могат да узнаят какво разстояние ги отделя от различните планети.За тази цел ще бъдат поставени 12 навигационни стълба. Указателите ще им подскажат на колко километра се намират Марс, Сатурн и други небесни тела.На празничните площадки гостите ще бъдат посрещани с музикални изпълнения, спектакли и различни шоу програми. ", "date": "2019.12.20", "title": "Москва се превръща в... космос "}
{"url": "http://www.cross.bg/detza-sacheva-vuzrazhdane-1620795.html", "text": "/КРОСС/  Ние от Възраждане заявяваме, че заплахата от репресии не ни плаши. Винаги сме стояли на продетски и просемейни позиции, а в центъра на нашите политики е подкрепата на родителството. Ние от Възраждане нямаме \"квази политически\" искания! Имаме политически искания! Протестите, против провежданите политики са политически! Странно е, че именно член на правителството се прави че не разбира тази аксиома!Нашите политически искания са оставка на Деница Сачева и на цялото правителство. Разследване на всички министри при установяване на злоупотреби, налагане на мерки- съд, конфискация и затвор.Според излязлата, във вчерашния ден, информация в Медиапул, съставена по думите на Сачева:- (цитат от Медиапул): „По думите ѝ към реални страхове на хората и правни казуси на наши сънародници с чужди законодателства, се наслагва и сериозна външна провокация и намеса по отношение на насаждане на страхове, че ще бъдат отнемани деца. Попитана откъде идват те, Сачева каза, че има политически партии, които вече се самоидентифицираха с тези искания - например политическа партия \"Възраждане\", но по думите на министъра тя не е представител на разследващ орган, за да каже кой точно стои зад това.\".От Възраждане са категорични, че красноречивият намек на Деница Сачева, че протестиращите ще бъдат разследвани от службите за противодържавна дейност е заплаха и потвърждение за позицията на самозабрава, която демонстрира правителството или на ясно показаното поведение \"държавата това съм аз\".Това е видно и в изказването на Деница Сачева, отново отразено в медиите:-(цитат) \"Държавата няма нужда от деца без семейства. Държавата няма нужда от деца, които са неграмотни. Държавата няма нужда от деца, които живеят в насилие. Деца, които не говорят български език и деца, които не могат да се реализират\", заяви Сачева\"\"Освен, че в изказването на социалния министър изцяло липсват позитивни послания, а все пак се отнася за най-святото, българските деца, то е отправено в публичното пространство в условия на демографска криза. В условия, в които е необходимо да се раждат деца и да имаме деца, за да се запазим като нация. Би следвало социалният министър да даде решения как да постъпим, за да имаме повече деца и как да подпомогнем семействата, за да се справим с проблеми като-неграмотност, изоставяне на децата, бедност др. Държавата това не сте Вие, Сачева и Борисов и другите министри! Държавата това сме ние българите\", добави Костадин Костадинов, председател на Възраждане.Външната намеса, която наистина съществува и вече е ясна на всеки мислещ българин: се казва „Норвежки финансов механизъм\".Субекти, които имат за цел провеждане на определен политики - тоест политически субекти - заобикалят строгите изисквания на закона. Ние също можем да помогнем на разследващите органи да открият от къде идва външното влияние- ще предоставим списък на 56 НПО-та, които съвсем наскоро се демаскираха, като декларираха своята съпричастност към провежданата политика, добавят от Възраждане. ", "date": "2019.12.20", "title": "Възраждане иска оставката на Деница Сачева"}
{"url": "http://www.cross.bg/dvizhenieto-varna-hemys-1620794.html", "text": "/КРОСС/  Пуснато е движението по ремонтираното платно за Варна на виадукта край с. Потоп при 19-ти км на АМ „Хемус\". С това единственото ограничение на движението по АМ „Хемус\" преди предстоящите Коледни и Новогодишни празници остава в района на тунел „Витиня\", където продължават аварийно-възстановителните дейности в тръбата за София.  Виадуктът при 19-ти км е с дължина 525 м. Той е в експлоатация от 1975 г. и от тогава не е основно ремонтиран. Ремонтните дейности през тази година са на стойност 22 млн. лв. с ДДС. Извършено е цялостно премахване на старата настилка на платното за Варна, положени са нова хидроизолация, асфалтобетонова настилка и хоризонтална маркировка, монтирани са нови дилатационни фуги, предпазни огради и парапети. Ремонтирани са два стълба на съоръжението, както и греди, ригели и лагери. Ремонтът на колоните на моста край с. Потоп започна през 2017 г. и ще продължи през 2020 г. На 13-ти декември беше възстановено движението в платното за Варна на виадукта „Коренишки дол\" при 36-ти км на АМ „Хемус\". Преди началото на летния сезон през т. г. беше пуснато движението и по обновените платна за Варна на виадуктите при 37-ми км и 51-ви км /„Разлив\"/ на АМ „Хемус\".  ", "date": "2019.12.20", "title": "Пуснато е движението по ремонтираното платно за Варна на виадукта при с. Потоп на АМ „Хемус“"}
{"url": "http://www.cross.bg/tynberg-sedmitza-demonstratziya-1620793.html", "text": "/КРОСС/  Шведската екоактивистка Грета Тунберг отново излезе на демонстрация пред сградата на шведския парламент в Стокхолм, след като отсъстваше от родината си в продължение на четири месеца и половина, предаде ДПА. \"Училищна стачка 70-та седмица. Стокхолм!\", написа тя в Туитър.Така Тунберг продължи с училищните стачки, имащи за цел да привлекат вниманието на обществото към борбата с климатичните промени. По-рано тази седмица 16-годишната активистка написа в Туитър, че се е завърнала в Швеция.Тунберг, която наскоро бе определена за личност на годината на сп. \"Тайм\", стана популярна именно с организираните от нея училищни стачки, които традиционно се провеждат в петък. Участващите в тях ученици пропускат училищните си занятия, за да покажат ангажираността си с климатичния въпрос. Първата подобно демонстрация бе през август миналата година, припомня ДПА. ", "date": "2019.12.20", "title": "След 4-месечно прекъсване Грета Тунберг отново протестира пред шведския парламент"}
{"url": "http://www.cross.bg/interpol-borisov-bulgariya-1620779.html", "text": "/КРОСС/  \"Убедени сме в ключовата роля на Интерпол в областта на сигурността в световен мащаб. С решителност продължаваме нашето активно и ползотворно сътрудничество\". Това заяви министър-председателят Бойко Борисов по време на срещата си с генералния секретар на Интерпол Юрген Щок, който е на посещение у нас по повод 30-годишнината от подновяването на членството на България в Интерпол.В хода на разговора премиерът Борисов постави акцент върху успешното участие на страната ни в различни проекти на Международната организация на криминалната полиция и в реализирането на операции във важни области като борбата с трафика на оръжия, наркотици, трафика на хора и на мигранти, които са сред основните ни приоритети.Министър-председателят даде висока оценка на проведените у нас обучения, организирани и финансирани от Генералния секретариат на Интерпол. В рамките на тази година те са три с фокус върху трафика на хора в Балканския регион, върху работата с базата данни за откраднати оръжия и по противодействие на престъпленията с предмет МПС.„За нас е особено важно, че тези обучения включват и Балканския регион. Както знаете, за България сътрудничеството с всички държави от региона е постоянен приоритет\", добави премиерът Борисов. Той подчерта, че обменът на информация със Западните Балкани се осъществява основно по канала на Интерпол и на двустранна основа, затова е важно укрепването на контактите на всички нива и във всички области от взаимен интерес.„Наскоро в София беше проведен Годишният форум за устойчивост на Западните Балкани, на който още веднъж потвърдихме нашата подкрепа и използването на всяка възможност за надграждане на постигнатите резултати\", каза премиерът Борисов пред генералния секретар на Интерпол Юрген Щок.По време на срещата бе обсъдено още домакинството на България на Процеса „Акаба\" догодина, което е тематично свързано с инициативата на България за развитието на Западните Балкани и за укрепване на международното и регионалното сътрудничество в сектора на сигурността.Интерпол отбеляза 95 години от създаването си през миналата година. Със своите 194 държави членки днес организацията е втората след ООН по отношение на международното представителство. България членува в Интерпол от 1923 до 1958 г. Членството е подновено в рамките на 58-ата сесия на Генералната асамблея на Интерпол на 27 ноември 1989 г. ", "date": "2019.12.20", "title": "Борисов: Продължаваме ползотворното сътрудничество с Интерпол"}
{"url": "http://www.cross.bg/koli-slychaite-chast-1620780.html", "text": "/КРОСС/  От началото на годината столичната полиция е регистрирала 124 опожарявания на коли. 10 от тях са поради технически причини, а останалите 114 са предизвикани умишлено от трети лица. Това съобщи в предаването „Здравей, България\" на NOVA главен инспектор Ивайло Величков от СДВР.По думите му мотивите за деянията са най-различни. В част от случаите става дума за отмъщения. „В много от случаите, когато имаме задържани се оказва, че те са извършени по чисто хулигански подбуди. Когато извършителите са в нетрезво състояние, наркотична зависимост или психически проблеми\", обясни той.Величков е категоричен, че няма специализиран контингент, който да се занимава с този вид престъпления. Има задържани психично болни хора, има криминално проявени такива. В минали периоди сме имали и група непълнолетни деца. Това е едно престъпление, което е много лесно за извършване, съответно и средствата са общодостъпни\", уточни той.Последният случай на опожарен автомобил е в столичния квартал „Света Троица\". Това се е случило в сряда около 19.30 часа. Огнището на пожара е било в задната част на колата. Извършителите на деянието се издирват. ", "date": "2019.12.20", "title": "Бум на опожарени коли в София"}
{"url": "http://www.cross.bg/godini-grazhdani-grazhdanite-1620796.html", "text": "/КРОСС/  Въпросът за жилищно-спестовните влогове на гражданите (или така наречените лихвоточки) е една обществена драма, която продължава вече 30 години и очевидно днес  тя ще приключва. За съжаление, според действащия закон,  изплащането на дългогодишните жилищно-спестовни влогове на гражданите приключва с изтичането на 2019 г., а в бюджета за 2020 г. са предвидени 300 000 лева, с които фондът, който изплащаше задълженията, да бъде закрит и архивиран. Иначе казано, който е успял да получи парите си до този момент, е успял. Всички, на които държавата все още дължи пари, и които са си чакали тези пари повече от 30 години, всички тези хора вече нямат шанс да си получат парите. Става дума, по оценки на самия фонд, за около 100 милиона лева. Това са 100 милиона лева, които хиляди български граждани са внасяли преди десетки години за закупуване на жилище, но не са предвидили промените в държавата от 10.11.1989 г. и са се оказали кредитори на българската държава. По принцип погледнато, те стават кредитори на собствената си държава, която е създадена за да защитава техните интереси. И с променлив успех, през всичките тези години, държавата намираше сили и финанси  постепенно да изплаща задълженията си към своите граждани. Тридесет години до днес, голямата част от гражданите успяха по един или друг начин да получат вложените преди десетилетия средства, често пъти внасяни от самите тях, но и от техните родители. Въпреки това остават още няколко хиляди правоимащи, които оттук нататък нямат никакъв шанс. За тези хора, лихвоточките са единственият начин за закупуване на жилище, въпреки че средствата, които държавата им дължи са недостатъчно, но са безценна добавка, която им даваше надежда. Днес вече е ясно. Надежда за хората, които още не са си получили парите, няма. Тази сага приключи с познатия край. Държавата на практика открадна 100 млн. лева от собствените си граждани. През последните седмици говорих с десетки граждани, които са засегнати и единственото което можех да им кажа е, че всичко вече приключи и те нищо повече не могат да направят. Държавата най-безскрупулно открадна 100 милиона от гражданите си. Неизбежно ли беше това развитие? Можеше ли държавата да не бъде за тези хора мащеха? Разбира се, че можеше! И това зависеше през последните години от нас, депутатите. От депутатите в тази зала. И по-скоро от мнозинството от ГЕРБ и патриотите, което този път наистина надмина себе си. Скъпи български граждани, хладнокръвно, последователно и напълно безскрупулно ГЕРБ и патриотите просто ви взеха паричките. Ето така, в напълно осветената зала на парламента. На светло и топло. Точно под носа ви!Нека ви напомня как стана това. Проект за промяна на този закон беше внесена още в рамките на миналия парламент от тогавашния депутат от десницата Вили Лилков. Той предлагаше няколко прости неща, които щяха да избегнат сегашната ситуация, но мнозинството от ГЕРБ тогава очевидно се е държало точно така, както го направи и сега. Просто не допуснаха закона да се гледа в зала докато не изтече действието на предишния парламент и съответно законът отпадна докато някой не го внесе отново в новия парламент. Това направихме няколко депутата от БСП и от Воля, които пренаписахме този закон и го  осъвременихме  спрямо новите изисквания и го внесохме. Преди вече две години. Законопроектът предвиждаше удължаване на сроковете както и за записване на правоимащите, така и за изплащане на сумите, но така също и задължаваше държавата да изплаща минимум по 30 милиона лева годишно, така че до няколко години да бъдат изплатени парите на всички. И тук започва последната сага на този закон. С няколко ювелирни процедурни стъпки депутатите от ОП успяха напълно да блокират законопроекта, като заедно с депутатите от ГЕРБ го оглавиха с единствената идея той да не мине. И колеги, аз за тези години не успях да ви видя да сте толкова прецизни в парламентарните си действия колкото бяхте с този закон. Просто излъгахте няколко хиляди наистина бедни граждани и им задигнахте 100 милиона лева. Организирано и неумолимо. Напълно според закона! И напълно не в интерес на гражданите. Т.е. точно обратното на това, за което сте се клели в тази зала, а именно: „с всичките си действия да служа на интересите на народа\". Заклехте се, ама направихте друго! И тук искам да подчертая личното участие на някои колеги. На тези патриоти, които внесоха законопроекта напълно преписан и недодялан, само и само да отнемат на БСП възможността за контрол и впоследствие да доведат до умишленото му неприемане. Колеги, които се наричате патриоти, вие можехте да бъдете полезни за гражданите, но избрахте друго. Излъгахте ги. Даже без угризения. Гражданите могат специално да се обърнат към комисията по финанси, начело с нейния председател. Две години, последователно и неумолимо председателката на Комисията по финанси не вкара в дневния ред на комисията този законопроект, поради което той не стигна в зала и респективно сроковете му изтекоха. Скъпи граждани, Патриотите и ГЕРБ действаха организирано и себеотрицателно за да ви вземат парите. И успяха! Ние, от БСП, междувременно направихме всичко възможно, за да се приеме законопроектът. Написахме и заедно с колегите от Воля внесохме законопроекта.  Събрахме над 5000 подписа по цялата територия на страната в подкрепа на законопроекта. Десетки пъти в рамките на парламентарния контрол и на председателски съвети в парламента поставяхме въпроса за законопроекта и защо не се разглежда. Опитахме се безуспешно да убедим другите колеги от комисията по финанси да ни добавят един подпис, за да внесем законопроекта принудително в комисията... И нищо! Уважаеми колеги, фактът че на първо четене този законопроект мина преди две години с пълно мнозинство, означава, че в него има смисъл. А фактът че после така и не беше приет- означава, че някъде в тази зала има хора с гузна съвест. Или поне би трябвало да има, защото гражданите са ощетени от депутатите, които са се клели да ги защитават, а не да ги ощетяват.Днес е последният ден на парламента за тази година. Тоест, скъпи български граждани, този въпрос е закрит и по него нищо не може да се направи.  В края на краищата вие гласувате. Вие, гражданите, определяте докога ще продължи това.  ", "date": "2019.12.20", "title": "Антон Кутев:  Държавата  открадна 100 млн. лева от собствените си граждани"}
{"url": "http://www.cross.bg/mesetz-tyrizum-evro-1620807.html", "text": "/КРОСС/  Над 3,4 млрд. евро са приходите от международен туризъм за периода януари-октомври 2019 г. у нас, сочат данните на Българската народна банка, публикувани днес. Резултатите показват намаление от едва 0,3 на сто спрямо същия период на рекордната за туризма 2018 г.Само за месец октомври 2019 г. постъпленията от чуждестранни туристи възлизат на 217 млн. евро, което е ръст от 4,4% спрямо същия месец на 2018 г. Увеличение бе отчетено и в броя на чуждестранните туристически посещения, които според Националния статистически институт през десетия месец от годината са били над 546 хил., а ръстът е 5,1 на сто в сравнение със съответния месец година по-рано.  Резултатите показват, че въпреки предизвикателствата и кризите в световен мащаб българският туризъм се развива устойчиво и доказва своята стабилност, коментира министър Николина Ангелкова. Тя добави, че Министерството на туризма заедно с туристическия бранш и местната власт ще продължат да работят за успешно приключване на зимния сезон и по подготовката на лято 2020 г. ", "date": "2019.12.20", "title": "3,4 млрд. евро са приходите от международен туризъм до октомври 2019 г"}
{"url": "http://www.cross.bg/iqos-tyutyun-nagryavane-1620683.html", "text": "/КРОСС/   „Американският регулатор FDA издаде разрешение за продажба на IQOS в  САЩ на 30 април 2019 г. след 2-годишна процедура по разглеждане на  заявлението за разрешение за пускането на пазара на устройството за  нагряване на тютюн. През октомври FDA използва възможността да обясни  своите мотиви за издаване на разрешителното, като трябва да уточним, че  IQOS е първият продукт с нагряване на тютюн, получил такова  разрешително. Лектор на уебинара бе д-р Присила Калахан, заместник  директор на научния отдел на катедрата за здравни науки за индивида в  Центъра за тютюна към FDA. Д-р Калахан е доктор по медицина с 20-годишна  частна практика като пулмолог и работи в Агенцията от 10 години (както в  областта на лекарствата, така и в областта на тютюна). Тя е главният  технически ръководител по заявленията за разрешение за пускане на пазара  на нови тютюневи изделия (PMTA). И според нея, нито едно тютюнево  изделие не е биз риск“, обясни д-р Мойра Гилкрист.„Д-р Калахан подчерта, че когато Агенцията установи (на базата на  клинични изпитвания на ФМИ и независими проучвания), че продажбата на  даден продукт има потенциал да доведе до намалена смъртност или  заболеваемост, се прави извод, че той в дадения момент е подходящ за  опазване на общественото здраве. Този стандарт може да се променя в  бъдеще в зависимост от пазарната среда“, каза още вицепрезидент за  стратегически и научни комуникации във ФМИ.  По думите й FDA ще  продължава да надзирава отблизо продукта, неговите съставки,  производство и научна оценка. „Този контрол ще продължи и докато IQOS  или наричаната в научната литература Система за нагряване на тютюн (СНТ)  се продава в САЩ. FDA разгледа нашите научни изследвания, инспектира  нашите производствени обекти и направи оценка на цялата верига на  стойността, свързана със Системата за нагряване на тютюн. Те ще  получават за преглед и нашите маркетингови планове, преди те да бъдат  приложени на пазара. Затова и д-р Калахан заяви, че ако има някакъв  проблем, те ще го знаят“, добави д-р Гилкрист. „Д-р Калахан-Лайън обясни как работи системата за нагряване на тютюн,  като подчерта, че устройството нагрява специално разработени тютюневи  стикове до определена температура, за да се генерира аерозол без горене  на тютюна. Тя изтъкна, че притокът на енергия на устройството на  практика прекъсва, ако то достигне температурата, при която възниква  горене. Впечатляващо бе, че не всички в научната и здравна общност,  знаят как работи IQOS или как технологията е различна от тази при  електронните цигари“, разказа още д-р Гилкрист. „По време на уебинара д-р Калахан-Лайън спомена, че токсикологичните  данни, които представи Филип Морис Интернешънъл, показват потенциал за  ползи от употребата на IQOS в сравнение с горимите цигари за  пълнолетните пушачи, които преминават напълно на устройството.  По-конкретно тя посочи намалението на излагането на въглероден окис,  както и на акролеин и формалдехид. Тя добави също така, че нашите данни  показват, че аерозолът на продуктите, съдържа някои възможни канцерогени  и други химикали, които може да са генно токсични, но те са в много  ниски концентрации“, подчерта директорът на научни комуникации във ФМИ.  По думите й някои от тези химикали са токсични, но те са в много ниски  концентрации и същественото намаление на броя и концентрациите на вредни  и потенциално вредни вещества в сравнение с тези в горимите цигари  компенсира потенциалните токсични ефекти. „Д-р Калахан-Лайън посочи, че  нашите краткосрочни клинични проучвания показват подобрение на  биомаркерите за излагане, което е показател за намалено излагане на  вредни вещества и че тази тенденция на подобрение е устойчива“, добави  д-р Гилкрист.Слушателите на уебинара научиха, че FDA смята, че употребата на  продукта от младежи и бивши пушачи, или непушачи, се очаква да е ниска  на база наличните данни.  Според Агенцията, не се отчита висок процент  на употреба от непушачи, в т.ч. и подрастващи непушачи, които не  проявяват особен интерес към продукта. Дори и сред бившите пушачи  интересът към продукта не е висок. „Същевременно,  д-р Калахан посочи,  че концентрациите на никотин и съответното удоволствие от продукта, се  смятат за достатъчни за задоволяване на потребностите на настоящите  пълнолетни пушачи. Системата за нагряване на тютюн води до  пристрастяване, но рискът от пристрастяване не е по-висок от този при  цигарите“, каза д-р Мойра Гилкрист. Тя подчерта, че ФМИ ще продължи да  провеждаме асистирани тестове на IQOS, за да насърчи пълното преминаване  на пълнолетните пушачи чрез употреба на продукта, като така улесни  пълното им и бързо преминаване. „В крайна сметка, както показва  уравнението за намаление на вредата от тютюна, научните доказателства за  продукта нямат никакво значение, ако хората не изберат да преминат на  него“, категорична е д-р Гилкрист.„Д-р Калахан-Лайън заяви още, че ФМИ вече е представил два годишни  доклада за безопасност от държави, различни от САЩ. Тя подчерта, че FDA  не е установила тревожни нежелани събития, свързани конкретно с IQOS от  данните за другите страни. Тя отбеляза също и, че FDA няма информация за  случаи на увреждане на белия дроб, сходни с тези в САЩ от последните  месеци, предизвикани от употребата на е-цигари. А в края на уебинара бе  обърнато внимание на подхода на САЩ за издаване на разрешение за  алтернативни продукти: признаване на континуума на риска, приобщаващ и  прозрачен процес и взимане на решения на база надеждни научни  доказателства. Взимат се предвид и опасения, свързани с качеството на  продукта, характеристиките на аерозола, потенциалните последствия за  здравето, привлекателността за непушачи (включително и бивши пушачи и  младежи) и ароматите“, уточни д-р Гилкрист. Тя добави, че ако FDA одобри  за продажба друг продук за нагряване на тютюн, то ще направи служебно  сравнение между IQOS и него. „Ние във ФМИ сме горди, че нашият продукт и  нашите данни поставят новия стандарт“, подчерта д-р Мойра Гилкрист.", "date": "2019.12.20", "title": "IQOS има потенциал да намали смъртността и заболеваемостта"}
{"url": "http://www.cross.bg/zakona-yslygi-otlaganeto-1620788.html", "text": "/КРОСС/  Депутатите отложиха Закона за социалните услуги с шест месеца. Текстовете трябваше да влязат в сила от 1 януари 2020 г., но с промените това ще стане от 1 юли догодина.Управляващите дадоха заявка, че през това време ще бъдат водени дискусии и ще търсят диалог с протестиращи родители, така че да бъде намерен баланс между всички страни. Именно заради общественото недоволство към определени текстове се стигна до отлагането на закона.Зад отлагането с 6 месеца застанаха от ГЕРБ, „Обединени патриоти\", БСП. ДПС пък защитиха закона и се обявиха против отлагането му.Предложение за отсрочка бе направено и от „Воля\", но те искаха законът да влезе в сила чак след година. От „Атака\" настояваха текстовете напълно да бъдат отменени. Независимият депутат Ангел Исаев пък бе предложил промяна в конкретни текстове. И трите предложения обаче бяха отхвърлени в пленарната зала.По време на дебатите от „Атака\" обвиниха, че със закона ще се налеят пари на неправителствени организации, за да извършват социални услуги.„Със закона се легализира влизането на частния сектор в социалната сфера. Дава се на НПО да изземат държавна функция\", настоя Десислав Чуколов.След бурен дебат и скандали: Социалната комисия прие отлагането на Закона за социалните услугиАлександър Сиди от „Обединени патриоти\" обясни, че с отлагането се цели да се проведе стойностен дебат между хората, които са от двете страни.„Целта не е да убедим хората, че законът е добър, а да направим достатъчно корекции, така че да не бъде тълкуван по този начин\", посочи той.Кристиан Вигенин от БСП пък обвини, че до общественото напрежение се е стигнало, защото правителството е неглижирало притесненията на хората. Затова и той запита дали отлагането на закона е симулиране на желание за диалог.Хасан Адемов пък заяви, че от ДПС подкрепят Закона за социалните услуги и подчерта, че той не променя семейните политики и не засяга отнемането на деца от родителите им. Той припомни, че законът е бил приет с мнозинство и не се съгласи, че е писан „на коляно\", като изтъкна, че обществените консултации са продължили 2 години. Той бе категоричен, че пари от държавния бюджет не се дават на НПО за извършване на социални услуги.„Със закона се завишава контролът. Задължени са всички да се лицензират. Социалните услуги се предоставят от общините и само когато нямат капацитет, се извършват от НПО\", обясни Адемов.Шефът на социалната комисия добави, че единствената промяна е, че децата с увреждания са извадени от дефиницията „дете в риск\", защото не може по презумпция да се приема, че такова дете е в риск.Светлана Ангелова от ГЕРБ също защити закона и и посочи, че той е насочен към по-качествени социални услуги. Тя посочи, че той е станал обект на целенасочена кампания за нагнетяване на напрежението, тъй като се вадят думи извън контекста.„Законът е в подкрепа на хората, а не срещу тях. Ще се проведе дискусия и разяснителна кампания за това, което притеснява хората. Законът е необходим и следва да съществува\", заключи тя.Социалният министър Деница Сачева не присъства на обсъжданията в пленарната зала. Шефката на парламента Цвета Караянчева обясни отсъствието и с това, че е на среща именно с протестиращи срещу закона родители. ", "date": "2019.12.20", "title": "Парламентът отложи Закона за социалните услуги до 1 юли 2020 г. "}
{"url": "http://www.cross.bg/vreme-rabotno-nyama-1620785.html", "text": "/КРОСС/   По време на предстоящите коледни и новогодишни празници електроразпределителното дружество в Североизточна България няма да преустановява електрозахранването на клиентите, пропуснали да платят навреме своите сметки за ток, и няма да осъществява планирани прекъсвания по електроразпределителната мрежа. В случаи на непредвидени повреди по съоръженията в готовност да реагират своевременно ще бъдат 62 екипа на дружеството. Екипите ще координират своите дейности чрез постоянна връзка с диспечерските центрове, обслужващи територията на Североизточна България, както и с мениджърския състав. Отчетниците на електроразпределителното дружество ще отчитат консумираната електроенергия по график.През оставащите делнични дни до края на годината, 23, 27 и 30 декември, клиентите на ЕНЕРГО-ПРО ще имат възможност да заплатят задълженията си за електроенергия в Центровете за обслужване на клиенти или в офисите на партньори, съобразно празничното им работно време:-       Пощенските станции на Български пощи, работещи в събота и неделя, ще обслужват клиенти със стандартното за уикенд работно време, а на 31 декември ще са на разположение с намалено работно време, публикувано тук: https://www.bgpost.bg/bg/messages/2270.-       Офисите на ИзиПей ще работят съгласно обявеното на https://www.easypay.bg/site/files/Christmas_2019.pdf празнично работно време, а на 31 декември със стандартно работно време.-       На 1 януари 2020 г. Центровете за обслужване на клиенти и касите на Български пощи няма да работят.При необходимост клиентите могат да се свързват с операторите на денонощните телефонни линии, обявени на сайта компанията: https://www.energo-pro.bg/bg/Kontakti-bitovi-klienti. ", "date": "2019.12.20", "title": "ЕНЕРГО-ПРО обезпечава сигурността на електрозахранването по празниците"}
{"url": "http://www.cross.bg/spetzializirana-tehnika-razpredelenie-1620784.html", "text": "/КРОСС/  С цел да осигури спокойствието и комфорта на клиентите по време на предстоящите коледни и новогодишни празници „ЧЕЗ Разпределение България\" АД ограничава планираните прекъсвания на електрозахранването от 08.00 часа на 20 декември 2019 г. до 08.00 часа на 07 януари 2020 г.На Коледа и Нова година за сигурността на електрозахранването в Западна България ще се грижат 150 аварийни екипа. В случай на извънредни обстоятелства и тежки метеорологични условия компанията може да мобилизира общо 400 екипа. Те са снабдени с всички необходими материали и оборудване, както и с подходящо защитно работно облекло за работа при тежки зимни условия. На разположение е модерна специализирана техника в това число 300 проходими аварийни автомобила, 125 броя специализирана техника - кранове, багери и други, 12 броя АТВ машини с допълнителни вериги за сняг, 12 моторни шейни, 50 автовишки, 10 автокрана, 10 багера и уникална високопроходима верижна машина. Създадена е организация при необходимост да се наема специализирана техника и от външни фирми.През предстоящите празнични дни служителите на „ЧЕЗ Разпределение България\" АД ще отчитат електромерите по предварителен график, така че да бъде гарантирано спазването на законоустановения 31-дневен период на отчитане. Тези, които няма да могат да осигурят достъп до средствата да търговско измерване, имат възможност сами да декларират показанията им на денонощната телефонна линия 0700 10 010, на имейл klienti@cez-rp.bg или в секцията „Електронни услуги\" на сайта www.cez-rp.bg.  ", "date": "2019.12.20", "title": "ЧЕЗ Разпределение удвоява дежурните екипи за Коледа и Нова година"}
{"url": "http://www.cross.bg/koleda-ra-ylitza-1620778.html", "text": "/КРОСС/  Освен на Северния полюс, в нюйоркския квартал \"Манхатън\", от години Дядо Коледа получава писма и на още един странен адрес. Западна 22-ра улица, апартамент 7 - тук всяка година пристигат десетки писма до Дядо Коледа. Джим Глауб и партньорът му с изнеанада установяват, че през декември пощата им започва да се пълни - първоначално само по няколко, но през 2010 г. са буквално лавина! Решават се да отворят няколко - разбират, че това са истински писма с истински молби - за играчки, за топли дрехи. Предимно от семейства, които не разполагат с много средства.Появява се идея да се изпълнят част от исканията в посланията до белобрадия старец. Така се ражда благотворителната организация \"Чудото на 22-ра улица\".Джим Глауб, основател на фондацията \"Чудото на 22-ра улица\": Това, което хората получават е есенцията - духа на даването. Връщаме се към изначалното, към същността на празника. Става дума за това да превъзмогнеш себе си - да даваш и това да те кара да се чувстваш добре. Хората са безкрайно доволни - вземат писмо, изпълняват желанието, посочено в него и се чувстват фантастично!Никой не знае как точно се е получило объркването. Мнозина предполагат, че историята датира от 19 век и е свързана с писателя Клемънт Кларк Мур, автор на стихотворението \"Нощта преди Коледа\". Смята се, че той е живял в този квартал в Манхатън.Чудото на 22-ра улица\" набира скорост - обикновено по празниците фондацията успява да сбъдне желанията на най-малко 500 семейства.Сега, в апартамент номер 7 живее Меридит. С удоволствие събира писмата и вярва, че те са малки коледни чудеса.Меридит Маккернан, настоящ собственик на апартамента: Мисля, че това е лъч светлина. Замисляш се за момент и осъзнаваш, че е Коледа, че всички вярваме в Дядо Коледа - така че всички имаме нещо общо. Просто е хубаво да знаеш, че има толкова много семейства, които искат да помогнат на хора с по-малко възможности.Предстои историята на \"Чудото на 22-ра улица\" да се превъплъти във филм. ", "date": "2019.12.20", "title": "Писма до Дядо Коледа затрупват частен адрес в Ню Йорк "}
{"url": "http://www.cross.bg/evropeiiskata-bulgariya-vuzdyha-1620767.html", "text": "/КРОСС/  Кога и какви стъпки ще предприеме Европейската комисия във връзка с качеството на въздуха в България? В случай на системно неспазване на изискванията на Директива 2008/50/ЕО относно качеството на атмосферния въздух, ще бъде ли България обект на финансова санкция и ако да, как ще бъде определена тя? Какво смята Комисията относно практиката да се внасят отпадъчни суровини от една държава членка в друга и има ли ЕК система за контрол и мониторинг на този процес? Тези въпроси отправи към Европейската комисия Иво Христов, член на Групата на Прогресивния алианс на социалистите и демократите в ЕП. Българският евродепутат припомня, че в доклада за България относно Прегледа на изпълнението на политиките за околната среда 2019 на Европейската агенция за околната среда се посочва, че страната ни не е предприела никакви структурни мерки за справяне със замърсяването на въздуха и за хармонизиране на целите за качество на въздуха със специфични ключови секторни политики. \"В началото на декември 2019 г. бяха отчетени рекордно високи показатели на замърсители на въздуха в град София, като на 11 декември бяха отразени рекордни нива в световен мащаб. Анализи и разследвания от последните няколко седмици показват увеличаване на вноса на отпадъчни суровини от друга държава членка в България, които след това биват изгаряни в енергийни централи в страната\", се посочва още във входирания от Иво Христов въпрос към Европейската комисия.  ", "date": "2019.12.20", "title": "Иво Христов с въпрос към ЕК относно внасянето на отпадъци за горене"}
{"url": "http://www.cross.bg/otnovo-opasno-mrusen-vuzdyh-v-sofiya-chetiri-puti-nad-normite-1620768.html", "text": "/КРОСС/  За поредна сутрин стойностите на замърсяването в много точки на страната е далече над допустимите нива. 12 от станциите на Изпълнителната агенция по околна среда отчитат стойности над пределните концентрации.Въздухът е най-мръсен в Софийското поле, където в „Младост\", „Павлово\", „Хиподрума\" и „Надежда\" фините прахови частици са 3-4 пъти над нормите. ", "date": "2019.12.20", "title": "Отново опасно мръсен въздух в София, четири пъти над нормите"}
{"url": "http://www.cross.bg/infrastryktyra-ychilishta-ychilishte-1620781.html", "text": "/КРОСС/  Над 270 млн. лв. осигурява Министерството на регионалното развитие и благоустройството чрез Оперативна програма „Региони в растеж\" 2014-2020 г. за ремонт на студентски общежития към държавни университети и общински културни институции в 39-те големи града на страната. С проекти ще може да се кандидатства до края на 2020 г. Мярката е залегнала в предложеното от Управляващия орган на програмата изменение на Индикативната годишна работна програма за 2020 г. Ще се финансират ремонтни дейности и мерки за енергийна ефективност - обновяване на дограми, покриви, фасада, монтаж на топлоизолация, подмяна на оборудване и обзавеждане и др. Мярката е част от процедурата „Изпълнение на Интегрирани планове за градско възстановяване и развитие\". По нея до момента са сключени 156 договора на обща стойност 1,1 млрд. лв. Със средствата се изпълняват редица проекти за модернизация на градската среда, енергийна ефективност, здравни, социални и образователни проекти. По инвестиционен приоритет „Културна инфраструктура\" се изпълняват три проекта стойност 10,8 млн. лв. - два в Бургас, а един в Свищов.През месец март 2020 г., след изменение на процедурите „Подкрепа за професионалните училища в Република България\", „Подкрепа за висшите училища в Република България\" и „Култура и спорт в училище\", ще бъде осигуренa допълнителна възможност за подобряване на условията за модерни образователни услуги чрез допълнителни инвестиции в образователна инфраструктура. Близо 215 млн. лв. е общият ресурс за ремонт и ново обзавеждане на държавни и общински професионални училища и висши учебни заведения. С промяната на програмата ще могат да бъдат обновени още 8 училища в направленията ветеринарна медицина, горско стопанство, растениевъдство и животновъдство и още един университет. Близо 15 млн. лв. е предвиденият ресурс по мярката „Култура и спорт в училище\", като сред допустимите кандидати по нея са Националната гимназия за пластични изкуства и дизайн „Акад. Д. Узунов\" - Казанлък, към Министерството на културата, и Спортно училище „Юрий Гагарин\" - Бургас, към Министерството на младежта и спорта. Промяната на индикативната програма предвижда създаване и на нова процедура „Спорт в училище\" с ресурс от 2.5 млн. лв. Тя ще бъде достъпна от месец април 2020 г. и ще финансира доставка и монтаж на спортно оборудване и обзавеждане за вече ремонтирани професионални училища. През месец март догодина се очаква да стартира и новата процедура „Регионална здравна инфраструктура - 2\", в рамките на която се планира с 20 млн. лв. да се достави медицински хеликоптер за въздушно спасяване и превоз на нуждаещи се пациенти, спасителни и донорски операции и да се осигури съпътстваща инфраструктура за използването му.До 31 декември 2021 г. ще е активна процедурата „Развитие на туристически атракции\", която е с общ бюджет от над 98 млн. лв. До момента по нея са сключени 2 договора на стойност малко над 15 млн. лв. с общините Видин и Казанлък. Конкретните бенефициенти по процедурата са Министерство на културата, общини и институции на вероизповеданията, които имат възможност да подават проекти за реставрация, социализация на обекти и повишаване на туристическата им привлекателност.До 30 юни догодина Агенция „Пътна инфраструктура\" ще получи допълнителни 55 млн. лв. за  рехабилитация на шест участъка от републиканската пътна мрежа. Планът предвижда обявяване на нова процедура „Пътна безопасност\", насочена към мерки за подобряване на безопасността на пътната инфраструктура в съответствие с националните и европейски приоритети за повишаването ѝ. Над 2 млн. лева ще бъдат вложени за изграждане на интелигентна транспортна система. Тези мерки ще добавят допълнителна устойчивост на резултатите, постигнати чрез финансиране на пътната инфраструктура в рамките на ОПРР 2014-2020.Коментари и предложения по проекта на ИГРП за 2020 г. на ОПРР могат да бъдат изпратени в срок до 31 декември 2019 г. на имейл: oprd@mrrb.government.bg.", "date": "2019.12.20", "title": "Отпускат над 270 млн. лв. за ремонт на студентски общежития и културни институции "}
{"url": "http://www.cross.bg/dekemvri-rabotyat-vreme-1620782.html", "text": "/КРОСС/  Клиентите на EVN България ще могат да заплащат консумирана енергия в касовите салони на „Български пощи\" ЕАД във всички работни дни до края на 2019 г.Клиентите могат да заплащат своята консумация и през уикендите - на 21 - 22 декември и 28 - 29 декември 2019, когато касовите салони на „Български пощи\" ще работят с традиционното си работно време за съботни и неделни дни.На 31 декември 2019 г. гишетата за работа с клиенти ще работят с намалено работно време. В периода 24 - 26 декември 2019 г. и на 01.01.2020 г. пощенските станции няма да работят.На разположение на клиентите са също и касите на Изипей АД, които осигуряват дежурни каси.  ", "date": "2019.12.20", "title": "Дежурни каси на EVN България по време на коледните и новогодишни празници"}
{"url": "http://www.cross.bg/strelba-ybiiistvo-manyurov-1620773.html", "text": "/КРОСС/  Евгений Манюров, на 39 години от Московска област, е името на стрелеца от снощи, според руския канал РЕН ТВ. Информацията не е официално потвърдена.Мъжът откри стрелба близо до сграда на Федералната служба за безопасност в центъра на Москва. Един човек загина, петима са ранени. Стрелецът е действал сам, бързо е неутрализиран от органите на реда. Мотивите му се изясняват.Следственият комитет на Русия обяви, че е заведено дело за убийство и за опит за убийство на членове на правоохранителните органи. Следствието третира нападението като терористичен акт. Според РЕН ТВ, Манюров е бил бизнесмен, до 2015 година е имал консултантска фирма, занимавал се е със спортна стрелба. ", "date": "2019.12.20", "title": "Продължава разследването на терористичния акт в Москва "}
{"url": "http://www.cross.bg/koleda-hora-zashtoto-1620774.html", "text": "/КРОСС/  Истории на деца и на възрастни хора от домове трогнаха стотици доброволци в страната. Събрани под надслов „Предай нататък\", те  направиха кампания за подпомагане на над 600 души от различни градове. Тяхната цел бе да съберат 30 000 лева, за да помогнат на нуждаещи се.Оказа се, че дарители са дали двойно повече. Подаръците пристигнаха при нуждаещите се в навечерието на Коледа. Децата със специални потребности и възрастните хора, настанени в домове, получиха това, което поискаха от Дядо Коледа.В русенският дом „Възраждане\" живеят 234 пенсионери. Някои са били учители, други икономисти и дори  хореограф. Всички те имат нужда от прилично място, където да поседнат за почивка, от игри за развлечение и удобство за приготвяне на лека вечеря. От историите на тези хора се трогнаха доброволците от „Предай нататък\". И дойдоха с подаръци.Румяна е сред първите, които се срещнаха с гостите. А срещата бе трогателна, защото тя, както и всеки един от обитателите на дома, получи ръчно изработена картичка с лично послание и  обръщение по име. С благодарността си просълзява гостите.Мисля,че заради това инициативата е успешна, защото в домовете е отишъл някой и е видял от какво имат нужда хората, сподели доброволецът Георги.Доброволците от „Предай нататък\" са удовлетворени от работата си и тази година, защото видели радостта в очите на стотици деца и възрастни от различни градове.Начинът, по който е организирана каузата докосна много корпоративни дарители, които директно ни казаха: „Ние този продукт го имаме и искаме да го дарим\", каза още Георги.Така, обитателите на дом „Възраждане\" ще посрещнат Коледа и Нова година със спомена за топлината и вниманието, които са получили. И репетират усилено за празничната програма. ", "date": "2019.12.20", "title": "Доброволци влязоха в ролята на Дядо Коледа за възрастни хора"}
{"url": "http://www.cross.bg/konstitytziyata-restart-nyama-1620771.html", "text": "/КРОСС/  В годишното си слово Ахмед Доган от една страна казва, че никой не е готов за предсрочни избори, но паралелно с това казва, че трябвало да има рестарт на системата. А рестарт на системата без избори никога няма в една демокрация, освен ако той няма предвид някаква друга намеса, която няма нищо общо с демокрацията. Това каза в сутрешния блок на БТВ „Тази сутрин\" политологът Румяна Коларова. Аз мисля, че тази част от словото му е недомислие - той някак си си е нахвърлял някакви тези, но не си е дал сметка, че те помежду си, логически няма как да се свържат, а точно обратното, добави тя.Темата за промяна на Конституцията е вечна тема - от момента, в който тя е приета, непрекъснато се коментира. Хубавото на конституциите е, че те са достатъчно общи текстове, така че да позволяват интерпретация. В този случай и с консултациите при президента по темата, интерпретацията на Конституцията е невъзможна заради едно решение на Конституционния съд, коментира Румяна Коларова. В една демократична държава винаги има консенсус за промяна, но консенсусът се състои в това, че едните искат една промяна, другите точно обратната и това е смисъла на демократичната държава. Затова когато се взима решение за промяна на Конституцията, в никакъв случай не може да го вземеш, слушайки една или друга част от гражданите - защото трябва да се сложи баланса, каза още политологът.Словото на Ахмед Доган е пълно с много подтекст. Според мен това, което е най-важното, че той се включва в призивите напоследък, които зачестиха, по темата за така наречения рестарт - да се върнем към формата и до договорим ново устройство. Като, разбира се, той има претенция да е, както се е обозначил, един от бащите на Конституцията - тоест да се върнем към тази елитарна схема на кръгли маси.Това каза от своя страна социологът Юрий Асланов. Това се вписва в нарастващите напоследък нагласи да се преразгледа общественото устройство и така наречения рестарт на системата да се зададе по нови правила, добави той.По темата за консултациите при президента относно промени в Конституцията, Асланов коментира, че промени под натиск на улицата е изключено да се направят. Обикновено промени в основния закон през изминалите години, най-често се правеха под натиск отвън-когато имаше важни геополитически причини. Такъв натиск или да го кажем изразено желание да се направи нещо отвън има, специално в сферата на съдебната реформа и съдебната система, защото очевидно това е едно от слабите звена на българската демокрация, каза още социологът. ", "date": "2019.12.20", "title": "Политолози: Тезите в словото на Доган бяха нелогични"}
{"url": "http://www.cross.bg/prevozvachite-sredstvo-putishta-1620770.html", "text": "/КРОСС/  Започват тестове на тол системата в реална среда с помощта на бордови устройства. Въвеждането на новата система за таксуване на тежкотоварните автомобили над 3,5 тона трябва да стане до 1 март 2020 година. Колко ще струва преминаването по платените пътища ще зависи както от вида на превозното средство, така и от екостандарта на транспортните средства.Най-скъпо ще е придвижването за големите камиони над 12 тона със стари двигатели - за тях ще се плащат 36 стотинки за километър по магистралата и почти толкова за пътуването по пътища първи и втори клас. Тол такси ще се плащат за 6050 километра пътища от републиканската пътна мрежа. За да получат бордови устройства безплатно, превозвачите трябва да се запишат за тестовете на сайта bgtol.bg в секцията „За нас\" и после „Заявления\", обясни в БТВ „Тази сутрин\" проф. Олег Асенов, член на Управителния съвет на агенция „Пътна инфраструктура\". Чрез тези устройства превозвачите могат да разберат колко ще е таксата за техния вид превозно средство по традиционния им маршрут. Устройствата могат да се вземат от четирите демонстрационни центъра в страната - в София, Варна, Русе и Пловдив, уточни проф. Асенов.Другата опция за превозвачите е  маршрутна карта - преди да е започнало пътуването, се декларира маршрута, посочва се вида на превозното средство и на база тези данни се издава картата. Тя ще е предпочитана от тежкотоварните автомобили, които преминават транзит. По пътищата ще има 295 стационарни контролни пункта и 100 мобилни точки, които ще следят дали е платена таксата. Те следят и за електронните винетки, който остава начинът за таксуване за леките коли. ", "date": "2019.12.20", "title": "Започнаха тестовете за въвеждане на тол системата"}
{"url": "http://www.cross.bg/sharenkova-moskva-godishnata-1620775.html", "text": "/КРОСС/  Все още твърде малко се знае за стрелбата в Москва, но на този етап на мен ми се струва, че е един по-скоро криминален акт. Това обяви в интервю за БТВ „Тази сутрин\" Светлана Шаренкова, председател на форум „България - Русия\", по повод инцидента от вчера в руската столица.Стрелбата в центъра на Москва завърши с един загинал и петима ранени. Инцидентът край сградата на Федералната служба за сигурност вдигна под тревога властите в руската столица. Нападателят  беше ликвидиран. Властите установяват неговата самоличност, както и мотивите за нападението. Това се случи в дена, в който руският президент Владимир Путин дава годишната си пресконференция и се среща с представители на федералната служба за сигурност във връзка с нейната годишнина.Ройтерс съобщи, че според техни източници, руските власти са очаквали подобен тип интервенция, каза Шаренкова. По думите й на продължилата на годишната пресконференция Путин е показал експертност и задълбоченост. Според нея основната новина от брифинга, която силно касае и България, е за преноса на газ през Украйна. ", "date": "2019.12.20", "title": "Светлана Шаренкова, форум „България – Русия”: Стрелбата в Москва е един по-скоро криминален акт"}
{"url": "http://www.cross.bg/vagoni-dostavka-vagona-1620800.html", "text": "/КРОСС/  „Х.Цегиелски - Фабрика пояздув шинових\" Sp.z.o.o. („Завод за релсови превозни средства\" ООД) и „Астра вагоане калатор\" АД са кандидатите, подали заявление за участие в процедура: „Производство и доставка на 40 броя новопроизведени пътнически вагони за междурелсие 1435 мм за „БДЖ - Пътнически превози\" ЕООД\".Това стана ясно на официалното отваряне на заявленията за участие, подадени в обявения срок.Заявената поръчка е за производство на 14 вагона втора класа, 10 вагона първа класа, 8 вагон-бистра и 8 вагона, пригодени за лица с ограничена подвижност, които да отговарят на всички съвременни европейски изисквания за комфорт при пътуване.Вагоните ще разполагат с автоматична система за климатизация, обезопасени електрически контакти 220 V с достъп до всяко седящо място, Wi Fi, вътрешни и външни информационни дисплеи, система на видеонаблюдение и др. Новодоставените вагони ще бъдат предназначени основно за обслужване на дългите маршрути до Варна и Бургас.Реализирането на процедурата за производство и доставка на нови вагони значително ще повиши качеството на предлаганата услуга от „БДЖ - Пътнически превози\" ЕООД, което е основния приоритет в работата на управленския екип на дружеството.Прогнозната стойност на поръчката е 76 668 536.00 лв. без ДДС, като след разглеждане на документацията на подалите заявления участници, процедурата ще продължи на етап подаване на технически и ценови оферти.Предполагаемата доставка на първите нови вагони е до 12 месеца след подписването на договора ", "date": "2019.12.20", "title": " Полски и румънски производители се конкурират за доставка на нови вагони"}
{"url": "http://www.cross.bg/lekari-petrov-prof-1620777.html", "text": "/КРОСС/  Не смятам, че правилната линия на поведение е да има разделение в обществото както между лекари и граждани, така и между лекари и медицински сестри. Това заяви в Сутрешния блок на БНТ проф. Иво Петров, медицински директор на частна болница и зам.-председател на Столичния общински съвет. Според мен трябва да сме недоволни, трябва да имаме изисквания, смята той. Аз например, съм недоволен от създаването на разделителната линия в гражданското общество както между лекари и граждани, така и между лекари и медицински сестри. Не смятам, че това е правилната линия на поведение, каза още проф. Петров. Той посочи, че в много болници младите лекари специализанти получават много по-малко от медицинските сестри. Не е тайна, че поне 30% от младите лекари при завършване заминават за чужбина, допълни той.Проф. Петров коментира и разликата между здравните дейности в общинските и частните болници. Аз не бих казал, че трябва да има разлика между частните и държавните болници, още повече, че това е залегнало в Конституцията. Когато една болница се управлява добре и се прилагат всички стандарти в лечението и здравеопазването, не би трябвало да има разлика.По думите на проф. Петров, доплащането в болниците е добре регламентирано, но в момента е доста неорганизирано и това доплащане от джоба нарушава модела на солидарност в здравната система.Кешовите плащания от джоб трябва да бъдат минимизирани и да станат част от една добре работеща допълнителна застраховка или осигуровка. Това е идеята на различните организации, които в момента работят с министерство на здравеопазването - да се доведе до по-добър, по-предвидим модел. Проф. Петров, чиято специалност е кардиология, коментира и негативния ефект от фините прахови частици във въздуха за здравето на гражданите.Има директна връзка между замърсяването на въздуха и сърдечните и белодробните заболявания. Затова всички ние, не само институциите, но и самите граждани, трябва да направим каквото можем, така че да се намали замърсяването, каза още проф. Петров. ", "date": "2019.12.20", "title": "Проф. Иво Петров: Има разделителна линия между лекари и пациенти"}
{"url": "http://www.cross.bg/kompanii-danni-slyzhba-1620749.html", "text": "/КРОСС/  Британското правителство ще създаде догодина технологичен регулатор, за да контролира компании като Фейсбук (Facebook) и Гугъл (Google) след напускането на ЕС, информира в. \"Файненшъл таймс\", позовавайки се на източници.Регулаторният орган ще има правомощието да въвежда редица нови правила, включително задължителен кодекс за поведение на най-големите компании в сектора и по-широк достъп на потребителите до данни.Това решение, според публикацията, се основава на международното аналитично проучване, направено по инициатива на Джейсън Фърман, главен икономически съветник на бившия президент на САЩ Барак Обама.Според член на екипа на Фърман регулаторът би трябвало да може да налага глоби, превишаващи тавана на Британската служба за конкуренцията и пазарите.В доклад, публикуван вчера, тази служба очерта нов регулаторен режим за дигиталния сектор. Властите са обезпокоени, че и двете компании (Гугъл и Фейсбук) вече са толкова големи и имат толкова мащабен достъп до данни, че потенциални конкуренти не могат да се съревновават с тях на равни начала. ", "date": "2019.12.20", "title": " Великобритания ще контролира Гугъл и Фейсбук "}
{"url": "http://www.cross.bg/magniten-kilometra-godina-1620753.html", "text": "/КРОСС/  Учени публикуваха обновени данни за изместването на северния магнитен полюс на Земята, които показват, че скоростта на движението му неочаквано се е повишила, съобщи Лента.Това бе оповестено от Националното управление по изследване на океаните и атмосферата на САЩ.Специалистите отбелязват, че от откриването му през 1831 г. севереният магнитен полюс се е изместил на 2250 километра. Той по принцип дрейфува с бавна скорост, но през последните няколко години изместването му се е ускорило до рекордните 55 километра за година. Въз основа на най-новите данни може да се прогнозира, че движението му към Русия ще бъде забавено до 40 километра за година, но скоростта му така или иначе ще остане висока.Неотдавна бе публикувана актуализирана версия на Световния магнитен модел, която показва местоположението на полюсите и районите, където функционирането на компасите може да е ненадеждно. Световният магнитен модел се обновява на всеки 5 години, но тази година новата му версия стана известна по-рано. Причината за това е скоростта на дрейфуването, заради която моделът остарява по-бързо. ", "date": "2019.12.20", "title": "Полюсите на Земята се изместват рекордно бързо "}
{"url": "http://www.cross.bg/godinata-iliev-specheli-1620756.html", "text": "/КРОСС/  Владимир Илиев бе обявен за Спортист на годината на България за 2019 година. Биатлонистът ни заслужи отличието, след като спечели сребърен медал от Световното първенство по биатлон в Швеция в началото на годината.По-рано тази седмица Илиев бе отличен и с наградата „Спортен Икар\", а тази вечер той триумфира в 62-та церемония „Спортист на годината\" в зала „Асикс Арена\", организирана от Нове Холдинг. Подгласници на Илиев станаха лекоатлетката Ивет Лалова-Колио и тенисистът Григор Димитров. Лалова попада в десетката на престижната класация за осми път в кариерата си. Спринтьорката спечели и дебютната Награда на публиката.Топ 10 на Спортист на годината:1. Владимир Илиев2. Ивет Лалова3. Григор Димитров4. Божидар Андреев5. Тайбе Юсеин6. Алберт Попов7. Радослав Пантелеев8. Кубрат Пулев9. Мария Оряшкова10. Боряна КалейнЗа втора поредна година за Отбор на годината бе обявен националният ансамбъл по художествена гимнастика, който спечели сребърен медал от Световното първенство в Баку и златни медали от Световните купи в Минск и Казан. Наградата за треньор номер 1 на вестник „Труд\" спечели треньорката на ансамбъла Весела Димитрова.За Спортист на годината с увреждания бе обявен лекоатлетът Християн Стоянов. ", "date": "2019.12.20", "title": "Биатлонистът Владимир Илиев е Спортист на годината за 2019"}
{"url": "http://www.cross.bg/gradysa-yugozapaden-temperatyri-1620761.html", "text": "/КРОСС/  Преди обяд ще е тихо, на места в равнините и котловините с мъгла. През деня ще се появи слаб до умерен югозападен вятър. Температурите ще се задържат по-високи от обичайните. Максималните ще бъдат в широки граници от 8 - 10 градуса в местата с трайна мъгла до 14 - 16 градуса в припланинските райони и по Черноморието. Преобладаващите минимални температури ще бъдат между минус 1 и 4 градуса, по Черноморието до 7 - 8 градуса.Над Черноморието ще има разкъсана облачност. На места в сутрешните часове ще има намалена видимост. През деня ще се появи до умерен югозападен вятър. Максималните температури на въздуха ще са 13 - 17 градуса. Температурата на морската вода е 12 -13 градуса. Вълнението на морето ще бъде 1-2 бала.Над планините ще има разкъсана облачност. Ще духа силен югозападен вятър. Максималната температура на височина 1200 метра ще бъде около 11 градуса, на 2000 метра - около 5 градуса.През почивните дни облачността ще бъде по-често значителна. В събота ще е почти без валежи, а в неделя на места ще превалява дъжд. Вятърът ще се запази югозападен, в Източна България умерен и силен, и температурите ще останат високи, дневните - до 16 -18 градуса. Само в северозападните райони, където ще е почти тихо, през по-голямата част от деня ще е с мъгла, ще остава и с ниски температури. ", "date": "2019.12.20", "title": "Температурите в петък ще са по-високи от обичайните за декември "}
{"url": "http://www.cross.bg/voda-pernik-grada-1620766.html", "text": "/КРОСС/  В Община Перник ще бъде обявено бедствено положение заради кризата с водата, предаде БГНЕС. Това реши преди дни Кризисният щаб в града на извънредно заседание. Досега жителите на общината имаха достъп до течаща вода по 10 часа на ден, от днес той ще бъде ограничен. Съгласно новия график, в различните райони на града и околните села, вода ще има по различно време. В централната градска част, кварталите „Изток\", „Мошино\" и „Тева\", както и в по-малките населени места, черпещи вода от язовир \"Студена\", чешмите ще текат от 14 до 22 часа.От три седмици в област Перник е обявен воден режим, като от вчера режимът беше затегнат, тъй като се оказа, че първоначалният не е достатъчен, за да даде ефект и да започне събирането на достатъчен обем вода в язовир „Студена\". Преди дни стана ясно, че спират водата и към индустриалната зона на Перник заради ремонта на спирателен кран.Въпреки липсата на вода в града и прилежащите му села, в КЕВР бе обсъдена и по-висока с 3% цена на водата в Перник от следващата година. Окончателно решение ще се вземе от регулатора на закрито заседание в последните дни на 2019 г. ", "date": "2019.12.20", "title": "Бедствено положениe обявяват в Перник "}
{"url": "http://www.cross.bg/vulna-nyama-kynchev-1620769.html", "text": "/КРОСС/  Грипът закъснява, няма да дойде и по празниците. На какво се дължи закъснението на грипната вълна тази година обаче експертите не могат да обяснят.Това каза държавният здравен инспектор Ангел Кунчев по бТВ. Били сме свидетели на много късни грипни епидемии, включително през март и април. Този сезон обаче най-вероятна няма да е така\", обясни Кунчев.Мъглите, резките промени в температурата и мръсният въздух благоприятстват честите заболявания.Лигавицата става по-чувствителна на различни вируси, но между тях засега не е грипният.Грипната епидемия се развива много интензивно и тогава, каквито и да са условията, веднъж дошла,тя нараства. През последните няколко месеца минахме през няколко вълни от респираторни вируси.Някои от тях дават усложнения, но много по-рядко от грипа, каза още експертът.Той препоръча, когато дойде грипната вълна, хората, които са най-уязвими, да останат вкъщи заоколо 10 дни, за да избегнат най-острата фаза на епидемията. ", "date": "2019.12.20", "title": "Ангел Кунчев: Грипът закъснява, няма да има вълна и по празниците"}
{"url": "http://www.cross.bg/rysiya-ykraiina-sporazymenie-1620763.html", "text": "/КРОСС/  Русия и Украйна са постигнали принципно споразумение за транзита на природен газ от Русия, преди изтичането на крайния срок на настоящата спогодба - 31 декември. Предстои обаче детайлите да се доработят.След цял ден преговори Русия, Европейския съюз и Украйна са подготвили проект на споразумение за природния газ, който в близко време ще бъде съгласуван. Това съобщи след края на тристранните преговори в Берлин заместник-председателят на Европейската комисия Марош Шефчович, отговарящ за енергийните въпроси:\"След много интензивните консултации съм доволен да заявя, че постигнахме принципна договореност по всички основни елементи, което вярвам, че е много добра и положителна новина за Европа, Русия, Украйна, за газовите пазари и за гражданите на всички страни.\"Около 18 процента от годишното потребление на природен газ в Европейския съюз идва от Русия през Украйна, отбелязва Франс прес. Шефчович не даде подробности за съдържанието на проектосделката, която предстои да бъде финализирана в Москва и Киев, преди да бъде подписана. Руският министър на енергетиката Александър Новак заяви, че се надява тя да бъде подписана \"много скоро\". А от своя страна украинският му колега Олексий Оржел пък каза, че преговорите са приближили Русия и Украйна към финално решение. Изтичащото споразумение беше подписано след газовата криза през 2010-а. Миналата година руският газов гигант \"Газпром\" е доставил в Европа над 200 милиарда кубични метра прероден газ, като 40 на сто от тях са преминали през Украйна, за което страната е получила около три милиарда долара транзитни такси.  ", "date": "2019.12.20", "title": "Русия и Украйна са постигнали принципно споразумение за транзита на природен газ"}
{"url": "http://www.cross.bg/transport-gradskiya-obshtina-1620764.html", "text": "/КРОСС/  За днес, 20 декември 2019г., Столична община въвежда „зелен билет\" за градския транспорт заради опасно високи нива на замърсяване на въздуха. Това съобщиха от центъра на СО.„Зелен билет\" е еднодневна абонаментна карта на стойност от 1 лев, която важи за всички линии на градския транспорт на територията на Столична община. Мярката се въвежда във връзка с реализирани превишения на средноденонощни стойности на ФПЧ на две от автоматичните станции на ИА Околна среда над 200 мкг./куб.м.„Зелен билет\" може да бъде закупен от пунктовете на Център за градска мобилност, касите на Столичното метро, както и от водачите на превозните средства на градския транспорт и чрез мобилното приложение https://sofia.mpass.bgС цел стимулиране използването на градския транспорт Столична община създава организация и за безплатно паркиране в буферните паркинги към линиите на метрото, за всеки който ползва градски транспорт този ден. Безплатните паркинги са разположени по линиите на метрото на бул. \"Цариградско шосе\", бул. \"Черни връх\", бул. \"Ломско шосе\", бул. \"Александър Малинов\" и на бул. \"Драган Цанков\".От Столичната община призовават гражданите, които се отопляват на твърдо гориво при възможност да преминат на алтернативно отопление.Продължават проверките за източници на замърсяване на въздуха в строителни обекти, пунктове за вторични суровини, автомобилни сервизи, както и за нерегламентирано изгаряне на отпадъци.На сайта https://air.sofia.bg гражданите имат възможност да се информират в реално време за измерваните стойностите на ФПЧ и прогнозите за следващите два дни. ", "date": "2019.12.20", "title": "„Зелен билет“ за градския транспорт в София "}
{"url": "http://www.cross.bg/gilboa-gora-ychenite-1620765.html", "text": "/КРОСС/  Учени вярват, че са открили най-древната гора на света, пише АФП. Доскоро това определение се даваше на района Гилбоа в региона Катскилс в северните части на щата Ню Йорк, като гората там се датира на 385 милиона години.Новото място, за което учените смятат, че може да е още по-старо, е недалеч от Гилбоа, на около 40 километра в източна посока, близо до градчето Кайро, Ню Йорк.След 10 години проучвания на проби, екип от 11 биолози заключиха, че в бивша каменоломна е имало гора, с около 10 милиона години по-стара от Гилбоа и с по-разнообразни дървесни видове.На новото място учените открили следи от типичното за далечните епохи дърво Eospermatopteris, което е наподобявало днешните палми, с дебела основа и корона от клони, но без листа. Били открити, обаче, останки и от дървото Archaeopteris, което в много по-голяма степен наподобява това, което днес сме свикнали да наричаме дърво.Тези дървета могат да помогнат на учените да разберат как горите са се \"модернизирали\" когато нивата на въглероден диоксид в атмосферата са спадали и температурите са се понижавали, казва професор Уилям Стийн, участвал в проучването.Учените се надяват, че изучаването на охлаждането на планетата ще им даде и по-добро разбиране на връзките между затоплянето й и обезлесяването, защото вероятно това е същият процес в обратна посока ", "date": "2019.12.20", "title": "Учени откриха най-древната гора на света "}
{"url": "http://www.cross.bg/rozhdenitzite-na-dekemvri-1620747.html", "text": "/КРОСС/ Акад. Венко Александров, лекар анестезиолог, председател на Филхармоничното общество при Софийската филхармонияГеорги Константинов, поетМаргарита Хранова, певицаПавлина Филипова, европейска шампионка по биатлонПетя Димитрова, банкерСтанислав Иванов, депутат в 43-ото НСХристо Стоянов, писател  ", "date": "2019.12.20", "title": "Рождениците на 20 декември "}
{"url": "http://www.cross.bg/politziya-dali-putna-1620754.html", "text": "/КРОСС/  Още повече патрули по пътищата в страната се очакват в следващите часове. Очаква се днес да започне голямото пътуване за предстоящите коледни празници. Най-много полицаи и радари ще има по пътищата към курортите и границите на страната.Южният пътен възел във Велико Търново е традиционно натоварена пътна артерия. От там се очаква в петък да преминат автомобили във всички посоки. Велико Търново е предпочитана дестинация за празниците. За голямото пътуване полицията ще следи за нарушения на пътя. Допълнителни екипи на ДАИ ще затегнат контрола около жп и автогари за нерегламентирани превози.Полицията ще следи дали шофьорите са оборудвали автомобилите си за зимни условия. Също така дали имат шофьорски книжки, дали карат след употреба на алкохол или наркотици.„Ще има цивилни автомобили,които ще следят за  трафика. При нужда ще се подават нарушителите на пътна полиция, които ще взимат отношение на място. Ако това няма как да се случи в момента, ще ги привикваме в поделенията на пътна полиция\", заяви Дамян Владинов от Пътна полиция.„Особено внимание ще обръщаме и на нерегламентираните превози. Нека хората знаят, че превозите трябва да се извършват съгласно правилата.Да не ползват нерегламентирани превози, защото не знаят кой ги превозва и  какво е състоянието на колите. Има си лицензирани превозвачи, тях да си използват\", съветва Бойко Рановски от Изпълнителна агенция \"Автомобилна администрация\".За да се облекчи трафикът, днес от 16 до 20 часа се ограничава движението на тежкотоварни автомобили, а в събота от 8 до 11 сутринта. Гранична полиция препоръчва освен „Кулата\" да ползват и останалите пунктове  - „Илинден\", „Маказа\" и „Петко Войвода\". ", "date": "2019.12.20", "title": "Полицията засилва мерките на пътя преди празниците"}
{"url": "http://www.cross.bg/chasa-provede-zala-1620748.html", "text": "/КРОСС/София.От 09.00 часа ще се проведе заседание на Народното събрание.***София.От 9.30 часа в сградата на МВР на ул. „6-ти септември\" № 29 ще се състои официална церемония по награждаване на служители на Главна дирекция „Гранична полиция\".***София.От 10.30 часа, Централен военен клуб, бул. „Освободител\" № 7, ще бъде отбелязана 30-годишнина от възстановяването на членството на България в ИНТЕРПОЛ.***София.От 11.30 часа, 20 състав на Софийски градски съд ще разгледа молба от подсъдимия Йоан Матев за изменение на мярката \"Задържане под стража\".***София.От 13:00 часа Столична община организира официална церемония „Първа копка\" за обект, находящ се в район „Витоша\", кв. „Драгалевци\", ул. „305-та\" № 1, по проект BG16RFOP001-5.001-0048-С01 „Осигуряване на инфраструктура за създаване на 2 нови социални услуги в общността на територията на Столична община\", финансиран по Оперативна програма „Региони в растеж\" 2014-2020, процедура BG16RFOP001-5.001 „Подкрепа за деинституционализация на грижите за деца\".***София.От 13.00 часа в ГДНП на бул. „Александър Малинов\" № 1 представители на Криминална полиция ще информират за предприетите мерки за недопускане на инциденти, свързани с джбчийски и домови кражби през предстоящите празнични и почивни дни.***София.От 20:00 часа в зала 1 на НДК ще се състои концерт на формация НЛО.***Асеновград.В 12.00 часа на площад „ Академик Николай Хайтов\" ще се състои празничен поздрав на талантите от СУ „ Свети княз Борис I\", ОУ „ Никола Вапцаров\" и СУ „Св.св. Кирил и Методий\".***Асеновград.В 17.30 часа в Градската библиотека ще бъде представена новата книга на Стефи Стаменова „Неслучайните случайности\".***Асеновград.В 18.00 часа във Военния клуб юношеската група на театрална работилница за мечти ще представи „Една обикновена Коледа\".***Асеновград.В 18.30 часа в Старинното училище „Св. Георги\" ще се състои концерт на музейната музикална школа с ръководител Веси Пашалиева „Коледно чудо\".***Асеновград.В 19.00 часа в читалище „Родолюбие\" ще се проведе благотворителен базар и концерт на талантите на Асеновград в подкрепа на Николай Иванов.***БургасОт 11:00 часа в зала №2 на Еспоцентър \"Флора\" ще се проведе официалната церемония по награждаването на рекорден брой от 31 спортисти, които спорят за място в Топ-10.***Благоевград.От 11:30 часа в сградата на ОДМВР-Благоевград ще се проведе пресконференция, свързана със създадената организация за опазване на обществения ред и предприетите мерки за сигурност по време на Коледните и Новогодишни празници.***Благоевград.От 11:30 часа пред сградата на общината ще се проведе благотворителен Коледен базар.***Благоевград.От 18.00 часа ОИК - Благоевград ще заседава по сигнал за нарушение на нормите на ЗМСМА и във връзка с предсрочно прекратяване на пълномощията на обявения за избран за кмет на Община Благоевград, г-н Румен Томов***Балчик.От 18.00 часа в Държавния културен институт-Културен център „Двореца\", ще се проведе концерт под надслов „Коледна наздравица\".***Варна.От 13.30 часа в стаята на общинския съветник в Общината ще се проведе заседание на ПК \"Финанси и бюджет\".***Варна.От 17.00 часа в отдел „Изкуство\" на РБ „Пенчо Славейков\" ще се състои последната за годината кинолектория на тема: „Филмовите звезди не умират в Ливирпул\" - любов като на кино?***Варна.От 18.00 часа в Концертното студио на Радио Варна ще се проведе Рождественски концерт с участието на детски хор \"Ангели\", школата по Актьорско майсторство при храм \"Св. Атанасий\", както и индивидуални изпълнители от НУИ \"Добри Христов\" - Варна, Вокална формация \"Бънджи Сингърс\" и др.***Велико Търново.От 10:00 часа в Дома за възрастни хора \"Венета Ботева\" ще се състои коледно тържество под мотото \"На Коледа стават чудеса\".***Видин.От 11.00 часа на паркинга на административната сграда на Община Видин кметът д-р Цветан Ценков ще раздаде пакети с с дарения за социално слаби хора от Общината.***Гоце Делчев.От 12.00 часа в беседката на Градския парк е награждаване на победителите в конкурсаза най-атрактивно украсено коледно дръвче в парка. Събитието ще започне от.***Гоце Делчев.От 18.00 часа в НЧ „Просвета - 1865\" ще се проведе „Коледа с китара\" - концерт на маестро Огнян Вълев и неговите ученици.***Добрич.От 18.30 часа в народно читалище „Йордан Йовков - 1870 г.\", ще се проведе коледен спектакъл на Детска танцова школа „Хорце\" с ръководител Севдалина Атанасова.***Добрич.От 19.00 часа в концертна зала „Добрич\", ще се проведе празничен концерт на Плевенската филхармония със солист Люси Дяковска.***Добрич.От 19.00 часа в Младежкия център, ще се състои спектакъл „Четири стаи\" на клуб „Театър\".***Дупница.От 10.00 часа в заседателната зала на Община Дупница ще се проведе заседание на Общински съвет.***Кюстендил.От 14.00 часа в голямата зала на читалище „Братство\" ще бъдат обявени резултатите от Коледния конкурс за картичка, картина, сурвачка, приказка и стихотворение***Ловеч.От 10.00 часа в зала 109 в дом „Преслав\", Сдружение „Деветашко плато\" отправя покана към журналистите да присъстват на Информационна среща за предстоящите дейности по проект „Активни граждани в селата\".***Перник.От 10:00 часа в зала \"Струма\" на Областната администрация, ще се проведе Годишна среща на Областния управител с териториалните структури в областта.***Пловдив.В 12.30 часа в рапортната зала на Клиниката по ортопедия и травматология проф. д-р Владимир Ставрев ще представи два сложни медицински случая.***Петрич.От 12.00 часа на сцената на градския площад започва съвместната коледна училищна изява на ученици от СУ „Никола Вапцаров\" и IV ОУ „Христо Смирненски\" под надслов „Рождество Христово\".***Петрич.От 18.00 часа започва коледният концерт на порасналите изпълнители на ВС „Сгушена звездица\" в залата на Община Петрич.***Шумен.От 10.00 часа в зала 2 на Областна администрация-Шумен областният управител проф. Стефан Желев Ви организира за журналисти традиционната среща в навечерието на Коледа в областната управа- отразява Ивелина***Шумен.От 11.00 часа на специална церемония във фоайето на втория етаж в общината ще бъдат връчени наградите на отличените творби в общинския конкурс „Коледа и Нова година\".***с. Хвойна.От 11:00 часа в сградата на Държавно горско стопанство „Акад. Николай Хайтов\", министър Десислава Танева ще бъде на посещение.  ", "date": "2019.12.20", "title": "Предстоящи събития на 20 декември \t"}
{"url": "http://www.cross.bg/tryd-yvelichenie-otchitane-1620783.html", "text": "/КРОСС/  Работодателите са длъжни да изплащат минимум двойно възнаграждение на работниците и служителите си, които работят на официален празник. За посрещането на Рождество Христово празничните дни са 24, 25 и 26 декември, а за Нова година - 01 януари 2020 г. Надницата достига четворен размер, ако работата в тези дни е и извънреден труд, тъй като той също се изплаща със 100% увеличение.Извънреден в празнични дни е трудът за работещите на ненормиран работен ден или при подневно отчитане на работното време и полагането му се възлага със заповед на работодателя. Работещите в условията на сумирано отчитане на работното време трябва да получат двойно възнаграждение, ако по график трябва да положат труд в празничен ден. В този режим на работа извънредният труд се заплаща в края на периода, за който е въведено сумираното отчитане на работното време и то с 50% увеличение. В този смисъл, ако те работят в ден на официален празник по график, за тях това не е извънреден труд и не се заплаща с увеличение. ", "date": "2019.12.20", "title": "ГИТ: Минимум двойна надница, ако работите по празниците"}
{"url": "http://www.cross.bg/chasa-sega-tryd-1620751.html", "text": "/КРОСС/ в. 24 часа -  Англия ще дава лесно визия на лекари и сестри, въвежда ги от 2021 г.в. Монитор - В София се жалят за чистотата, в Кюстендил от каруци и музикав. Монитор - Тол таксата вдига с над 10% цените на хляба и алкохолав. Сега - НАП се чуди да облага ли бакшишите в заведениятав. Телеграф - Дерат ни за топла вода по 3 схемив. Труд - 779 деца лекува един педиатърв. Труд - Скриха доклада за откраднатата водав. 24 часа - Пред депутатите от две комисии министърът на енергетиката обяви: Руснаци, китайци, корейци, американци и французи в късата листа за АЕЦ „Белене\"в. 24 часа - Реформа в осигуровките, болничните, внос на работници - темите, по които бизнесът и синдикатите са готови да си стиснат ръцетев. 24 часа - Цените на водата от КЕВР са пределни, но ВиК може да прилага и по-нискив. 24 часа - Четири оферти за нови локомотиви на БДЖв. Монитор - Жадна ламя шета по бунари, скъпа вода изпивав. Сега - Италия свърза арести на 334 мафиоти с боклука за Българияв. Сега - Медицинските сестри са на път да бъдат излъгани отновов. 24 часа - Тодор Чонов, зам.-кмет на Пловдив: Транспортният проект на Пловдив не работи заради лоша комуникация с испанската фирма, от която се държат арогантнов. Монитор - Зорница Русинова, заместник-министър на труда и социалната политика: Повече пари за младежи с тежки увреждания през 2020 г.в. Сега - Гешев постави България под прожектора заради съмненията за сериозна корупцияв. Телеграф -  Министърът на вътрешните работи Младен Маринов: Предстоят ми много битки догодинав. Труд - Евродепутатът Иво Христов пред „Труд\": Истанбулската конвенция е идеологически документ и бизнес за НПОв. 24 часа - Бунтът на банкерската дъщеряв. Сега - Лукавата Европа срещу нахалната България плюс мъдрия Борисовв. Сега - Дядо Коледа идва с бетоновоз по моретов. Телеграф - Индулгенция за крадцитев. Труд - „Турски поток\" и санкциите на САЩ ", "date": "2019.12.20", "title": "Преглед на вестниците "}
{"url": "http://www.cross.bg/sistema-politicheski-prehoda-1620750.html", "text": "/КРОСС/ Почетният председател на ДПС Ахмед Доган произнесе традиционното си слово пред елита на партията на тържество в Бояна, както всяка година преди Коледа и Нова година.Пред депутатите и актива на движението Доган констатира, че се налага смяна на политическия модел в страната, защото липсват всякакви реформаторски идеи и визия. Те се подменят с абстрактни европейски реторики, които са далеч от проблемите на хората. Доган отчита още, че политическите сили у нас нямат желание и готовност за предсрочни избори, но не изключва като вариант да стигнем и до тях, ако управляващите са вкопчени във властта като самоцел без осъзнаването на нуждата от промяна.Ето какво каза още Ахмед Доган в речта си:\"Разбираемо е, че тази година е особен маркер в нашето политическо съществуване, защото тя бележи един цикъл в развитието на страната и на Движението: 30 години Преход - 30 години ДПС.Но преди всичко искам да ви поздравя за успешното представяне на Местни избори - 2019. Безспорно е, че ДПС утвърждава и разширява присъствието си в местната власт. На всички ви е ясно, че това е надстроен капацитет за по-добро представяне на следващи парламентарни избори. В този контекст има неудачи и проблемни ситуации в някои региони, но се надявам, че след прецизни анализи ще предприемете мерки и стратегии за тяхното преодоляване.Фразата „30 години Преход - 30 години ДПС\" се произнася сравнително лесно. Но започнеш ли да я осмисляш в реални измерения като мотивация, модели на политическо поведение с действия и противодействия, имаш чувството, че по-скоро се занимаваш с драматургия, а не с политика. Затова от моя гледна точка няма необходимост да се прави ретроспективен анализ на генетичната политическа връзка на Прехода с появяването на ДПС в социалното пространство, защото субективното изместване на ролевата значимост в този процес ще бъде неизбежно.Като прелиствам различни страници с анализи и лични спомени на участници в Прехода, за сетен път се убеждавам, че ретроспективното изместване е проклятието и достойнството на историята, когато е третирана с „лично участие\" и от близка дистанция. Оказва се, че в някои случаи да пишеш История, е равносилно, дори по-значимо, от това да правиш История.Темата за Прехода като че ли е на път да се превърне в „ историческа реалност\" и формално е предметна област на изследване от анализатори и историци. Но тъкмо заради „близката дистанция\" и „личното присъствие\" реалността на Прехода е от хибриден тип с явно доминиране на политическото над историческото. Затова оценките за Прехода като правило си противоречат, дори взаимно изключват. Но тази привидна обективна неопределеност на ценности, позиции и оценки за 30-годишен период от най-новата история на страната е нормален феномен в условията на демокрация.Проблемът е, че се появи ново поколение, което възприема реалността на Прехода с изкривени оценки и позиции или като незавършен процес без котва.Разбира се, една от важните предпоставки за това е обстоятелството, че значителна част от начинателите  и потърпевшите от Прехода актуално присъстват в политическия спектър на публичното пространство. В емблематичен смисъл това са БСП-СДС-ДПС, които са далеч от постигане на съгласие за действителните им роли в този процес.Но фундаменталният въпрос, който виси в публичното пространство, е не толкова кой каква роля има в Прехода, а:Какво ни дадоха тези 30 години от началото на демократичните промени в България?Сложен и труден въпрос, който няма еднозначен отговор.Ако има категоричен позитивен или негативен отговор с изреждане на постиженията и „щетите\", като в имотен регистър, ще бъде погрешно, защото няма да издържи на очевидните екзистенциални реалности  и на тестването на времето.Едно е сигурно, като система на отчитане на постигнатото и изпортеното, от днешна гледна точка Преходът ни даде възможност за демократични промени, но без програмирана визия за технологията на реформите: кое, как, доколко и с каква скорост да се извършат във времето.Вместо визия бяха внесени отвън различни модели и нормативни реалности, които имаха над 200-годишна история. А нашата социално-икономическа система и колективният субект, в лицето на основните институции и на родените от Прехода политически партии на Демокрацията, не можаха да намерят оптималната политическа мяра на взаимодействие на импортираните с наличните реалности вътре в страната. Несъвместимостта на „ външното\" и „ вътрешното\" изкривиха опциите за преобразуване на възможното в действително, създавайки мътна политическа среда, което впоследствие започна да продуцира дефектирани социално-икономически и политически реалности.Когато след 30-годишна история говорим за дефектиране на демократичните правила, норми и реалности, това най-малкото е тревожен сигнал в обществото. Но няма как да си затворим очите пред очевидни и очевадни политически реалности.Опорочаването на изборния процес се превърна в епидемия, която обхвана всички политически формации и това рефлектира върху нормалното възпроизвеждане на демокрацията и поставя под съмнение нейната легитимност. Обективно погледнато, политическата система на обществото се връща в изходното си положение на стартиране на Прехода, когато правехме избори под надзора на външни наблюдатели, включително и от Сената на САЩ.Нашата демокрация е представителна. Всеки кандидат за „ представител\" на гражданите по правило трябва да се състезава с други като него и да предложи ясна визия за обслужване на гражданите, които го избират и пред които той би трябвало да се отчита като техен представител във властовата система. Тази „визия\" постоянно трябва да се обновява, съобразно потребностите на обществото.Проблемът е, че точно това не се прави. Липсата на визия се подменя с абстрактни политически реторики на европейски теми, което е индикация, че не се познават реалните проблеми на хората.Изправени сме пред сериозен дефицит на реформаторски идеи, защото стремежът към властта и властовата система на обществото се превърна в самоцел за елита със силата на опиат.Подобна социално-политическа ситуация поражда умора, апатия и демотивация в обществото, а по правило политиците се превръщат в гръмоотводи на цялата натрупана негативна енергия в национален и международен мащаб.Според мен една от основните причини за избуяването на национализмите и популизмите, както и на техните спонтанни противодействия в европейски мащаб, е умората от инерцията и рутинността на демократичната система на управление.В това състояние на социума, като че ли „автоматично\" се задейства защитната система на демокрацията. Впечатляващ най-нов пример за този защитен механизъм на демокрацията е „Движението на сардините\" в Италия: никому неизвестни четирима млади хора за няколко седмици изкараха над триста хиляди граждани на улицата, за да протестират \"срещу културата на омразата и разделението\", за „отговорни избори\", за „ утвърждаване на демокрацията\", „да събудят италианската политика\"...Тази ситуация упорито напомня за легендарния „ефект на пеперудата\" за динамичното балансиране на времето и живите системи в природата: при определени условия едно спонтанно микроколебание на въздуха може да породи буря в другия край на света.Демокрацията е като Природата, тя има вътрешна необходимост постоянно да е в режим на самоорганизираща се система. Но докато Природата рестартира нарушения си динамичен баланс с катастрофални явления, а понякога дори с „ един вирус\", то в едно цивилизовано общество не би трябвало да се допусне такъв радикализъм. Въпреки че подобни феномени се превърнаха в политическо ежедневие на нашата цивилизация.В този социално-политически контекст по всичко изглежда, че рестартът на демократичния модел, съчетан с моралния императив, е нежният, но неизбежен изход от тази ситуация. Кога и как ще се получи това, зависи от зрелостта на политическия елит и на гражданското общество.Когато говорим за цикличност във включването на защитната система на демокрацията, не трябва да се фокусираме само върху политическите реалности в България, дори не бива да се възприема изцяло като европейско явление. Характерен политически синдром на цикличността е появяването на политическия терен на  неочакван, „неопитен\" , нетипичен с харизматичен профил политически субект. Така се получи в САЩ с президента Тръмп.Цикличността предполага, че е време за промяна на парадигмата на властовата система, понякога полюсно, съобразно историческите традиции на властовата система, манталитета на гражданското общество и „ градуса\" на международната среда. Европа има най-богат опит в коригирането или преобразуването на полюсите на властовата система, подходящо дозирани с леви, десни и центристки идеи. Последният пресен пример е Брекзит, който поставя на изпитание самата идея за обединена Европа.От тази гледна точка на този етап либералната идея се намира в състояние на историческа пауза, тъкмо поради това нейните приоритети са да противодейства на всичко, което застрашава демокрацията. Либерализмът сериозно трябва да си адаптира визията за устойчив политически и икономически ред в света. След възхода и кризата на неолиберализма, явно е необходимо да се реформира самият модел за либерална визия за развитие на света. Защото основните ѝ постулати и практики са от времето на модернизма и класическия капитализъм.Друг важен цикъл, който тепърва предстои да се разгърне, е дисхармонията на цикъла на натрупване с този на разпределение и преразпределение. Това, разбира се, не е от сантимент към „социалната идея\", а от увеличаването на рисковите фактори за предизвикване на рецесия, вследствие на прекалено широко отворената ножица между бедни и богати.Всички партии ще станат малко по-социални и ще заговорят за социалния вектор на обществото. Това безспорно е нов политически портал за левите партии в Европа, но доколко те са готови да се възползват от преобразуването на парадигмата за стабилността на финансовата система и тази на властовата система, е друга тема.В този ред на мисли, към днешна дата в политическия спектър на България няма нито желание, нито готовност за предсрочни парламентарни избори.Всяка политическа сила се надява за нормално приключване мандата на управляващото мнозинство с очакване максимално да се възползва от парламентарното време за прелегитимиране, позициониране и евентуално за конструиране на нетипични коалиционни формати. Целта им е гарантирано участие във властовата система на държавата. И тъкмо затова, ако волята им за власт надделее над идеята за собствената им сигурност като политически партии, предсрочни парламентарни избори са възможни.Политическата необходимост от рестартиране на политическия модел на обществото в една или друга степен се осъзнава, но сравнително по-малко се изговаря или се отлага във времето. Защото рисковите фактори за продуциране на „ критичната точка\" на хаоса в партийните структури се явява проблемният възпиращ фактор за подобно радикално решение. Тъкмо поради това решаващият фактор за рестарта в случая е зрелостта и готовността на гражданското общество!\" ", "date": "2019.12.20", "title": "Ахмед Доган: Необходим е рестарт на политическия модел в страната "}
{"url": "http://www.cross.bg/miliona-youtube-godini-1620752.html", "text": "/КРОСС/  Момче на осем години от Тексас оглави класацията на сп. \"Форбс\" (Forbes) за най-високоплатените звезди в YouTube, съобщи Скай нюз. Райън Каджи зае първото място в класацията за втора поредна година, като приходите му са нараснали от 22 милиона щатски долара миналата година до 26 милиона щатски долара.Той има почти 22 милиона абонати, като е започнал да се изявява в канала си едва на три години с отзиви за играчки и с демонстрации на научни експерименти.Класацията е изготвена по спечелените суми от т.нар. инфлуенсери в платформата за споделяне на видеоклипове до юни 2019 г. Райън вече се изявява и извън YouTube. Той има шоу по детската телевизия Никълодиън и договор с телевизионната мрежа Хулу. Райън лансира и своя серия от над 100 играчки и дрехи.На второ място в класацията за най-високоплатените звезди в YouTube са петима приятели, изявяващи се под името Дюд Пърфект. Те са на по трийсетина години и правят каскади и подобряват световни рекорди. Приходите им са 20 милиона долара. ", "date": "2019.12.20", "title": "8-годишно момче е най-високоплатената звезда в YouTube според „Форбс“"}
{"url": "http://www.cross.bg/partii-politicheskite-vsichki-1620792.html", "text": "/КРОСС/  „Обединени патриоти\" поискаха нови правила за финансирането на политическите партии. Депутатите от групата внесоха днес предложение за нова промяна в Закона за политическите партии, с което на практика настояват за възстановяването на част от старите текстове - партиите да бъдат подпомагани материално само от физически лица, но не и от фирми и други юридически лица.В предложението си патриотите не засягат размера на партийната субсидия от държавния бюджет, която остава 8 лева на получен действителен глас, но настояват за въвеждане на максимален размер на държавното финансиране. Според тях той трябва да бъде 6 млн. лева на година. Аргументът им за това е, че някои от големите партии получават прекалено много средства, които не използват, а държат на банков влог и на практика реализират печалба от лихвите по тях.„Многопартийният живот е една държава няма как да мине без субсидиране на партиите. Така е във всички демократични държави. Това заявяват и абсолютно всички специалисти по материята - политолози, социолози и всички други мъдри глави. Не е нормално политическите партии да бъдат оставени на случайно външно финансиране, което носи много сериозни рискове\", обясни лидерът на НФСБ Валери Симеонов.Той увери, че единствената причина законопроектът да бъде внесен в последния ден от настоящата парламентарна година, е да има време той да бъде осмислен и обсъден.Колегата му от ВМРО Искрен Веселинов също подкрепи тезата, че с премахването на отвореното финансиране ще се „възстанови справедливостта\" в обществото, както и да се избегне „свръхсубсидирането на партии\". ", "date": "2019.12.20", "title": "Таван на субсидията до 6 милиона лева предлагат Патриотите "}
{"url": "http://www.cross.bg/stranata-pozhari-pozharnikari-1620762.html", "text": "/КРОСС/  Двама австралийски пожарникари загинаха при борбата с пожарите в страната. Заради високите температури там в момента бушуват десетки пожари.В друг инцидент двама пожарникари получиха изгаряния по лицата, ръцете и краката и бяха откарани с хеликоптер в болница. Австралийският премиер Скот Морисън обяви, че прекъсва ваканцията си и се връща в страната. Той понесе силни критики в социалните мрежи през последните дни, заради това, че е отишъл на почивка в толкова критичен момент.Австралия е обхваната от суша и пожари и регистрира рекордни температури, като преди два бяха отчетени и най-високите в историятa на страната от както се води статистика стойности - 41,9 градуса. ", "date": "2019.12.20", "title": "Десетки пожари вилнеят в Австралия, двама са загинали"}
{"url": "http://www.cross.bg/praznitzite-doma-merkite-1620759.html", "text": "/КРОСС/  Полицията ще засили и мерките срещу кражбите по домовете.Властите предупреждават, че по празниците обирджиите се активизират. Униформените препоръчват да не даваме индикации за това кога няма да бъдем у дома.Извън дома, от МВР съветват още да не оставяме без надзор личните си вещи, да не носим в себе си големи суми пари и по възможност да паркираме на охраняеми паркинги. ", "date": "2019.12.20", "title": "Засилват мерките срещу домовите кражби по празниците"}
{"url": "http://www.cross.bg/zakona-yslygi-obedineni-1620760.html", "text": "/КРОСС/  В последния ден преди коледната си ваканция, депутатите ще обсъдят на първо четене четири различни законопроекта, в които е заложено отлагане или отмяна на закона за социалните услуги. Предварителната нагласа е да бъде подкрепен проектът на \"Обединени патриоти\", в който се предлага отлагане на действието на Закона с половин година.В последния парламентарен контрол за годината на въпроси на депутати ще отговарят регионалният министър Петя Аврамова, екоминистърът Нено Димов, министърът на правосъдието Данаил Кирилов и енергийният министър Теменужка Петкова.Очаква се парламентът да отложи с шест месеца промените в закона за социалните услуги. За тази договореност, постигната между политическите сили, съобщи още в сряда съпредседателят на парламентарната група \"Обединени патриоти\" Искрен Веселинов:\"Като изключим ДПС всички се солидаризират нашето предложение да бъде подкрепено.\"Предложението за отлагането на действието на закона с шест месеца е разумен срок, в което време ще могат да бъдат конкретизирани и изчистени някои от определенията и нормите в закона, се посочва в мотивите на проекта на патриотите. В същото време трябва да се положат усилия и да се проведе задълбочена обществена дискусия, за да се елиминират напреженията и страховете, които законът е породил в различни обществени групи, се мотивират още от \"Обединени патриоти\".Отлагането на закона с половин година се подкрепя, както от социалното ведомство, така и от опозицията в лицето на  БСП. Лидерът Корнелия Нинова посочи:\"Освен това проучваме възможността и при юридически основания ще внесем отделни текстове в Конституционния съд, за да се произнесе той дали те противоречат на българската Конституция.\"Другите три законопроекта, включени в дневния ред, са на \"Воля\", на независими депутати от \"Атака\" и на независимия депутат Ангел Исаев. \"Воля\" предлага отлагане действието на закона с 1 година, от \"Атака\" настояват за цялостната му отмяна, а проектът на Исаев предвижда навсякъде терминът \"социални услуги\" да бъде заменен със \"социална подкрепа\" ", "date": "2019.12.20", "title": " Законът за социалните услуги може да бъде отменен "}
{"url": "http://www.cross.bg/strahyvam-lyubovta-bolkata-1620556.html", "text": "/КРОСС/ Страхувам се от любовта, тъй като се страхувам от болката. Защото обратната страна на всяка любов винаги е болката.Катрин Деньов ", "date": "2019.12.20", "title": "Страхувам се от любовта"}
{"url": "http://www.cross.bg/ignatiii-hrista-nego-1620561.html", "text": "/КРОСС/ Обикновено с Игнажден започват коледните празници. В Източна България на този ден е първата коледна вечеря. Трапезата е изцяло постна. Празникът се свързва със зимното слънцестоене и се смята за началото на новата година. Нарича се още Млада година, Нов ден, Млад месец, Полаз или Полазовден.Най-характерен за празника е обичаят „полазване\". От това кой ще влезе пръв в къщата на Игнажден се гадае каква ще бъде и следващата година. Ако „сполезът\" е добър, то и в къщата през цялата година ще има благоденствие и успех във всичко.Много пъти къщата се спохожда от някои домашни животни. Народът посреща такива сполазници с радост и благодарност. На животното се дава хляб за подарък и неговият полез се смята за добър знак.На този ден, който от стопаните излезе пръв от къщата, задължително когато се върне трябва да внесе пръчки, които слага зад вратата. След това стопаните замесват тесто за колаци. От замесеното тесто откъсват малко и на някоя греда правят от него кръст - да бяга всяко зло. Правят толкова колаци, колкото са членовете на семейството.Апостолите Христови веднъж спорели помежду си кой от тях е най-голям. Иисус Христос, като чул за какво спорят, повикал едно дете, прегърнал го, поставил го сред тях и казал:\"Ако не се обърнете и не станете като деца, няма да влезете в Царството небесно. Който се смири като това дете, той е по-голям в Царството небесно. И който приема едно такова дете в Мое име, Мене приема\" (Матея 18:2-5).Върху това дете, което прегърнал Иисус Христос, пребъдвало Божието благословение. Според преданието това дете е Игнатий Богоносец, който по-късно бил ученик на св. Йоан Богослов, а след това епископ на Антиохийската църква. Като такъв той се удостоил да приеме за името на Христа мъченически венец.Св. Игнатий, възведен от съвета на всички св. апостоли за епископ на Антиохия, мъдро управлявал паството си, без да жали трудове и грижи, като проявявал във всичко апостолска ревност. Той безбоязнено и усърдно проповядвал словото Божие и мнозина довел до познание на Христа. Пръв въвел в Антиохийската църква пеенето на божествените песни от два хора, което после било прието и от другите християнски църкви. Паството наричало своя епископ Богоносец, защото той самият казвал, че носи в сърцето си Бога.По случай победите на император Траян (98-117) в Антиохия били устроени тържества и веселия. Християните не могли да вземат участие в тържествата, понеже те били свързани с езически обреди. Съобщили за това на императора, обвинявайки особено техния епископ като враг на езическите богове. Траян, като пристигнал в Антиохия, го повикал:- Ти ли се наричаш Богоносец - запитал го той - и се противиш на нашите повеления, като се стараеш да водиш цяла Антиохия след твоя Христос?- Аз съм - твърдо отговорил епископът.- Та какво е това название - Богоносец? - запитал царят.- Богоносец е тоя - отговорил Игнатий, - който носи Христа в душата си.- Та ти носиш твоя Христос в себе си? - пак го запитал Траян.- Наистина Го нося - казал светият Богоносец, - защото в словото Божие е написано: \"Ще се поселя в тях и ще ходя между тях\" (2 Кор. 6:16, Лев. 26:12).Траян дълго се опитвал да склони Игнатия да се отрече от Христа, като осмивал вярата му и му обещавал почести и слава, ако се отрече. Но на всички увещания Богоносецът отговарял, че за него е по-добре да страда за Христа, отколкото, като се отрече от него, да живее във величие и слава. Съдиите, мислейки да го изобличат със собствените му думи, казали му: \"Ти сам говориш, че твоят Бог умрял. Може ли мъртвият да спаси и да дарува живот? Нашите богове ние считаме безсмъртни\".- Моят Господ и Бог станал човек за нас - отговорил Игнатий, - и за нашето спасение и по собствено благоволение приел кръст, смърт и погребение. След това възкръснал в третия ден, като съкрушил вражеската сила, възлязъл пак на Небето, откъдето слязъл да ни дигне от падението и отново да ни въведе в рая, из който ние така злополучно сме били изхвърлени. Той ни е дарувал повече блага, отколкото сме имали по-рано. Кой от вашите богове е сторил подобно нещо?След това св. Игнатий започнал да разкрива с примери от езическата митология всичката нелепост на езичеството. Тогава Траян го осъдил на смърт. Отвели епископа в тъмница, за да го предадат след това да бъде изяден от зверовете. Но като знаели, че често твърдостта на мъчениците сред тежките страдания довеждала езичниците към вяра в Христа, решили да пратят Игнатий за наказание в Рим, където народът ще види в него обикновен престъпник, осъден на смърт за своите престъпления.Така и направили. Траян тръгнал на поход, а Игнатий, свързан с вериги, бил отправен за Рим. Но нито умората от далечния път, нито близостта на смъртта не могли да сломят в него твърдостта на духа. Той радостно отивал на смърт за името на възлюбения Христа, като утешавал християните, които с плач се трупали около него по градовете, през които минавал: Селевкия, Смирна, всички градове на Мала Азия. Той в Смирна прекарал известно време със св. Поликарп, също ученик на св. Йоан Богослов, и оттам написал послания до църквите - Ефеска, Магнезийска, Тралийска и Римска. Тия послания, стигнали до нас, съдържат истинското християнско учение. В тях е изразена пламенната любов към Бога и към ближните. Пълен с искрено смирение, Игнатий пише на ефеските християни:\"Аз не ви заповядвам като такъв, който има власт, понеже, макар и да съм свързан с Христа, не съм още съвършен в Христа. Аз сего току-що начевам да бъда негов ученик, а ви говоря като учител. Покрепете ме чрез вашата вяра, вашето търпение! Любовта ми към вас ме подбужда да ви пиша и да ви моля да следвате пътя Господен!\"Игнатий убеждава християните да пазят помежду си единодушие и любов, да се покоряват на своите пастири, да се предпазват от лъжеучители, каквито имало много по онова време.\"Непрестанно и усърдно се молете за всички - пише той, - защото и неверните могат да се обърнат. Вашият свят живот да им послужи като наставление... Не изоставяйте молитвените събрания! Чрез тях отслабва властта на дявола, и силата му се разрушава чрез единодушието на вашата вяра\".Виждайки какво участие християните взимат в неговата съдба и как са огорчени от смъртната присъда над него, Игнатий започнал да се бои да не би римските християни да се опитат да го спасят. Затова той от Смирна им написал послание, в което се стараел да ги убеди, че отива на смърт доброволно и ги моли с нищо да не пречат на неговото смъртно наказание.Скоро след това Игнатий напуснал Смирна и се отправил за Рим. По пътя написал още три послания, от които едното било до Поликарп, комуто дава наставления за задълженията на епископа.Като приближили до Потиола, той искал да слезе на брега, за да тръгне по пътя, по който някога вървял св. ап. Павел, но силният вятър попречил на кораба да спре, и след известно време излезли на брега на Остия и оттам продължили пътя за Рим. Спътниците скърбели за него, римските християни силно желаели да го спасят. Но той повторил просбата си и бил предаден в ръцете на управителя. Управителят, като узнал волята на императора, заповядал да приготвят зверовете, и в празничен ден, пред многоброен народ, Игнатий бил доведен на мястото на наказанието. Придружавали го християни и заедно с тях той се помолил да прекрати Господ гонението, да даде мир на Своята Църква и да внуши на всички вярващи взаимна любов.Като слушали, че постоянно повтарял името на Иисус Христос, езичниците запитали защо така често повтаря това име. Св. Игнатий отговорил, че понеже в сърцето му е написано името на Иисуса Христа, затова устата му изповядват Този, Когото той винаги носи в сърцето си.Бог дарувал на св. Игнатий сила безбоязнено да срещне ужасната смърт. Преди смъртта, обръщайки се към народа, той с висок глас казал:\"Знайте, римски граждани, че не за злодеяние и престъление съм осъден на смърт, а за моя Бог, от Чиято любов съм завладян и Когото ненаситно желая! Аз съм Негова пшеница и чрез зъбите на зверовете се смилам, за да стана чист хляб за Него!\"Едва успял да изговори тия думи, и лъвовете се нахвърлили и го разкъсали. Християните събрали неговите кости и по-късно ги пренесли в Антиохия. Дълго те плакали и скърбели за него. На някои от тях светецът се явявал, като ги утешавал в скръбта.Когато Траян узнал как мъжествено и радостно Игнатий отишъл на смърт за своя Бог, съжалил, че го осъдил на смърт, и като се убедил, че християните са люде честни и добри, във всичко покорни на неговите закони, освен в случаите, когато законите са противни на тяхната вяра, той заповядал да ги оставят на мира и да прекратят всяко гонение против тях. ", "date": "2019.12.20", "title": "Св. свщмчк Игнатий Богоносец (Игнажден) "}
{"url": "http://www.cross.bg/yanyari-kalendar-vuvezhda-1620564.html", "text": "/КРОСС/ 1604 г. - отпечатан е първият екземпляр на книгата Дон Кихот от Мигел де Сервантес - първия бестселър в историята, пуснат в продажба на 16 януари 1605.1699 г. - Петър I променя използвания тогава руски календар и въвежда Нова година на 1 януари, вместо на 1 септември.1803 г. - САЩ купуват Луизиана от Франция.1879 г. - Томас Едисон извършва демонстрация на създадената от него електрическа лампа.1917 г. - създадена е първата съветска тайна полиция - Общоруска комисия за борба с контрареволюцията и саботажите (ВЧК), с председател Феликс Дзержински.1943 г. - Партизанско движение в България: В село Ястребино са разстреляни 18 партизани, сред които Шестте ястребинчета.1951 г. - в САЩ влиза в експлоатация първата АЕЦ.1968 г. - Българската православна църква възстановява (след прекратяване през 1916 г.) поправения Юлиански календар, с което се въвежда празнуването на 25 декември на Рождество Христово, на 1 януари - Васильовден, 6 януари - Богоявление (Йордановден), 25 март (Благовещение) и др.1973 г. - Баски терористи убиват испанския министър-председател адмирал Луис Кареро Бланко.1977 г. - завършва първото българско околосветско плаване на яхтата Кор Кароли с капитан Георги Георгиев.1989 г. - Американско нахлуване в Панама: САЩ изпращат в Панама военни сили за отстраняване на режима на генерал Мануел Нориега.1999 г. - Върховният съд на Върмънт решава, че хомосексуалните двойки имат същите граждански права като хетеросексуалните.1999 г. - Португалия предава суверенитета на Макао на Китайската народна република след 442-годишно колониално управление.2000 г. - в Нидерландия стават законни еднополовите бракове.2000 г. - Парламентът на Великобритания разрешава клонирането за медицински цели. ", "date": "2019.12.20", "title": " 20 декември в историята"}
{"url": "http://www.cross.bg/ignazhden-godina-ignat-1620758.html", "text": "/КРОСС/  Вярва се, че от този ден започват коледните и новогодишните празници.В народните поверия този ден се смята за начало на Мръсните дни (от Игнажден до Богоявление) и прехода от старата към новата година.В някои области на България го наричат Нов ден. Другите названия на празника са Игнат и Млада година.Според християнската традиция от този ден започват родилните мъки на Богородица.Това е периодът, през който младите и нераждали жени, наричани \"мъченици\", не работят, за да забременяват и раждат по-леко своите деца.От това кой ще влезе пръв в къщата на Игнажден се гадае каква ще бъде следващата ви година. Който пристъпи пръв прага на дома, се нарича \"полазник\", домакинята му дава игнатово кравайче и той сяда начело на трапезата.Рано сутринта на Игнажден жените наклаждат огъня, слагат гърне с вариво и приготвят тесто за хляб. От него омесват колаци за всеки член на семейството и един колак, който оставят за Бъдни вечер. Приготвят се и малки гевречета (\"подкови\"), поръсени със сусам.На трапезата днес трябва да има боб, жито, ошав, орехи, варена царевица, зеле, лук, туршия от пипер, картофи с ориз, булгур, пита с мая, кравайчета.  ", "date": "2019.12.20", "title": "Игнажден е! Внимавайте кой ще ви \"полази\""}
{"url": "http://www.cross.bg/tema-kakva-mafiya-1620746.html", "text": "/КРОСС/Тема: Удар срещу италианската мафия. Каква е българската следа и имат ли връзка арестите с боклука към страната ни?Тема: Как ще приключи политическата година?Тема: Рецепта за здравеопазване - проф. Иво ПетровТема: Кога бойлерът се превръща в бомба?Тема: Водната криза в Перник стигна до Европейската комисия. Как ще помогнат от Брюксел? Говори Радан КъневТема: Да сбъднеш мечта! Кой е 3-годишният диригент на Гвардейския оркестър?Тема: Очаква ли ни грипна епидемия и как да се борим срещу новите вируси? Гостува главният държавен главен инспектор Ангел КунчевТема: Морфичният резонанс на Ахмед Доган. Какво каза в предколедното си слово почетният лидер на ДПС пред партийния елит?Тема: След срещата при президента. Ще има ли промени в Конституцията? Гостуват Румяна Коларова и Юрий АслановТема: Терористично нападение и жертви в Москва малко след годишната пресконференция на Владимир Путин. Каква е причината?Тема: От махалата до почетната стълбичка. Как Божидар Андреев стана европейски шампион по вдигане на тежести?Тема: Качествени ли са горивата и задава ли се поскъпване в пика на празничните пътувания?Тема: Стара София в цвят. Как е изглеждала столицата от Освобождението до днес?Тема: Разчистване на сметки с палежи. Вероника Димитрова по следите на подпалвачите на автомобилиТема: Избори, скандали, протести.  С какви политически послания изпращаме 2019 година и каква 2020-та да чакаме?Тема: Бедствено положение в Перник. Ще се пренасочва ли вода от София?Тема: Мащабна акция срещу Калабрийската мафия. Каква е ролята на българката, заловена от карабинерите?Тема: Коледния дух завладява и зоопарка. Румен Бахов с подарък сурвачки за слоницата АртайдаТема: Модни икони и модни гафове. Кой заслужава златния Оскар и златната Малинка за мода у нас и по света?  ", "date": "2019.12.20", "title": "Теми и гости в сутрешните блокове на телевизиите"}
{"url": "http://www.cross.bg/danni-bila-dekemvri-1620755.html", "text": "/КРОСС/  Личните данни на над 267 милиона потребителите на социалната мрежа Facebook са се оказали в свободен достъп в интернет. За това алармира британската компания Компаритек (Comparitech), предаде БТА.По нейна информация достъпът до база с личните данни, съдържащи имената, телефоните и друга информация, е могъл да получи всеки потребител на интернет без парола и регистрация. По-голямата част от данните са на ползватели на Fa в САЩ. Базата данни била създадена от хакери от Виетнам, е установила компанията, работила по случая заедно с независимия експерт Боб Дяченко.Тя е била качена в интернет на 4 декември и на 14 декември е била открита от Дяченко, който подал сигнал за нея на провайдери с цел нейното блокиране. На 19 декември проверка е показала, че базата е вече недостъпна. Засега не е ясно колко лични данни обаче може да са се озовали в ръцете на хакери.", "date": "2019.12.20", "title": "Данните на милиони потребители на Facebook са изтекли в мрежата"}
{"url": "http://www.cross.bg/snoshti-bebe-kvartal-1620772.html", "text": "/КРОСС/  Бебе на година и половина загина при жестока катастрофа снощи в Русе. Още трима души са пострадали в пътния инцидент и са настанени в болницата в града с различни травми. Автомобилът им се е движел от квартал Родина към квартал Чародейка.Минавайки под моста, излязъл от пътя и се блъснал челно в една от колоните му. Бебето е починало на място. Три линейки и една пожарна са се отзовали веднага. Движението в участъка снощи беше затруднено. Вероятната причина за инцидента е несъобразена скорост. По случая тече разследване.  ", "date": "2019.12.20", "title": "Бебе загина в тежка катастрофа в Русе "}
