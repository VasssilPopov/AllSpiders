{"url": "http://www.cross.bg/durveta-bylchinski-shtata-1569084.html", "text": "/КРОСС/Мексиканки масово се омъжват за дървета с екологична цел, така че да ги защитят от изсичане, пише в. Метро\".Младоженците са по-скоро мълчаливи и не обичат празните разговори, но за сметка на това са много снажни и правят големи неща за планетата.В социалните мрежи се появиха снимки от масова венчавка с мексиканки младоженки в булчински рокли. Невестите са заснети как страстно целуват кората на дърветата, в случая огромни палми.Церемонията е проведена в Сан Хасинто Амилпас в щата Оахака. Нейната цел е да се спре незаконната сеч.Около една трета от сушата в Мексико е покрита с гори и опазването им е голям проблем. Нелегалната сеч се извършва от криминални банди, които не се спират пред нищо. Оахака е един от петте щата, най-силно засегнати от обезлесяването.Сватбите с дървета имат за цел да се фокусира вниманието върху този тежък екологичен проблем.Преди време мъж също се венча за палма, която носеше булчински воал. Инициативата беше кръстена \"Венчай се за дърво!\".", "date": "2018.03.01", "title": "Мексиканките масово се омъжват за дървета"}
{"url": "http://www.cross.bg/dvizhenieto-mart-sofiyaput-1569077.html", "text": "/КРОСС/ Утре - 2 март, последният работен ден преди Националния празник на Република България, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността при пътуване и увеличаване на пропускателнатаспособност на инфраструктурата.Необходимо е шофьорите да тръгват на път с автомобили подготвени за зимни условия, да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция\", която следи и предприема необходимите действия за организацията на трафика.Движението на МПС над 12 тона ще е ограничено по следните пътни направления:път I-1 с. Ребърково - Ботевград, като движението се пренасочва по път II-16 Ребърково - Своге - София;път I-1 - етапна връзка на лот 2 на АМ „Струма\" при Благоевград - ГКПП„Кулата\";път I-4 п. в. „Коритна\" - Велико Търново - Шумен;път I-5 Русе - Велико Търново;път I-8 ГКПП „Калотина\" - София;път I-9 Варна - Бургас;път II-18 Околовръстен път на град София;път II-99 Бургас - Царево.Тежкотоварните превозни средства ще бъдат ограничени и в последния почивен ден 5 март (понеделник) от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово\" до кръстовище „Драгичево\".На 5 март (понеделник) от 10 ч. до 18 ч. (в светлата част от денонощието) в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин\".", "date": "2018.03.01", "title": "Утре от 16 ч. до 20 ч. се ограничава движението на камионите над 12 т  по най-натоваренитe пътища."}
{"url": "http://www.cross.bg/tzyala-patriarh-kiril-1569068.html", "text": "/КРОСС/ На 2 март 2018 г., в 14.30 часа, на летище София - Правителствена зала, вицепрезидентът Илияна Йотова ще посрещне Негово Светейшество Московския и на цяла Русия патриарх Кирил и водената от него делегация.", "date": "2018.03.01", "title": "Вицепрезидентът Йотова ще посрещне Негово Светейшество Московския и на цяла Русия патриарх Кирил"}
{"url": "http://www.cross.bg/razsledvat-marin-lyo-pen-za-snimki-s-nasilie-ot-id-1569085.html", "text": "/КРОСС/ Срещу лидерката на френския крайнодесен \"Национален фронт\" Марин Льо Пен бяха повдигнати днес обвинения в разпространение на снимки, съдържащи насилие.Това съобщи съдебен източник, цитиран Ройтерс.Льо Пен публикува през 2015 г. снимки от екзекуции на джихадистката групировка \"Ислямска държава\", включително на прегазен от танк войник, на йордански пилот, изгорен жив в клетка и на американския журналист Джеймс Фоли с отрязана глава.По това време тя бе евродепутат, а Европейският парламент отне имунитета й през март 2017 г. по искане на френското правосъдие. Закононарушението, в което е обвинена, се наказва с 3 години затвор и 75 000 евро глоба. ", "date": "2018.03.01", "title": "Разследват Марин Льо Пен за снимки с насилие от ИД"}
{"url": "http://www.cross.bg/lynata-teoriya-zemyata-1569081.html", "text": "/КРОСС/ Учени предложиха нова теория за образуването на Луната.Според най-разпространената досега теория Луната се е образувала от удар на космически обект с размера на Марс в Земята преди около 4,5 милиарда години. Отхвръкналите отломки с времето се събрали и оформили естествения спътник на планетата ни, съобщава в. \"Индипендънт\".Получаването на достатъчно маса на орбита при такъв сценарий обаче е много трудно, твърдят учените от Харвардския университет. За такъв ефект е необходим удар под конкретен ъгъл и точно определен размер на космическото тяло. Дори тогава моделът не винаги се получава.При новата теория не е необходим точен удар. Тя залага на синестия - нов вид планетарен обект, предложен от Саймън Лок и Сара Стюарт през 2017 г. Тези обекти се образуват, когато сблъсък между големи астрономически тела води до въртяща се маса от разтопена и вапоризирана скала.Новата теория също започва със сблъсък, но при нея Луната не се е оформила от отчупило се от Земята парче. Вместо това се е получила синестия - за няколко десетилетия се е образувало \"семе\" или малко количество течна скала в центъра на пръстеновидна структура. С охлаждането вапоризираната скала в пръстена се кондензирала и наслагала върху семето.С времето синестията се свила и от парите се появили Земята и Луната. Това се е случило сравнително бързо - за няколкостотин години.\"Новата теория обяснява някои характеристики, които са несъвместими със сегашната. Луната е химически почти същата като Земята, но с някои разлики. Това е първият модел, който съответства на лунния състав\", казва проф. Сара Стюарт от университета на Калифорния в Дейвис.Разликите в химическия състав на Луната - липсата на летливите елементи калий и мед могат да бъдат обяснени със силното налягане и висока температура в синестията. ", "date": "2018.03.01", "title": "Нова теория за образуването на Луната"}
{"url": "http://www.cross.bg/snegovalezhi-dnes-dyshi-1569071.html", "text": "/КРОСС/ Сибирският студ, обхванал в последните дни Европа, взе най-малко 54 жертви, а обилните снеговалежи парализираха летищата и пътното движение.По данни на агенция \"Ройтерс\" починалите вследствие на студовете са най-много в Полша - 21 души. В Чехия жертвите са шест, в Литва - пет, във Франция и в Словакия - по четири, най-малко три в Испания, по две в Румъния, Сърбия и Словения, и по един човек в Холандия, Англия и Швеция. Много от починалите са бездомници.Говорителка на полското правителство каза, че с регистрираните в последните 24 часа жертвите на лошото време в страната от ноември досега са 61 души.На Балканите метеоролозите очакват повишаване на температурите, но в някои планински райони на Босна изминалата нощ беше леденостудена.Като пряко следствие от студената вълна руската компания \"Газпром\" обяви, че е счупила нов рекорд, за седми пореден ден, изнасяйки 695,1 милиона куб. м газ за Европа и Турция.Приближаващата буря Емма, която се очаква да донесе най-силните снеговалежи в Ирландия от 1982 г., хората се тълпят в супермаркетите, за да се запасят с провизии.Летището в Дъблин ще е временно затворено днес следобед. Червена степен на тревога беше обявена в югозападна Англия и Южен Уелс. Според метеоролозите снежната покривка там може да надхвърли 50 см. Очакват се и бурни ветрове. Летището в Глазгоу остана затворено до днес на обяд, а полетите от шотландската столица Единбург имаха значителни закъснения.Близо 11 000 домакинства в Южна Франция днес останаха без ток заради обилните снеговалежи, предаде ТАСС, като се позова на телевизия Бе Еф ЕМ. В 37 френски департамента е въведена оранжева степен на тревога, както заради снеговете, така и заради поледици и възможни наводнения.В резултат на най-силните снеговалежи за последните 30 години в департамент Еро движението по автомагистрала А-9 в посока към Испания беше напълно блокирано и няколкостотин души бяха принудени да прекарат нощта в колите си. Снегът парализира обществения транспорт в град Монпелие.От студ и снегове е обхваната и Северна Италия. Телевизия \"РАИ нюз 24\" съобщи днес за обилни валежи от сняг във Флоренция, Милано, Генуа, Торино, Болоня, Парма и голяма част от област Венето. Снеговете затрудняват работата на железниците. Доста необичайна гледка са покритите със сняг плажове на тиренското и адриатическото крайбрежие. В много райони температурите са с 10-12 градуса по-ниски от средиземноморските норми. ", "date": "2018.03.01", "title": "Над 50 са жертвите на сибирския студ в Европа"}
{"url": "http://www.cross.bg/bulgariya-proizvoditeli-biznes-1569086.html", "text": "/КРОСС/ „От това какво, колко и с какво качество произвеждаме в България зависи и нашето бъдеще\". Това заяви президентът Румен Радев на церемонията по връчването на годишните награди „Златна мартеница\" за принос към българския бизнес.Държавният глава подчерта, че малките предприятия у нас са такива само по име и като обем на продукция, но всъщност са много големи със своя кураж, идеи и упоритост да произвеждат и да се утвърждаване както в страната, така и в чужбина.Организатор на събитието е сдружението „Произведено в България - Съюз на малкия и среден бизнес\". Отличията за българските производители бяха връчени за 24-та поредна годинаДържавният глава заяви, че България е длъжник на родните производители, но изрази своята увереност, че процесите на намаляване на административната тежест, на възстановяване на доверието в институциите и на повишаване на предвидимостта в бизнес средата са необратими и ще подпомагат производителите, които са инициативни и имат амбицията да продължават напред.По време на церемонията президентът Румен Радев връчи наградата „Златна мартеница\" на победителя в конкурса - компания-производител на захарни изделия, а вицепрезидентът Илияна Йотова удостои с почетна грамота медия, подкрепяща и популяризираща български производители. На събитието присъстваха представители на българските делови и бизнес среди, народни представители, общественици. ", "date": "2018.03.01", "title": "Президентът: Бъдещето ни зависи от това какво, колко и с какво качество произвеждаме в България "}
{"url": "http://www.cross.bg/ydarila-borisova-mariya-1569069.html", "text": "/КРОСС/ Районният съд в Димитровград осъди 44-годишната Мария Борисова на 10 денонощия арест за това, че ударила учителката на дъщеря си с дръжка на метла.Инцидентът е станал на 28 февруари в училището в град Меричлери, съобщи Дарик радио. Разправията избухнала, след като дъщерята на Борисова отправила нецензурна реплика към педагожката. Тя от своя страна изгонила от час седмокласничката, която повикала майка си.Малко след голямото междучасие 44-годишната жена нахлула в училището, ударила шамар на учителката, след което я ударила и с дървената дръжка на метла.Днес Мария Борисова бе изправена пред съда и съдена по Указа за борба с дребното хулиганство. Пред съдия Огнян Гълъбов тя обясни, че е посегнала на педагожката, защото дъщеря й се оплакала от математичката. 15-годишното момиче заявило, че е бито от учителката.По време на заседанието обаче думите на майката бяха опровергани от другите разпитани ученици. Показания дадоха още 4-ма учители и двама полицаи.Учителката по математика също е била разпитана.Решението на съдия Огнян Гълъбов може да бъде обжалвано пред Окръжен съд-Хасково. Мария Борисова ще изтърпи наказанието си в поделение на МВР. Максималното наказание, което магистратите можеха да наложат на майката-побойничка бе 15 денонощия в ареста. ", "date": "2018.03.01", "title": "10 дни арест за майка, ударила учителка с метла"}
{"url": "http://www.cross.bg/dvizhenieto-vsichki-ogranicheno-1569079.html", "text": "/КРОСС/ 1. Метеорологична обстановка:Температурите са в интервала от - 8° до - 6°.Температури от метеостанциите на АПИ в °C:- проход „Предела\": -4,1°;- Кресна: + 2,2°;- проход „Република\": -2,5°;- Костандово: -4,8°;- проход „Шипка\": -9,8°;- проход „Петрохан\": -7,8°;Времето над страната е предимно ясно. Вятър духа в областите Видин, Варна, Добрич, Пазарджик, Перник, Смолян, Хасково и Шумен.Пътните настилки са предимно заснежени, заледени и обработени.За тържествата на връх „Шипка\" по случай Националния празник на Република България от 20 ч. на 02.03.2018 г до 18 ч. на 03.03.2018 г. ще бъде ограниченодвупосочното транзитно преминаване на превозни средства през Шипченския проход по път I-5/Е-85/ Габрово - Шипка - Казанлък.Както всяка година транзитният трафик ще се насочва по път II-55 през Прохода наРепубликата по следния маршрут: Русе - Велико Търново - Дебелец - Проход на Републиката - Гурково - Казанлък и обратно.Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел „Мъглиж\" (път I-5 с път I-6).Ограничението в движението през Шипченския проход НЕ важи за организирания междуградски автобусен транспорт.ОГРАНИЧЕНИЯ ЗА ТОВАРНИ АВТОМОБИЛИ: Забранява се движението на моторни превозни средства, предназначени за превоз натовари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:• Автомагистралите;• път I-1 с. Ребърково-Ботевград, като движението се пренасочва по път II-16Ребърково-Своге- София;• път I-1 Благоевград-ГКПП „Кулата\";• път I-4 п. в. „Коритна\"-Велико Търново-Шумен;• път I-5 Русе-Велико Търново;• път I-8 ГКПП „Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.2. Обстановка /състояние/ по РПМ:2.1. Проходи:2.1.1. Ограничения за текущия период:- „Айтоски\"- отворен за всички МПС;- „Дюлински\" - забранен за всички МПС;- „Котленски\" - отворен за всички МПС;- „Обзорски\" - отворен за всички МПС;- „Печинско\" - отворен за всички МПС;- „Превала\" - отворен за всички МПС;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Твърдишки\" - забранен за МПС над 10 т;- „Троянски\" - затворен за всички МПС;2.1.2. Временни ограничения:2.1.3. Целогодишни ограничения за движение по проходите:- „Върбишки\" - затворен за всички МПС;- „Златишки\" - затворен за всички МПС;- „Вратник\" - забранен за МПС над 10 т;- „Пампорово\" - забранен за МПС над 3,5 т;- „Петрохан\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.2.2. Автомагистрали:- А1 „Тракия\": няма ограничения- А2 „Хемус\": няма ограничения.- А3 „Струма\": няма ограничения.- А4 „Марица\": няма ограничения.- А5 „Черно море\": няма ограничения.- А6 „Люлин\": няма ограничения.Временни ограничения в движението на МПС по първокласната пътна мрежа:- път І-9 граница Румъния-Дуранкулак- Балчик-Варна- Бургас-Звездец- МалкоТърново-граница Турция:ОПУ Добрич:- Временно е ограничено движението за МПС над 3,5 т. по път I-9 Дуранкулак - граница сОбласт Варна поради силен вятър и снегонавявания.2.3. Други въведени извънредни временни ограничения на движението:ОПУ Бургас:- Временно е ограничено движението на всички МПС по път III-795 Вълчаново ханче -Малина поради силен вятър и снегонавявания;- Временно е ограничено движението на МПС над 10 т по път III-908 Варовник -Вълчаново ханче поради силен вятър и снегонавявания;- Временно движението по път III-2085 Горица - Просеник е ограничено за всички МПСсилен вятър и снегонавявания.- Временно движението по път III-6009 Изворище - Каблешково - Ахелой е ограничено завсички МПС;ОПУ Велико Търново:- Ограничено е движението по път III-407 Павел - Совата за МПС над 12 т. порадиснегонавяване.ОПУ Добрич:- Ограничено е движението за всички МПС по път II-27 Добрич - Владимирово - Бдинципоради снегонавявания;- Ограничено е движението на МПС над 12 т по път II-71 Добрич - Силистра порадиснегонавявания;- Ограничено е движението на всички МПС по път III-293 Добрич - Крушари порадиснегонавявания;- Ограничено е движението за МПС над 3.5 т. по път III-296 Генерал Тошево - Каварнапоради снегонавявания;- Ограничено е движението за всички МПС по път III-901 Шабла - Каварна порадиснегонавявания.- Ограничено е движението за МПС на 12 т. по път III-2077 Кочмар - Тервел - Межденпоради снегонавявания.;- Ограничено е движението за МПС над 12 т. по път III-2075 Орляк - Зърнево порадиобилен снегонавявания.- Ограничено е движението за МПС до 3,5 т по път III-2702 Генерал Киселово - Ведрина -Добрич поради снегонавявания.- Ограничено е движението на всички МПС по път III-2903 Генерал Тошево - Росицапоради снегонавявания.- Ограничено е движението по за всички МПС по път III-2904 Кардам - Дуранкулакпоради снегонавявания и лоша видимост- Ограничено е движението за всички МПС по път III-2932 Крушари - Росица порадиснегонавявания.- Временно движението по път III-7102 Тервел - Ангеларий е ограничено за движение навсички МПС поради снегонавявания.- Ограничено е движението за всички МПС по път III-7103 Oногур - Телериг - Крушарипоради снегонавявания.- Временно движението по път III-7106 Карапелит - Кочмар е ограничено за движение наМПС над 12 т поради снегонавявания.- Ограничено е движението за всички МПС по път III-9002 Балчик - Генерал Тошевопоради снегонавявания.- Ограничено е движението за всички МПС по път III-9701 Добрич - Сърнино порадиснегонавявания.ОПУ Ловеч:- Ограничено е движението за всички МПС по път III-358 Шипково - Рибарица, порадиснегонавявания.ОПУ Пловдив:- Движението по път III-861 Югово - Лъки се осъществява задължително с вериги завсички МПС поради снегонавявания.- Движението по път III-8611 Белица - Загражден се осъществява задължително с веригиза всички МПС снегонавявания.ОПУ Разград:- Ограничено е движението за МПС над 12 т по път III-205 Исперих - Стефан Караджаснегонавявания.ОПУ-Русе:- Ограничено е движението за МПС над 12 т по път II-23 Русе - Кубрат порадиснегонавявания.- Временно движението на МПС над 3,5 т по път III-202 Щръклево - Русе е ограниченопоради снегонавявания.- Временно движението за всички МПС по път III-2001 Писанец - Ветово е ограниченопоради снегонавявания.- Временно движението за всички МПС по път III-2003 Дряновец - Сеново е ограниченопоради снегонавявания.- Временно движението за МПС над 3,5 т. по път III-2102 Сливо поле - Черешово еограничено снегонавявания.- Временно движението за всички МПС по път III-2302 Червена вода - Ветово еограничено поради снегонавявания.ОПУ Силистра:- Ограничава се движението за МПС над 12 т по път II-71 Силистра - Добрич порадиснегонавявания.- Ограничено е движението на всички МПС по път III-205 Тутракан - Исперих порадиснегонавявания. Обходен маршрут: Царев дол - Черногор - Главиница - Исперих.- Ограничено е движението за МПС над 3,5 т по път III-701 Секулово - Грънчарово порадиснегонавявания.- Ограничено е движението за МПС над 3,5 т по път III-2077 Каблешково - Межденснегонавявания.ОПУ Смолян:- Движението по път II-37 граница ОПУ Пазарджик - Барутин е забранено за МПС над 12т с ремаркета и полуремаркета;- Движението по път ІІІ-861 гр. Лъки - местност „Момина вода\" от км 31+040 до км36+000 е ограничено за всички МПС да се движат с вериги а автомобилите с маса над 12 т.без ремаркета и полуремаркета- Движението по път III-8631 Момчиловци - проход Рожен е забранено за МПС над 12 т сремаркета и полуремаркета, а всички МПС задължително да се движат с вериги.3. Машини работили по зимното поддържане: 600 бр. ", "date": "2018.03.01", "title": "Информация за състоянието на РПМ към 17:30 ч."}
{"url": "http://www.cross.bg/ermenkov-predstavitel-tasko-1569076.html", "text": "/КРОСС/ „През 2004 г., когато се приватизират 67% от ЕРП, Бойко Борисов, който е  главен секретар на МВР и отговаря за националната сигурност, не протестира против това. БСП е единствената партия по това време, която гласува против раздържавяването. През 2013 г. повторихме същото нещо.\" Това каза народният представител от ПГ на „БСП за България\" Таско Ерменков по време на съвместното заседание на комисиите по енергетика и контрол над службите.Той заяви, че няма атака срещу фирмата, която иска да закупи ЧЕЗ, а срещу сделка с огромни неясноти. „С всеки един отговор, който получаваме, тези неясноти се задълбочават\", добави Ерменков. Той припомни, че по думите на представителите на „Инерком\" преговорите, които водят, започват преди година и половина. ДАНС идентифицира тяхното участие в преговорите от 5 месеца.„Къде се губи една година? Някой не си е свършил работата или има нещо нередно?\", попита Еременков. Той зададе въпроса- с какви пари фирмата купувач ще плати съоръженията на стойност 1,2 млрд. лв., които трябва да закупи допълнително от ЧЕЗ. „Кой гарантира пред ЧЕЗ, че ще имате необходимия капитал за сделката?\", продължи с въпросите Таско Ерменков.„Остава чувството, че откакто се разиграва сагата с ЧЕЗ, на нас,  и на българския народ, ни се отрежда ролята на глупаци\", коментира зам.-председателят на ПГ на „БСП за България\" Жельо Бойчев. Той попита какъв е опитът и кои ще са хората, които ще носят отговорност за управлението на една никак нелека дейност.„Тази нормативна и правна регулаторна среда може да съсипе един бизнес в този сектор, защото българският парламент в тези години, в рамките на няколко месеца, приема решения. Ние не сме наивници и за да приеме някой да инвестира няколко стотин милиона лева, трябва да е наясно с регулаторната и политическа среда, в която работи\", подчерта народният представител.Той допълни, че когато държавата е имала 33%, е имало възможност тя да назначи свой представител в ръководството на ЧЕЗ и да осъществява контрол. „Кой е бил този представител и какъв е бил резултатът от неговата дейност?, попита Жельо Бойчев.", "date": "2018.03.01", "title": "Таско Ерменков: БСП е единствената партия, която е гласувала против раздържавяването на ЕРП"}
{"url": "http://www.cross.bg/belezhki-ananiev-meditzinski-1569080.html", "text": "/КРОСС/ Министерство на здравеопазването обсъжда извинителните медицински бележки да станат част от амбулаторния лист.Това каза здравният министър Кирил Ананиев по време на заседанието на парламентарната комисия по здравеопазване по повод протестите на личните лекари днес. и социалните дейности, с които ги товарят постоянно. По думите им снощи търпението им преляло, след като научили, че в приетата Наредбата за основния пакет дейности, гарантирани от бюджета на НЗОК,  е вписано и издаването на медицински извинителни бележки за ученици. Това означавало, че няма да могат да взимат вече пари за тази бумащина. В момента за издаването на извинителна медицинска бележка медиците взимат към 5 лв.Здравният министър обясни, че засега издаването на бележките няма да бъде включено в Наредбата за основния пакет дейности, гарантирани от бюджета на НЗОК, но след 1 април ще започне въвеждането на електронно издаване на такива бележки като идеята е те да са отрязък от амбулаторния лист.Това означава, че след като личният лекар попълни амбулаторния лист, част от него ще се откъсва и ще се дава на родителя. Няма да се налага лекарят да пише отделна бланка и няма да има основание да иска заплащане от родителите.Ананиев съобщи още, че ще предложи догодина със средства от продадени имоти болници да могат да разплащат просрочени задължения.Той припомни, че към момента с такива средства болниците могат да купуват апаратура.Комисия ще изготви подробен анализ на имуществото, сградите и терените на всички държавни болници, за да може мотивирано да се решава въпросът за продажби на определени имоти. Няма да се подхожда стихийно, увери министър Ананиев.Досега с МЗ са съгласувани два проекта, регламентиращи такива продажби. Предлагат се за продажба неоперативни активи, несвързани с основната дейност на болниците, които са и в тежко състояние. ", "date": "2018.03.01", "title": "Въвеждат е-извинителни медицински бележки"}
{"url": "http://www.cross.bg/grada-kurdzhali-otchyzhdavane-1569078.html", "text": "/КРОСС/ Одобрен е подробен устройствен план за отчуждаване на имоти на територията на землището на село Дъждино, община Кърджали. Отчужденията са във връзка с изграждане и преминаване на директното трасе на новия обходен път на града. Участъкът, подлежащ на отчуждаване, е с дължина 188 м.Обходният път на град Кърджали представлява едно от основните трасета на републиканската пътна мрежа и е част от Общоевропейски транспортен коридор № 9. Пътят е национален обект и обект с национално значение. При реализацията на проекта ще бъдат изградени 5 виадукта, естакада, мост над р. Арда, надлези, подлези и 3 пътни възела.Според избрания идеен проект за 15-километровия обходен път неговото начало ще бъде на 6 км северно от града, по съществуващото трасе на път I-5, в близост до разклона за село Черна скала. Посредством пътен възел, пътят ще се отделя от съществуващия и ще преминава източно от града, в близост до индустриалната зона, ще пресича бул. „България\", ще преминава над река Арда и южно от града ще се включва отново в път I-5.С изграждането на обходния път на Кърджали транзитният автомобилен трафик ще бъде изведен извън града, което ще облекчи движението в населеното място. Така ще се повиши стандартът на транспортното обслужване и безопасността на придвижване на хората. ", "date": "2018.03.01", "title": "Одобрен е подробен устройствен план за отчуждаване на земи по трасето на обхода на град Кърджали"}
{"url": "http://www.cross.bg/zona-kaloyan-obshtina-1569075.html", "text": "/КРОСС/ Оставка трябва да подадат всички, които подведоха Столичния общински съвет с неясни икономически аргументи да гласува увеличение на цената на единичния билет за градски транспорт на 1,60 лева, ако ВАС потвърди незаконността му. Това заяви председателят на групата на БСП в СОС Калоян Паргов по време на пресконференция, на която присъстваха заместник-председателят на СОС от БСП Милка Христова, както и общинските съветници Борис Цветков и Николай Николов.„На първа съдебна инстанция тези аргументи не издържаха. А това показва липса на капацитет и експертиза на управляващите в Столична община, което хвърля съмнения и притеснения за не малко други юридически решения, коментира Калоян Паргов. - Не й отива на Столична община да има такива пропуски. Не й отива и да се крие с нова Наредба за реда и условията за пътуване с обществения градски транспорт на територията на Столична община. Кметът Йорданка Фандъкова и нейният екип са длъжни да си поемат отговорността за недомислието от преди две години, свързано с уваличението на цената на единичния билет на 1,60 лева\".Калоян Паргов представи и резултати от направено от БСП проучване за отношението на гражданите към разширяването на „зелената зона\" в София. Допитването е извършено в четири района на столицата - „Възраждане\", „Лозенец\", „Оборище\" и \"Красно село\". В тези части от града предстои разширяване на зоната за платено паркиране по предложение на местните кметове.\"Направихме две анкети - едната на място сред хората, които живеят на улиците, планирани за \"зелена зона\", а другата - онлайн. Допитахме се до 971 души в първата и до над 150 във втората. Първата показа, че гражданите наистина искат на тяхната улица да бъде въведено платено паркиране. Има обаче друг проблем - гражданите, които живеят на съседни улици извън \"зелената зона\" се опасяват и с право, че всички коли ще се преместят при тях. В анкетата, която проведохме онлайн, участваха граждани от цяла София. В нея близо 90% от гласувалите не желаят \"зелена зона\", а над 82% смятат, че постоянното й разширяване няма да разреши проблема с паркирането в столицата. А за най-добра алтернатива на \"зелената зона\" посочват паркингите\".Според Калоян Паргов, основният въпрос е дали е нужно с оглед генериране на повече приходи за ЦГМ да бъде разширявана „зелената зона\" до безкрай, злоупотребявайки по този начин с обяснимото желание на всеки гражданин да разполага с място за паркиране край дома си. „Не е ли крайно време Столична община да започне да изпълнява Генералния план за орзагинация на движението, който беше приет преди повече от 10 години? За изготвянето му бяха платени 2 милиона лева от парите на данъкоплатците, а в момента виси някъде в кабинетите на Столична община за украса. И до момента не е реализиран, не е правен и преглед какво по него е изпълнено досега.Там пише, че общината ще изгражда паркинги. И това не са паркинките, които Столична община прехвърли от метрото към ЦГМ. Това са паркинги, които трябва да приберат колите от централната част на града. Ние все още чакаме ЦГМ да ни представи стратегия за напълване на паркингите. Повечето в момента стоят празни, защото нищо не стимулира хората да ги използват. Затова трябва друг подход. И ЦГМ трябва да го предложи. Надявам се тази година да успеят да измислят нещо и да ни го предоставят за обсъждане!\".\".Калоян Паргов засегна и въпроса с инфраструктурата. „Във всички европейски столици по-голямата част от парите от паркирането отиват за ремонти на пътните настилки и на тротоарите, обясни той. - А ЦГМ в София се превърна в бирник за столичани. Събира пари от всякъде, но гражданите не виждат как са инвестирани за тяхното удобство и по-добро качество на живот. Затова ние, от БСП, отдавна настояваме паркирането и мобилността да бъдат в общинско предприятие. Така ще има прозрачност при използването на средствата и СО ще може да ги влага в поддръжка на инфраструктурата\". ", "date": "2018.03.01", "title": "Калоян Паргов: Оставки на всички, които подведоха СОС за цената билета за градски транспорт "}
{"url": "http://www.cross.bg/ochakvanoto-izpyskane-yazoviri-1569083.html", "text": "/КРОСС/ Поради очакваното в следващите дни топене на снега Министерството на околната среда и водите обяви мерки за контролирано изпускане на язовири съобщава \"БНР\".Над 90 процента са пълни язовирите \"Йовковци\", \"Камчия\", \"Среченска бара\", \"Ясна поляна\",  \"Боровица\", \"Студен кладенец\", \"Пчелина\" и \"Тича\".Всички отговорни институции трябва да предприемат превантивни действия, за де не допускат наводнения, заявяват още от министерството. ", "date": "2018.03.01", "title": "МОСВ обяви мерки за контролирано изпускане на язовири заради очакваното снеготопене"}
{"url": "http://www.cross.bg/shymen-voda-inspektziya-1569082.html", "text": "/КРОСС/ Питейната вода в Шумен, Велики Преслав и селата Панайот Волов, Белокопитово и Дибич не е годна, съобщи БНР, като се позова на Регионалната здравна инспекция.Причината е завишена мътност. От Здравната инспекция уточниха, че е засилен контролът по дезинфекцията на водата, подавана от ВиК-Шумен. Към момента останалите физико-химични и микробиологични показатели са в норма.Проблемът с мътната вода е от години и се проявява почти всяка пролет. Като цяло, в региона отдавна не се доверяват на водата от чешмата за пиене.Подобрение може да се очаква след изграждането на пречиствателна станция в Шумен. ", "date": "2018.03.01", "title": "Водата в Шумен и Велики Преслав е негодна за пиене"}
{"url": "http://www.cross.bg/evropa-iztochna-fordzhone-1569064.html", "text": "/КРОСС/ Италианската мафия е като у дома си в страните от Източна Европа. Ндрангета е стъпила в този регион от 20 години.Това пише в \"Ди Велт\" експерт, който от години се бори от години с престъпни организации и структури. Същото се потвърждава и от прокурор Никола Гратери, специализиран за борба с мафиотски структури.\"Италианската мафия е в състояние да повлияе на изборните резултати в Източна Европа, а и не само там. Членове на Ндрангета са успели да повлияят и на парламентарните избори в Германия\", казва прокурорът.Според Франческо Форджоне, бивш шеф на парламентарната комисия за противодействие на мафията в парламента в Рим, италианските мафиоти се чувстват \"особено добре\" в България и Румъния.\"В двете държави те перат пари, инвестират и извършват незаконна търговия. Например огромни средства от търговия с наркотици и оръжие се влагат в недвижими имоти в България и Румъния или в акции на предприятия\", смята Форджоне.Бизнесът си в Източна Европа италианските мафиози ръководят от Германия. Оттук се управляват и вносът на наркотици в Европа през пристанищата на Ротердам и Антверпен. Форджоне припомня и думите на един от босовете на Ндрангета, който през есента на 1989 година казал на своите подчинени по телефона-вървете в Берлин и купувайте всичко, което се продава на Изток.Според него, държавите в Източна Европа са много удобни на мафията заради много по-слабите им правосъдни и разследващи структури, както и заради местното законодателство, което позволява много повече свобода на организираната престъпност. ", "date": "2018.03.01", "title": "”Ди Велт”: Италианската мафия е като у дома си в България"}
{"url": "http://www.cross.bg/produlzhava-germanskoto-kiberatakata-1569058.html", "text": "/КРОСС/Кибератаката срещу компютърната мрежа на германското правителство продължава, обяви днес парламентарната комисия по разузнавателни въпроси, но не потвърди съобщения в медиите, че зад нея стоят руски хакери, предаде Ройтерс.„Става дума за истинска кибератака срещу част от правителствената система. Този процес продължава, атаката продължава\", заяви председателят на комисията Армин Шустер. Той добави, че повече детайли няма да бъдат давани, за да не получат нападателите важна информация.Според източниците кибератаката изглежда е била извършена от руската хакерска група АПТ28 (известна още като „Фенси беър\"). Тя използвала зловреден софтуер за проникване в компютърните системи на германското министерство на външните работи и отбраната, и откраднала данни.Сред учрежденията, за чиито компютърни системи също се твърди, че са били засегнати, са федералното канцлерство и Сметната палата.Германските служби за сигурност открили кибератаката през декември и опитват да установят докъде в компютърните мрежи е успяла да пробие групата. Проникването вероятно е продължило повече от година. ", "date": "2018.03.01", "title": "Продължава кибератаката срещу мрежата на германското правителство"}
{"url": "http://www.cross.bg/grazhdani-poleti-bulgariya-1569061.html", "text": "/КРОСС/ По-голямата част от българските граждани, които бяха блокирани на различни летища в Европа заради отменени полети в следствие на усложнената зимна обстановка вече са в България.Дипломатическите мисии на Република България в Париж, Лондон и Рим продължават да оказват необходимото съдействие на онези наши сънародници, които след отменени полети в последните няколко дни се очаква да отпътуват към  родината в рамките на днешния и утрешния ден. Служителите ни са във връзка с обслужващите авиокомпании, както и с част от засегнатите от отменените полети български граждани.Сънародниците ни, които на 26 февруари бяха блокирани на летището в Тимишоара, Румъния след пренасочване на полет на авиокомпания Ryanair от Лондон, вече са в България. 62-ма души бяха превозени до Пловдив с автобус, осигурен от авиокомпанията. По разпореждане на вицепремиера Екатерина Захариева в посолството в Букурещ  бе  сформиран кризисен щаб.По-късно по разпореждане на министър-председателя на Република България до Тимишоара бе изпратен правителственият самолет Еърбъс 319, който транспортира до София 93-ма от нашите сънародници.  За останалите 11 български граждани, на 27 февруари авиокомпанията осигури отпътуването им със самолет от Тимишоара до Букурещ, след което от Букурещ до Пловдив с микробус.Около 250 българи бяха блокирани на летище „Лутън\" в Лондон заради отменени полети на Wizz Air за България на 26 и 27 февруари. По информация на дипломатическата ни мисия всички пътници - български граждани, са били настанени от авиокомпанията в хотели, а билетите им са били презаверени за полети на 28 февруари и на 1 март 2018 г.  Осигурени са им били и средства за храна.На  26 февруари бе отменен полет на авиокомпания Wizz Air и от Париж до София. 130 пътници останаха на летище „Буве\" на 80 км от френската столица, за да изчакат пренасочване към други подходящи полети. Посолството в Париж информира, че авиокомпанията е осигурила придвижването на пътниците до Белград, Скопие, Букурещ или Крайова. Някои от тях са пожелали да останат за втори март и да летят от Париж за София.Поради усложнената метеорологична обстановка на 27 февруари бяха отменени и полети на Wizz Air и Ryanair от Рим до София. По информация на посолството в Италия  около 60 пътници, останали в Рим от полета на Wizz Air, са били настанени в хотели и билетите им са били презаверени - част от тях за 28 февруари, а  останалите - за днес, 1 март. Някои от българските граждани от полета сами са си закупили билети на други авиокомпании. Други са се организирали и са отпътували за България с автобус. Посолството ни в Рим е в непрекъсната връзка със сънародниците ни, обърнали се с молба за съдействие към нашата мисия.От отменения полет на Ryanair в Рим са останали около 20 български граждани. Те са с презаверени билети за 1 и 2 март т.г. Настанени са в хотели, но авиокомпанията поема нощувките им само за два дни. След това посолството е осигурило нощувки в своя сграден фонд на 4-ма от пътниците по тяхно желание. Останалите са предпочели да си платят хотел, докато изчакат полетите си.Към настоящия момент в дипломатическите мисии на България в Букурещ, Лондон, Париж и Рим няма постъпили допълнителни  обаждания или сигнали от наши сънародници относно проблеми на летището или алтернативните варианти за пътуване.Във връзка с продължаващата усложнена метеорологична ситуация - силни ветрове, обилни снеговалежи,  заледявания, сериозни затруднения в транспортния трафик и преминаването на редица летища в Европа и по света към режим на работа в зимни условия, Министерството на външните работи препоръчва на българските граждани да проверяват предварително актуалната информация за своите полети със съответната авиокомпания, както и да предвиждат допълнително време за пътуването си до летището на заминаване.Към момента, поради силно влошената метеорологична обстановка властите в Ирландия са обявили червен код в цялата страната. По информация на българското посолство в  Дъблин се очаква обстановката допълнително да се влоши днес следобед. Местните власти призовават гражданите да не излизат и да останат по домовете си  от 16.00 ч на 1 март до 12:00 ч на 2 март. Градският транспорт в Дъблин няма да работи на 1 и 2 март. Държавните учреждения са в режим на работа при спешни случаи. Голяма част от полетите днес на Ryanair, както и на някои чуждестранни компании, са отменени.В дипломатическата ни мисия до този момент няма постъпили сигнали за бедстващи български граждани на територията на страната.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Дъблин : +353 868167497.С посолствата на България в Румъния, Великобритания, Италия, Франция сънародниците ни могат да се свържат на следните телефони:Посолство в Букурещ: +40 21 230 21 50;  +40 21 230 21 59Посолство в Лондон: + 44 20 7 5813144; + 44 20 7 5849400Посолство в Рим: + 39 06 322 46 40; + 39 06 322 46 43Посолство в Париж: +33 1 45 51 85 90; ", "date": "2018.03.01", "title": "Метеорологичната обстановка в някои част на Европа остава усложнена, няма бедстващи български граждани"}
{"url": "http://www.cross.bg/nito-razvitie-bulgarskata-1569053.html", "text": "/КРОСС/ Българската Банка за развитие не е кредитирала \"Инерком\", не е отпускала банкови гаранции, нито за закупуване на дялове на ЧЕЗ, нито за рефинансиране на заеми. Нито един лев на Българската банка за развитие не е ангажиран със сделката за ЧЕЗ.Това заяви Стоян Мавродиев по време на съвместното заседание на комисията по енергетика и комисията по контрол на службите, цитиран от news.bg. По думите на Мавродиев няма каквито и да е действия по разглеждане на подобна сделка. Той бе категоричен, бе банката не е кредитирала или издавала банкови гаранции по тази сделка просто защото пред такъв казус Българската банка за развитие не е била изправена.Мавродиев припомни, че Българската банка за развитие е важна институция. \"Нейната репутация трябва да бъде пазена. Това не е партийна банка.\" Той опроверга твърденията, че зад Банката за развитие стои премиерът Бойко Борисов, като изтъкна, че нито веднъж Борисов, нито принципалът - министърът на икономиката - не са влияли в ежедневната дейност на банката. Има Надзорен съвет на принципала, който одобрява всички наши сделки над 5 млн. лв. Такива решения няма, отсече той.Той настоя подобна спекулация да бъде прекратена и да не се профанизира дебата. Българската банка за развитие спазва всички най-добри практики и тя трябва да бъде ефективна и конкурентна, но за целта тя трябва да има добра репутация, заяви той. ", "date": "2018.03.01", "title": "Стоян Мавродиев: ББР няма общо нито с ЧЕЗ, нито с Борисов"}
{"url": "http://www.cross.bg/mart-sofiya-zelena-1569055.html", "text": "/КРОСС/ Зоните за платено паркиране в София - синя и зелена, няма да работят на празничния 3 март, както и на почивния 5 март, информират от Центъра за градска мобилност.Така столичани и гостите на София ще могат да паркират безплатно там.На 4 март - неделя, паркирането в зоните по регламент е свободно.  ", "date": "2018.03.01", "title": "Без синя и зелена в зона в София на 3 и 5 март "}
{"url": "http://www.cross.bg/godina-lyuis-opit-1569054.html", "text": "/КРОСС/ Службата за безопасност и разузнаване на Нова Зеландия потвърди, че през 1981 година е имало опит за убийството на британската кралица Елизабет II.Случаят е от 14 октомври 1981 година, когато кралицата се е намирала на посещение в Нова Зеландия. Именно при една от появите й на обществено място, 17-годишният Кристофър Джон Люис се е опитал да стреля в нея.Оттогава досега фактът, че е бил извършен опит за покушение срещу британската кралица е секретен и достъп до него са нямали нито медиите, нито обществеността.Едва сега делото е разсекретено.\"Люис наистина е смятал да убие Елизабет II, но за щастие не е намерил добра позиция за изстрел, както и мощно оръжие за съществуващото разстояние между него и обекта на покушение\", съобщи полицията, цитирана от \"Скай нюз\".Нападателят Люис е лежал в затвора за убийство на жена и отвличане на детето й, а през 1997 година се е самоубил в килията си. ", "date": "2018.03.01", "title": "Разсекретиха дело за опит за убийство на Елизабет II"}
{"url": "http://www.cross.bg/predlozhenieto-konventziya-referendym-1569057.html", "text": "/КРОСС/ Парламентарната комисия по взаимодействие с неправителствени организации и жалбите на гражданите отхвърли предложението на БСП за произвеждане на национален референдум с въпрос \"Против ли сте Народното събрание да ратифицира т.нар. Истанбулска конвенция\".От ГЕРБ припомниха, че те няма да бързат с ратификацията на Конвенцията преди Конституционният съд да се е произнесъл дали не противоречи на българската конституция.  ", "date": "2018.03.01", "title": "Отхвърлиха предложението на БСП за референдум за Истанбулската конвенция"}
{"url": "http://www.cross.bg/suoruzheniya-ysloviya-rabota-1569056.html", "text": "/КРОСС/ Министърът на регионалното развитие и благоустройството Николай Нанков изпрати писмо до ръководствата на ВиК дружествата, чиито принципал е МРРБ, с указания за предприемането на незабавни превантивни действия за осигуряване на нормалното предоставяне на ВиК услуги на населението и за предотвратяване на потенциалния риск от замръзване на водопроводи и съоръжения и недопускане възникването на бедствени ситуации и риск за човешкото здраве.Мерките са във връзка с усложнената зимна обстановка, придружена с ниски температури и продължителни валежи от сняг, както и предстоящото пролетно снеготопене. В указанията изрично се изисква от ВиК дружествата, стопанисващи язовири за питейно-битово водоснабдяване, стриктно да изпълняват програмата за технически контрол, проекта за експлоатация и поддържане на язовирните стени и прилежащите им съоръжения, съгласно действащата нормативна уредба, както и да осигуряват контролирано поддържане на водното ниво, съгласно месечния график, даден от Министерството на околната среда и водите.Особено внимание е обърнато на това, че при аварийни условия при преминаване на високи вълни и изпускане на води от съоръженията на язовира, се изисква да уведомяват съответната общинска администрация, басейнова дирекция и органите на Министерството на вътрешните работи.В писмото изрично се подчертава необходимостта от привеждането в пълна готовност за работа при усложнени зимни условия на водоснабдителните и канализационни системи и съоръжения, включително обслужващите ги електрически инсталации в съответствие с наличните план-програми, оперативни и аварийни планове. Специализираните аварийно-възстановителни групи трябва да са осигурени с необходимата техника и оборудване за работа при усложнена зимна обстановка, се казва още в писмото. Необходимо е и въвеждането на денонощно диспечерско дружество, както и щабове за работа в зимни условия и добра комуникация с областните и общинските администрации.", "date": "2018.03.01", "title": "Министър Нанков с указания за нормално предоставяне на ВиК услуги на населението"}
{"url": "http://www.cross.bg/fani-belneiiska-kolev-1569065.html", "text": "/КРОСС/ Министерство на правосъдието е възстановило на Фани Белнейска разходите по делата срещу убиеца на двете дъщери Росица и Христина.Миналата година почернената майка е получила 2960 лв., след като е представила фактури за направените от нея разходи по съдебните процеси срещу Лазар Колев, съобщи \"Марица\".Сумата е била изплатена от Министерство на правосъдието на две вноски. Фани Белнейска до този момент не е получава друго обезщетение.Росица и Христина Белнейски бяха убити на 28 януари 2006 г. Телата им бяха открити няколко дни по-късно в местността \"Грамадите\" между Пещера и Брацигово.През май 2014 г. Върховният касационен съд окончателно осъди на доживотен затвор без право на замяна подсъдимия за двойното убийство Лазар Колев. Според върховните магистрати Колев е действал при условията на опасен рецидив, с особена жестокост и умишлено е умъртвил сестрите.Майката на убитите момичета обаче твърди, че Лазар Колев е имал съучастник, който ще остане ненаказан.Осъденият трябва да плати общо 200 000 лева на майката, но до днес Фани Белнейска не е получила нито лев от тези пари. Преди три години, през февруари 2015 г., от инфаркт почина съпругът й Стоимен Белнейски. След смъртта му, Фани и осиновената им дъщеря Мария живеят със скромната заплата на вдовицата и с пенсията, която момичето получава от починалия си баща.Двете дори бяха заплашени да останат без покрив над главите си, тъй като жилището, в което живеят, е собственост на БДЖ. Договорът за ползване изтича през 2021 година. За да останат майката и дъщерята в него, апартаментът трябваше да бъде закупен. Фани Белнейска обаче не разполагаше със средства за това. Оказва се, че проблемът е решен.Апартаментът, в който живеем, вече е моя собственост. Изтеглих кредит, който в момента изплащам, разказа Фани Белнейска. Тя допълни още, че макар и трудно, двете с дъщеря Мария се справят и свързват двата края. С заплатата си жената плаща вноските по заема и сметките. С пенсията, която получава Мария, пък двете преживяват. ", "date": "2018.03.01", "title": "Държавата плати 2960 лв. на майката на Белнейски"}
{"url": "http://www.cross.bg/maksimov-grypa-godishno-1569066.html", "text": "/КРОСС/ За автокрадците няма периоди - кражби има винаги, по всяко време. Една група за автокражби печели годишно около 500 хил. лв.Това коментира пред bTV главен инспектор Пламен Максимов, началник сектор „Престъпления, свързани с МПС\" към СДВР.По думите му, когато е много студено, крадците се ориентират към кражба на запалени двигатели, защото, ако колата не може да запали, ако се забавят, рискуват да бъдат видяни и заловени.Статистиката на МВР показва спад на автокражбите в София - в сравнение с миналата година те са с около 67 броя по-малко, или 25%. През 2017 г. в столицата са били откраднати 1200 коли, което на фона на 2 млн. автомобила е нищо, каза Максимов.Увеличение има обаче на кражбите, при които шофьорите са слезли за малко до магазин, например. Последният случай бил при леко ПТП. Най-модерният метод за кражба е т. нар. машина „кийлес\" (keyless от англ. ез. - безключов). С нея могат да се откраднат чисто нови автомобили, но засега - само определени марки и модели от по-масовите.\"Устройството се състои от две части, едната трябва да се приближи на по-малко от метър до ключа на собственика, за да прихване сигнал. Другата част е в съучастник, който в този момент получава сигнала и отключва автомобила. Някои от тези автомобили биват разглобени на части, други ги изкарват извън страната. Тези случаи не са много, но имаме данни, че е поръчана друга машина, модернизирана, която струва около 60 хил. лв. и тя ще може да пали всеки вид автомобил. Крадците влагат в такава електроника, защото възвръщаемостта е голяма - един такъв краден автомобил върви 20 - 25 хил. лв\", обясни шефът на „Престъпления, свързани с МПС\".По думите му, една група за автокражби печели годишно около 500 хил. лв. При по-редки модели, за които няма смисъл да купуват машини, крадците понякога дърпат колите с въже.Пламен Максимов заключи, че засега полицията успява да се справи с кражбите, но се изисква още повече работа. ", "date": "2018.03.01", "title": "500 000 лв. печели една група автокрадци годишно"}
{"url": "http://www.cross.bg/durzhavata-radev-adekvatno-1569067.html", "text": "/КРОСС/ Държавата трябва да окаже подкрепата си за религиозните изповедания у нас и да осигури адекватно финансиране за тяхната дейност. Това заяви президентът Румен Радев на среща с главния мюфтия Мустафа Хаджи, която се състоя на „Дондуков\" 2 по инициатива на Главното мюфтийство.Двамата бяха единодушни, че мирното съжителство на представителите на различните религиозни общности у нас е доказан с вековете модел и той  трябва да бъде укрепван и затвърждаван. Българските мюсюлмани са важна и неразделна част от обществото ни и не трябва да допускаме капсулация и изолация, категоричен беше държавният глава. По думите на президента, за да се предотвратят опити за външна намеса и влияния, е необходимо държавата да осигури издръжка за заплатите на духовните лица и тяхното обучение в България.Румен Радев изтъкна, че мюсюлманското вероизповедание не трябва просто да получи адекватно финансиране от държавата, но трябва и да се развива на базата на собствените традиции. „Не бива да допускаме религията да се политизира, но държавата трябва да поеме своите ангажименти към спокойната и независима дейност на вероизповеданията у нас\", заяви президентът. ", "date": "2018.03.01", "title": "Президентът Радев: Държавата трябва да окаже по-голяма финансова подкрепа за религиозните общности в България"}
{"url": "http://www.cross.bg/tzska-koefitzient-kolkoto-1569070.html", "text": "/КРОСС/ ЦСКА ще участва с коефициента на фалиралото дружество ПФК ЦСКА АД в евротурнирите през есента. Това става ясно от официалната ранглиста на УЕФА на клубовете за следващия сезон.Имаше спекулации, че \"червените\" ще бъдат допуснати с показателите на \"Литекс\". Тимът от Ловеч обаче е с отделен коефициент, който дори и по-висок от този на отбора от Борисовата градина.Това означава, че УЕФА приема за правоприемник ЦСКА, който сега играе на \"Армията\" на клуба, който претърпя фалит. Ако не беше така, от европейската централа нямаше да смятат за \"нулева\" година сезонът, който \"червените\" играха във \"В\" група, за да се спази тригодишното правило.В класацията на европейската централа се вземат предвид участията на клубовете в последните пет издания. За последно ЦСКА участва в лига Европа през 2014 г., когато безславно отпадна от молдовския \"Зимбру\" след 1:1 и 0:0. 31-кратните ни шампиони са с нищожния коефициент 0,050, колкото има и \"Черно море\". Малко пред тях са \"Левски\" с 1,250, а \"Литекс\" е с 0,750. Иначе всички отбори ще тръгнат с равен коефициент през следващото издание на турнира, който за България е 3,825, колкото е и на Азербайджан.Шампионът \"Лудогорец\" е на 37-о място в ранглистата с внушителния коефициент 37 000. Зад разградчани са отбори като ПСВ \"Айндховен\", \"Валенсия\", \"Лацио\" и \"Милан\", който е чак на 52-о място. ", "date": "2018.03.01", "title": "ЦСКА с коефициента на фалиралото дружество в евротурнирите"}
{"url": "http://www.cross.bg/pesni-radio-televiziya-1569072.html", "text": "/КРОСС/ Турската държавна компания за радио и телевизия ТРТ е забранила 208 песни заради това, че са неподходящи.Това потвърди турското правителство, като уточни, че решението е в съответствие със закона, регулиращ съдържанието на телевизионните и радио предавания.Задължение на ТРТ, съгласно разпоредбите, е да взима мерки във връзка със съдържания, които включват някои изрази, по-специално псувни, алкохол, цигари и т.н., каза пред журналисти в Анкара турският вицепремиер и правителствен говорител Бекир Боздаг, цитиран от Ройтерс.Някои от имената на забранените песни са \"Аз съм пиян\", \"Чисто гол\", \"Страна на сълзи\" и \"Тиранин\".Съответният закон дава възможност на ТРТ да забранява съдържание, което се смята за нецензурно, насърчаващо насилие или разпространяващо терористична пропаганда. Забраната не може да се разглежда като цензура, посочи Боздаг. ТРТ си върши работата. И другите телевизии трябва да правят така, добави правителственият говорител. ТРТ потвърди вчера забраната, която включва и 66 песни на кюрдски език. Компанията посочи, че мярката е \"законово задължение\".Списъкът, който се отнася за 2016 г., е бил предоставен от ТРТ по искане на депутата от основната опозиционна Народнорепубликанска партия Атила Сертел. Сертел е критикувал решението и изтъкнал, че ТРТ се финансира от данъците на народа, според Ода ТВ.Информацията за забраната се появи на фона на дебати по повод предложен закон, който ще постави всички дигитални платформи за радио и телевизия под наблюдението на Висшия съвет за радио и телевизия.Популярни музикални изпълнители реагираха остро срещу забраната. ", "date": "2018.03.01", "title": "В Турция забраниха песни като ”Аз съм пиян” и ”Чисто гол”"}
{"url": "http://www.cross.bg/leva-transport-milka-1569040.html", "text": "/КРОСС/ Управляващите в Столична община опитват да се измъкнат от делото срещу увеличаването на билета за градски транспорт на 1,60 лева, което очевидно ще загубят, с нова Наредба. Това разкри на пресконференция заместник-председателят на СОС от групата на БСП Милка Христова. Пред журналистите застанаха още председателят на групата на БСП в СОС и заместник-председател на Комисията по транспорт и туризъм Калоян Паргов, както и общинските съветници Борис Цветков и Николай Николов.\"Както вече е известно, Административният съд-София град отмени Наредбата за изменение и допълнение на Наредбата за реда и условията за пътуване с обществения градски транспорт на територията на Столична община. Това изменение стана популярно с увеличаването на цената на единичния билет за градски транспорт от 1,00 на 1,60 лева и картата за 10 пътувания от 8 на 12 лева. Мотивите на съда за отмяната бяха свързани главно с липсата на обосновка, най-вече икономическа, на новата цена от 1,60 лева, обясни Милка Христова. - СОС и ЦГМ обжалваха това решение и ВАС насрочи делото за 25-и април 2018 г. При потвърждаване на решението на Административния съд следва да бъде върната цената от 1 лев на билета\".Милка Христова добави, че от публикуван Доклад от група общински съветници от ГЕРБ на страницата на СОС в Интернет е установила, че управляващите подготвят съвсем нова Наредба, вместо да правят промени в съществуващата досега. \"В тази нова Наредба за реда и условията за пътуване с обществения градски транспорт на територията на Столична община са запазени цените на превозните документи от старата, обжалвана, Наредба, в това число и цената на единичния билет от 1,60 лева и цената на картата от 10 пътувания от 12 лева\", обясни още тя.Според Милка Христова, целта на това действие от страна на управляващите в Столична община е да бъде осуетена възможността съдът да върне старата цена на единичния билет за градския транспорт от 1,00 лев и на картата от 8 лева. \"По този начин управляващите от ГЕРБ в СО си спестяват неудобството да признаят, че опозицията в лицето на БСП беше права, когато твърдеше, че цената от 1,60 лева е несправедлива, необоснована и няма да насърчи гражданите да ползват градския транспорт, а икономически ще ги стимулира да ползват личните си моторни превозни средства, коментира още Милка Христова. В последната година и половина този факт беше доказан - част от гражданите отказаха да плащат високата цена на билета и се засили автомобилният трафик в столицата. Оттам се увеличи замърсеността на въздуха и стигнахме до другия парадокт - въвеждането на зелен билет от 1,00 лев и безплатен бял билет\".Милка Христова беше категорична, че въвеждането на новите превозни документи - зеления и бял билет, намаляването на санкцията за нередовен пътник от 200 на 50 лева и правото безплатно да бъде превозван багаж в градския транспорт по никакъв начин не налагат приемане на изцяло нова наредба. \"Това се прави само при съществена промяна на обществените отношения, които се регулират с тази Наредба, обясни тя. - Но такива към настоящия момент не са на лице\". ", "date": "2018.03.01", "title": "Милка Христова: СО се измъква от делото срещу цената на билета от 1,60 с нова Наредба"}
{"url": "http://www.cross.bg/rysiya-raketi-pytin-1569041.html", "text": "/КРОСС/ Президентът Владимир Путин обяви, че Русия е изпробвала нови ядрени оръжия, сред които задвижвани с атомна енергия крилати ракети и подводен дрон, които не може да бъдат прехванати от противника, предава ТАСС.В годишното си обръщение към парламента Путин каза, че тестваните миналата есен ракети са с неограничен обсег и висока скорост, като са в състояние да проникнат през всяка противоракетна отбрана. По думите високоскоростният подводен дрон може да пренася ядрен боен заряд и да поразява самолетоносачи и крайбрежни обекти.Руският президент каза още, че в страната му е изпробвала нова тежка междуконтинентална балистична ракета \"Сармат\" с обсег и брой на бойните глави, надхвърлящи тези на предходното поколение ракети.Русия има хиперзвуково оръжие, обяви Путин.Руският президент отбеляза, че всички страни с високо равнище на развитие \"активно разработват хиперзвуково оръжие\". \"Русия вече има такова\", подчерта той. ", "date": "2018.03.01", "title": "Русия е изпробвала нови ядрени оръжия"}
{"url": "http://www.cross.bg/muc-opbita-catelita-1569044.html", "text": "/КРОСС/ Ocнoвaтeлят и гeнepaлeн диpeĸтop нa ĸocмичecĸaтa ĸoмпaния Илон Mъcĸ пyблиĸyвa в cвoя Тwіttеr aĸayнт шeгoвит пocт, c ĸoйтo yж paзĸpи ceĸpeтнaтa ĸoмбинaция oт cимвoли, дaвaщa дocтъп дo глoбaлния плaнeтapeн интepнeт, ĸoйтo милиapдepът вeчe зaпoчнa дa изгpaждa.„He ĸaзвaй нa ниĸoгo, чe пapoлaтa e „martians\" - глacи cъoбщeниeтo нa Mъcĸ в нeгoвия coбcтвeн блoг. Зa eднo дeнoнoщиe пocтът cъбpa нaд 5500 peтyитa и oĸoлo 40 000 oдoбpeния. Πoтpeбитeлитe нa coциaлнaтa мpeжa пoлoжитeлнo oцeниxa чyвcтвoтo зa xyмop нa Mъcĸ, a мнoгo oт тяx мy блaгoдapиxa зa дoбpe cвъpшeнaтa paбoтa.Шeгaтa явнo e cвъpзaнa c вчepaшнoтo ycпeшнo изcтpeлвaнe нa paĸeтaтa Fаlсоn 9, ĸoятo извeдe в opбитa пъpвитe двa caтeлитa Тіntіn А и Тіntіn В, c ĸoитo зaпoчвa изгpaждaнeтo нa плaнeтapнaтa caтeлитнa cиcтeмa зa ocигypявaнe нa глoбaлeн интepнeт. Двaтa caтeлитa ca в ycтoйчивa opбитa и oбмeнят инфopмaция cъc Зeмятa.Paзpaбoтвaнaтa oт Mъcĸ caтeлитнa cиcтeмa ce нapичa Ѕtаrlіnk. Tя щe имa 4 500 caтeлитa нa виcoчинa 1,1-1,3 xиляди ĸилoмeтpa. Oщe 7 500 ĸocмичecĸи aпapaтa щe ce нaмиpaт в мнoгo пo ниcĸa opбитa oт нe пoвeчe oт 346 ĸилoмeтpa. Toвa e oпиcaнo в oфициaлнaтa дoĸyмeнтaция нa ЅрасеХ.Πъpвoнaчaлнo ce плaниpaшe Ѕtаrlіnk дa зaпoчнe дa paбoти пpeз 2020 гoдинa, нo oчeвиднo тoвa щe cтaнe пo-ĸъcнo. ", "date": "2018.03.01", "title": "Мъск ”случайно” каза паролата за световния нет"}
{"url": "http://www.cross.bg/sdelkata-vurbakova-firmata-1569047.html", "text": "/КРОСС/ Гинка Върбакова заплаши със съд всички, които са накърнили името на компанията кандидат да купи ЧЕЗ с обидни квалификации през последните дни съобщи ''Канал 3''. Дамата пристигна в парламента за заседанието на двете парламентарни комисии - енергийната и тази за контрол над спецслужбите. В заседанието участват шефовете на ДАНС, ДАР, Българската банка за развитие, НАП, КЗК и други компетентни държавни органи, които имат отношение по сделката с ЧЕЗ.Заседанието започна с нейното изявление, в което тя обяви, че отказва компанията да участва в политическия сценарий около сделката и обясни колко престижна е фирмата й.През последните дни сме били свидетели на безпрецедентна кампания срещу коректната компания \"Инерком\", посочи бизнес дамата. Свидетели сме на политически и икономически шантаж, който цели да осуети сделката, оплака се тя. Ясното политизиране на сделката достигна до степен на сатанизиране, констатира Върбакова.По думите й я атакували заради икономическия интерес на отпаднал кандидат.Няма да допуснем да ни превръщат в марионетка, да пускат слухове, че сме подставени лица. Който твърди подобни неща, ще трябва да ги доказва в съда, предупреди тя.В това време депутати от БСП се възмутиха. После дамата опита да обясни кои са \"Инерком\", за да запознае депутатите с биографията на фирмата, но вместо това  нападна лидера на БСП Корнелия Нинова за \"Техноимпекс\".Вземете се в ръце, иначе ще стане страхотен скандал, скочи след тези думи соцдепутатът Румен Гечев в упрек към председателя на енергийната комисия Делян Добрев.Моля Ви да не влизате в разправии с народни представители, направи й забележка за обидата към Нинова председателят на енергийната комисия.Дамата взриви мира по време на изслушван за втори път, като се опита тя да даде думата на изпълнителната директорка на фирмата си. В този момент соцдепутатът Славчо Велков протестира, че тя няма право да дава думата.Ако искате да ставате депутат, кандидатирайте се следващия път, скастри той гостенката. Добрев се намеси и потвърди, че думата дава само той като водещ заседанието. След Върбакова думата взеха шефовете на КЗК и КЕВР.Лицензирани дружества под контрола на комисията са \"ЧЕЗ Разпределение\", \"ЧЕЗ Трейдинг\", \"ЧЕЗ Електроснабдяване\" и няколко други. Към момента КЕВР не може да разглежда фирмата на г-жа Върбакова като лицензиант, тъй като още няма джиросване на сделката, обясни Иван Иванов.Очаква се втора точка от дневния ред на съвместното заседание на двете парламентарни комисии да бъде засекретено за външни лица и медиите. ", "date": "2018.03.01", "title": "Върбакова заплаши със съд всички, уронили престижа й"}
{"url": "http://www.cross.bg/nekov-zashtita-pchelite-1569050.html", "text": "/КРОСС/ С приетият днес от Европарламента Доклад за пчеларството заявихме повече подкрепа за пчеларския сектор и увеличение с 50%  бюджета за националните програми по пчеларство. Това заяви евродепутатът от групата на Социалистите и демократите Момчил Неков във връзка с приемането на доклада.Пчелите не само играят съществена роля в нашата околна среда, но са важни и за икономика, и най-вече за селското стопанство. Пчелите опрашват културите и дивите растения, което помага да се поддържа биоразнообразието. 84% от растителните видове и 76% от производството на храни в Европа зависят от опрашването от пчели. В икономически параметри, това са 14,2 милиарда евро годишно.„Ако трябва с едно изречение да обобщя, какво носи приетият доклад това е, че: Европейският парламент иска мерки за по-добра защита на пчеларите и борба с фалшивия внос на мед\", заяви Неков.ЕП прие доклад, в който се призовава за повече действия за защита и по-добра подкрепа на европейския пчеларски сектор. Мерките в доклада включват: Увеличаване на средствата за националните програми за пчеларство; Подобряване на здравето на пчелите (например чрез забрана на вредни пестициди, повече научноизследователски или развъдни програми); По-добра защита на местните и регионални сортове пчели.В ЕС има около 17 милиона пчелни кошери и 600 000 пчелари, произвеждащи около 250 000 тона мед всяка година.„Медът е третият най-фалшифициран продукт в света. Според изследване на ЕС, 20% от пробите, взети на външните граници на ЕС и вносители, не отговарят на стандартите на ЕС. Това може да се дължи например на добавен захарен сироп в продуктите или ако медът е събран твърде рано и след това изкуствено изсушен.Именно за това евродепутатите предприехме борба срещу разпространението на фалшив мед на пазара на ЕС, защото това също оказва и натиск върху европейските пчелари, води до спад в цените и повдига въпроси за защита на потребителите.Искаме мерки за подобряване на процедурите за тестване и засилване на инспекциите по вноса, да се откриват случаите на фалшифициране на мед и по-високи санкции за измамниците\", уточни Неков.ЕП също така иска да се подобри етикетирането, за да се гарантира, че потребителите знаят от коя държава идва продуктът.„Точно сега етикетирането е много неясно. Това е много важно предизвикателство за страните производителки на мед като България,  Румъния, Испания, Португалия, Франция, Хърватия и Унгария\", допълни евродепутатът.Докладът за пчеларството призовава медът да бъде признат за чувствителен продукт и да не бъде включван в международни споразумения на ЕС, защото изискванията и разходите за европейските пчелари са високи и те стават жертва на конкуренция и евтин внос отвън, какъвто е случаят с меда от Украйна и Китай.„Не на последно място искам да кажа, че с приемането на доклада се дава възможност националните програми да окуражават млади хора да се занимават с пчеларската професия, вземайки предвид притискащата нужда за смяна на поколенията\", каза още Неков.Той уточни, че с приемането на Доклада се цели да се насърчи и консумацията на мед и ползите за здравето, особено сред децата в училищата.Днес настояхме и за забрана на пестицидите, които убиват пчелите и застрашават биологичното разнообразие, заяви Момчил Неков.Вчера Европейският орган за безопасност на храните (EFSA) публикува доклад за оценка на риска, който потвърждава, че някои вещества, използвани в пестициди - неоникотиноидите, клотианидин, имидаклоприд и тиаметоксам - убиват пчелите.Нашето биологично разнообразие е застрашено, тъй като пчелите започнаха да изчезват в Европа през 90-те години.„Ето защо ние евродепутатите призоваваме за забрана на тези неоникотиноиди и други опасни вещества, доказани като опасни за популациите на пчелните семейства, както и за икономически мерки за подпомагане на пчеларския сектор, допълни Неков.Отговорността за въвеждане на забрана за използване на опасни пестициди е на Европейската комисия и на органите на държавите членки в качеството им на законодатели.  ", "date": "2018.03.01", "title": "Момчил Неков: С приетия днес Доклад за пчеларството искаме мерки за по-добра защита на пчеларите и борба с фалшивия мед"}
{"url": "http://www.cross.bg/strategii-tyrizma-nikolova-1569048.html", "text": "/КРОСС/Развитието на културното наследство е една от основните възможности за насърчаване на регионалните икономики. В комбинация с туризма, те се превръщат в силен инструмент за регионално развитие. Това заяви заместник-министърът на регионалното развитие и благоустройството Деница Николова по време на срещата на Групата на високо ниво относно макрорегионалните стратегии на ЕС, която се състоя в Брюксел.Заместник-министърът, отбеляза че двете теми са широко застъпени в рамките на Българското председателство на Стратегията на ЕС за Дунавския регион. Според зам.-министър Николова развитието на туризма в регионите по поречието на Дунав е пряко свързано и с подкрепа на  професионалното образование, сигурността на обществените места, цифровизацията и иновационните практики, транспортната свързаност.„България, като ротационен председател на Дунавската стратегия, се стреми да работи за популяризирането й и да търси решения на общите предизвикателства пред държавите от региона\", каза още Деница Николова. Тя добави, че във фокуса на председателството ни са и другите два приоритета, свързани с подобряване на управлението и координацията по река Дунав. Заместник-регионалният министър изтъкна и нуждата от структуриране на ново звено за управление на Стратегията на ЕС за Дунавския регион като основа за прилагане на нов модел на управлението й.„Трябва да използваме пълния потенциал на съществуващите макрорегионални стратегии, за да работим за подобряване на видимостта на региона и на река Дунав чрез създаване на синергии между различните инструменти, политики и програми\", призова Деница Николова.Заместник-министърът информира участниците за започналите предварителни дискусии с националните координатори и координаторите на приоритетни оси относно необходимостта от преразглеждане на плана за действие на Дунавската стратегия. Дискусии по тези въпроси ще бъдат проведени и в рамките на 7-ия Годишен форум на Стратегията. Основна тема ще е постигането на икономически растеж и териториално сближаване чрез инвестиции в туризма и културното наследство, включително чрез финансови инструменти.Той ще бъде организиран от Българското председателство в София на 18-19 октомври 2018 г., с подкрепата на Европейската комисия. В рамките на събитието ще бъде организирана и среща на министрите на туризма от Дунавския регион.В рамките на срещата на Групата на високо ниво бяха представени още становищата на Европейския парламент и на Комитета на регионите относно изпълнението на макрорегионалните стратегии. Проведена бе дискусия относно бъдещето на кохезионната политика на ЕС след 2020 г. и връзката й с макрорегионалните стратегии.Участниците в събитието бяха запознати с работата на четирите макрорегионални стратегии на ЕС, обхващащи регионите на Балтийско море, река Дунав, Адриатическо и Йонийско море и Алпите. Форумът се провежда веднъж годишно. ", "date": "2018.03.01", "title": "Зам.-министър Деница Николова: Културното наследство и туризма са силен инструмент за регионално развитие и насърчаване на икономиките на регионите по река Дунав"}
{"url": "http://www.cross.bg/innerglow-stzena-zvychene-1569051.html", "text": "/КРОСС/ Една година след появата си на българската музикална сцена, момчетата от INNERGLOW са готови с най-новата си авторска песен \"Rising sun\". Снощи в клуб \"Строежа\" те представиха и видеоклипа към песента, дело на режисьорката Рая Радичкова, което можете да видите ТУК и зарадваха истински многобройните си гости.Групата, която е част от лейбъла Homeovoxmusic на китариста на \"Остава\" Георги Георгиев, представи пълен сет от авторски парчета и демонстрира специфичен музикален стил, какъвто липсва на българската музикална сцена. INNERGLOW правят впечатление с модерното си звучене, силно застъпено електронно влияние, с поп, денс и фънк елементи, а вокалите са ярко изразени и мелодични. Бандата присъства със собствствен заряд и естествено излъчване и е истинско удоволствие да се видят и чуят на живо. Вечeрта започна с изпълнения на певицата VICK, която е още едно от откритията на Homeovoxmusic.INNERGLOW са: Тодор Ковачев - вокали и кийборд, Иван Даскалов - бас, Матей Христосков - ударни и Петър Желев - китара. Четиримата млади музиканти създават собствени песни с различно и модерно звучене, а за краткото си съществуване привличат все повече вниманието на ценителите на качествената българска музика. Бандата вече има зад гърба си участия във фестивалите „София диша\" и пловдивския „Капана Фест\", стъпиха на една сцена с \"Jeremy?\" и направиха множество клубни участия в София, Варна и Бургас.  На 14 март INNERGLOW ще подгряват големият концерт на \"Hayes & Y\" в Sofia Live Club, а на 20 април ще ги чуем преди група \"Остава\" в столичния \"City Stage\".– .  ", "date": "2018.03.01", "title": " INNERGLOW представиха новата си песен  “Rising Sun” и страхотен сет от авторска музика снощи в “Строежа” "}
{"url": "http://www.cross.bg/bulgariya-iliyana-iiotova-1569049.html", "text": "/КРОСС/ „До този момент Българското председателство не е разгърнало задълбочено важната дискусия за реформата в миграционните политики в Европа.\" Това посочи вицепрезидентът Илияна Йотова при откриването на конференция „Миграция и човешка сигурност в посткризисна България\".Представители на български и международни институции и на неправителствени организации участваха в дискусията, организирана от Център за правна помощ „Глас в България\" и Център за европейски бежански, миграционни и етнически изследвания към Нов български университет.По думите на вицепрезидента в България липсва дебатът за реформата на Дъблинския регламент, а нашата страна като външна граница на ЕС е най-силно заинтересована от неговата дълбока ревизия. „Това е политика, която засяга всички страни по външните граници на Съюза, те очакват от България защита и на своите интереси\", отбеляза Илияна Йотова. Буксуващата вече пета година реформа и неефективността на пилотната схема за квотно преразпределение на бежанци от Италия и Гърция вицепрезидентът посочи като красноречиви примери за провала на Европа в регулиране на миграционната криза.„Подходът „ние ще го измислим в Брюксел, а вие ще го приложите в окото на кризата\" не проработи\", отбеляза Илияна Йотова. По думите й борбата с последствията от миграционните потоци е изместила борбата с причините за тях, като Европа е загубила активната си роля на глобалната сцена. Според вицепрезидента вниманието трябва да се насочи върху инструментите и начините за управление на миграцията като европейска и национална, дори и местна политика.Като също толкова важен въпрос, по който отново е налице разделение между държавите членки, Илияна Йотова посочи вътрешната миграция в рамките на ЕС. По думите на вицепрезидента липсват данни и анализи за реалната численост на тези мигранти, за тяхната интеграция и икономическото и социалното им влияние върху държавата приемник.В тази връзка Илияна Йотова отбеляза необходимостта от изцяло нов, но не и унифициран подход към българските граждани, които живеят в чужбина. „Защитата на правата на сънародниците ни зад граница трябва да е основен приоритет на българската външна политика, най-вече в контекста на „Брекзит\", тъй като новите правила на британския трудов пазар неизбежно ще доведат до преформатиране на целия европейски трудов пазар\", посочи вицепрезидентът.По думите й един от най-трудните въпроси е как да се работи с българите навън, как да бъдат мотивирани те да работят с България и за България. Една от целите на създадения към вицепрезидента Обществен съвет за работа с българите в чужбина е да търси отговори на тези въпроси. „Необходими са механизми, които да подтикнат сънародниците ни да инвестират в България, да си сътрудничат с българската държава в областта на образованието, особено висшето. В сферата на тези взаимни отношения стои темата за тяхното обществено, а защо не и политическо представителство\", заяви Илияна Йотова.Интеграцията на вътрешната и външната миграция вицепрезидентът определи като най-трудната политика. По думите на Илияна Йотова отказът да се мисли за интеграция води до маргинализация и дискриминация, след тях следва създаването на сегрегирани групи, които са лесна мишена на ксенофобия, престъпления, радикализация. „Масовото заиграване със страховете на хората е катализатор за зараждането на популистки партии и по-взривоопасното - на масови крайно националистически нагласи в обществото\", убедена е вицепрезидентът.По думите й от начина на разрешаване на миграционната криза с всичките й последствия зависи и какво ще е бъдещето на Европа - на общите стандарти в държавите членки или на разделението на оси. ", "date": "2018.03.01", "title": "Вицепрезидентът: Задълбочен дебат за миграционните политики засега липсва в Българското председателство"}
{"url": "http://www.cross.bg/yunker-zapadnite-vsichki-1569052.html", "text": "/КРОСС/ На този етап нито една от държавите от Западните Балкани не отговаря на всички условия за влизане в ЕС. Това заяви председателят на Европейската комисия Жан-Клод Юнкер.Тези, които искат да се присъединят към ЕС, трябва да отговарят на всички критерии и условия за присъединяване, но на този етап нито една от тези държави (бел.ред. - от Западните Балкани) не отговаря на всички условия, въпреки че има огромен напредък във всички тези държави. Наблягам на нуждата да работим заедно и да имаме ефективна борба срещу организираната престъпност, срещу корупцията, която унищожава обществото, добави Юнкер.ЕС остава силно ангажиран с европейските перспективи за нашите партньори от Западните Балкани. Ще направим всичко възможно да работим в тази насока и виждам същото желание от страна на партньорите ни. Те имат желание да предприемат реформи, които са необходими за присъединяване към ЕС\", каза още Юнкер.\"Когато встъпих в длъжност казах, че нито една държава от Западните Балкани няма да успее да се присъедини към ЕС до края на мандата на тази комисия и това натъжи нашите приятели. И трябваше после да уточня намеренията си, а именно да ускоря присъединяването на тези наши партньорски отношения, да видим какви ще са статутите на кандидат и кога ще стане присъединяването. Това ще стане ако всички условия са изпълнени евентуално през 2025 г., подчерта председателят на ЕК.Всички страни, които искат да се присъединят към ЕС, трябва да са приключили двустранните териториални конфликти преди да се присъединят, категоричен е Юнкер.Досега резултатите от Българското председателство са много добри, отчете още Жан-Клод Юнкер. \"България ни впечатлява с качеството на работата си и надявам се, че това няма да изненада гражданите на тази държава. Българите могат да се гордеят с начините, по които техните лидери водят председателството\", добави Юнкер. ", "date": "2018.03.01", "title": "Държавите от Западните Балкани не отговарят на условията за влизане в ЕС"}
{"url": "http://www.cross.bg/ypravlenie-transportna-infrastryktyra-1569046.html", "text": "/КРОСС/ С внедряването на интелигентни транспортни системи гарантираме доброто управление на държавните дружества и предоставяме максимално добра услуга. Това заяви заместник-министърът на транспорта, информационните технологии и съобщенията Велик Занчев по време на откриването на първата конференция „Транспорт и логистика\".Форумът се организирана от Индустриален клъстер „Средногорие\" и е под патронажа на Министерството на транспорта, информационните технологии и съобщенията.Заместник-министър Занчев даде за пример успешното управление на бизнес процесите, чрез внедрената система за управление и планиране на ресурсите в НК „Железопътна инфраструктура\", ДП „Пристанища инфраструктура\" и БДЖ-Товарни превози. „Комуникацията между бизнеса и държавата е важен фактор за развитието на икономиката, за това един от нашите приоритети е изграждането на интермодални терминали в близост до индустриалните зони\", заяви още Занчев.По отношение на железопътната инфраструктура и нейната модернизацията с европейски средства, заместник-министърът отбеляза, че паралелно с линейната инфраструктура, се изграждат системи за сигнализация и телекомуникация, и се внедрява Европейската система за управление на железопътния трафик (ERTMS). „Така осигуряваме не само безопасността на железопътния транспорт, но и качеството на предлаганата услуга\", добави още той.„Свързаността на Западните Балкани и завършването на коридори 4, 8 и 10 е водеща тема през последните месеци и основен приоритет за Българското председателство и Европейския съюз. Очакваме в скоро време да бъдат взети конкретни решения за реализиране на оставащите отсечки по тези направления, тъй като те са важни за осъществяване на транспортните връзки между Европа и Азия\", подчерта още Велик Занчев. В първия панел на събитието директорът на дирекция „Национална транспортна политика\" в Министерството на транспорта, информационните технологии и съобщенията Димитър Савов представи презентация на тема „Съвременната транспортна политика на България\".В нея той направи съпоставка на приоритетите в европейската и националната транспортна политика, както и набеляза инструментите за развитие на Трансевропейската транспортна мрежа.В същата сесия „Национални предизвикателства и перспективи\", управителят на БДЖ-Товарни превози Любомир Илиев, запозна участниците със стратегията за дългосрочния хоризонт пред развитието на железопътния транспорт.", "date": "2018.03.01", "title": "Зам.-министър Занчев: С внедряването на интелигентни транспортни системи гарантираме доброто управление на държавните дружества"}
{"url": "http://www.cross.bg/ychilishtaoblast-ychilishta-oblast-1569032.html", "text": "/КРОСС/ Поради неблагоприятните метеорологични условия и влошена пътна обстановка в страната, към 12 часа днес, 1 март 2018 г., не се провеждат учебни занятия в 1219 училища собъщават от ''.Най-много - 136 и 122 училища, са затворени в областите Бургас и Варна. 111 училища не учат в област Стара Загора. В област Плевен  са затворени 86 училища, а в област Кърджали - 84 училища, следват област Велико Търново - 77, и област Русе - 70 училища.В областите Кюстендил няма да се учи в 3 училища, в област Видин - в 5 училища и  в област Ямбол - в 6 училища.По области:Област Благоевград, община Якоруда - 5 училища.Община Бургас - 136 училища.Област Варна - 122 училища.Област Велико Търново - 77 училища.Област Видин - 5 училища.Област Враца - 33 училища.Област Добрич - 68 училища.Област Кърджали - 84 училища.Област Кюстендил, община Бобов дол - 3 училища.Област Ловеч - 15 училища.Област Монтана - 7 училища.Област Пазарджик - 2 училища.Област Перник - 27 училища.Област Плевен - 86 училища.Област Пловдив - 35 училища.Област Разград - 59 училища.Област Русе - 70 училища.Област Силистра - 45 училища.Област Сливен - 30 училища.Област Смолян -47 училища.Област София-регион - 18 училища.Област Стара Загора - 111 училища.Област Търговище - 51 училище.Област Хасково - 11 училища.Област Шумен - 66 училища.Област Ямбол - 6 училищата.", "date": "2018.03.01", "title": "1219 училища в страната без учебни занятия днес"}
{"url": "http://www.cross.bg/sinsay-mall-ring-1569031.html", "text": "/КРОСС/  ", "date": "2018.03.01", "title": "SINSAY прави премиерата си на българския пазара в Sofia Ring Mall"}
{"url": "http://www.cross.bg/drangov-chasa-boris-1569013.html", "text": "/КРОСС/ На 2 март 2018 г. от 10.00 часа, президентът Румен Радев ще участва в тържествения ритуал по откриване и освещаване на паметник на блестящия командир, военен психолог и педагог, писател и публицист полковник Борис Дрангов.Събитието ще се състои в парка на Военна академия „Г. С. Раковски\".По-късно през деня, от  17.00 часа, държавният глава ще приеме на „Дондуков\" 2 генералния директор на Световната здравна организация д-р Тедрос Гебрейесус. ", "date": "2018.03.01", "title": "Президентът ще участва в откриването на паметника на полк. Борис Дрангов в София"}
{"url": "http://www.cross.bg/hora-bulgariya-mladite-1569035.html", "text": "/КРОСС/ Работете с желание, вяра и любов за България. Това е най-голямото удовлетворение. Каквото и да става, най-важно е вашият дух да бъде свързан с България и каквито и успехи да постигате, вие винаги духовно ще се връщате към България.Това заяви президентът Румен Радев на церемонията по връчването на наградите от конкурса \"Твоите 25 причини да избереш България\". Инициативата се провежда под патронажа на българския държавен глава.Държавният глава заяви, че е приел да бъде патрон на кампанията с удоволствие, защото вярва, че подкрепата за младите хора заслужава адмирации. „Не съм се излъгал като виждам колко млади хора има тук, както и колко много представители на бизнеса и изкуството оказват своята подкрепа. Точно в момент, в който всички сме загрижени как да направим така че младежите да останат в България. Това е една конкретна и ясна стъпка с голям обществен отзвук\", подчерта президентът .Румен Радев заяви, че е поискал над контура, който е направил на ръката си в рамките на кампанията, да бъде изписана универсалната формула на Айнщайн за масата, скоростта и енергията и обясни, че тази формула обхваща всички присъстващи в залата. „Масата, това сте вие младите хора с вашите биологически дадености и качества\", добави президентът и припомни формулата - E = mc² като разясни, че \"c\" e константа, която зависи най-вече от обществената система на образованието, на всички обществени слоеве в нашата страна като държава и от личните качества, упоритост, знания и умения, които ще придобият младите хора, за да могат да достигнат тази висока скорост в своя живот.Малката двойчица отгоре е обществената подкрепа, която вие младите хора получавате от организаторите на това събитие, от българските обществени организации, бизнес, финансови институции, хората на изкуството и културата. Тя е малка, но обществената ангажираност и подкрепата за вас, заедно с качествата, уменията, знанията и усилията ви могат да доведат до тази огромна потенциална енергия, която всеки носи. Така държавният глава обясни своето сравнение и призова младите хора в залата тази енергия да бъде отдадена на бъдещето на България.", "date": "2018.03.01", "title": "Президентът Румен Радев призова младите хора да работят с желание, вяра и любов за България"}
{"url": "http://www.cross.bg/rysiya-prezidentut-radev-1569033.html", "text": "/КРОСС/ Отношенията между България и Русия трябва да се развиват и да вървят напред. Това заяви президентът Румен Радев в интервю за Информационната агенция на Русия ТАСС.\"Връзките между нашите народи са живи, особено на чисто човешко, емоционално, културно и религиозно равнище. Но в политически и икономически план тези отношения бяха подкопани по времето на прехода. Мисля, че нашите връзки трябва да се развиват, да се придвижват напред\", посочи президентът Радев.В интервюто си държавният глава подчерта също така, че „еврофилията не означава русофобия\" и че опитите за политическа изолация на Русия не носят изгоди за нито една от страните.По отношение на предстоящото отбелязване на 140-годишнината от подписването на Санстефанския мирен договор президентът заяви, че договорът \"възкреси България\" в границите, за които са мечтали българските възрожденци, и добави, че Берлинският договор и \"целият 20-и век\" са изменили границите на Балканите и сега много хора с българско самосъзнание живеят извън пределите на своята родина.\"За тези 140 години имаше немалко опити за ревизиране на историята, включително и през последното десетилетие, но безспорен факт в тази история, най-важният за нас, е българското Освобождение, което още повече заздрави връзките между нашите два народа\", посочи още президентът.В интервюто държавният глава изразява удовлетвореност, че все повече млади хора участват в отбелязването на 140-годишнината от Освобождението и така „поемат щафетата на нашата историческа памет\". Румен Радев посочва, че при честването на връх Шипка се очаква да присъства Н. Св. патриарха на Москва и цяла Русия Кирил. Очакваме до края на годината посещение от руския президент, защото тези събития заслужават да ги почетем съвместно, заяви президентът.Румен Радев напомни, че България е дала на славянските народи писменост и се гордее с това свое постижение и по думите му най-силните връзки между българския и руския народ са духовните и затова \"те ще преживеят всяка политическа зима\". ", "date": "2018.03.01", "title": "Държавният глава пред ТАСС: Отношенията между България и Русия трябва да се развиват и да вървят напред"}
{"url": "http://www.cross.bg/chikago-tervel-pylev-1569073.html", "text": "/КРОСС/ Легендата на българския футбол и \"Барселона\" Христо Стоичков пристига в Чикаго, за да подкрепи Тервел Пулев в 8-ия му мач на професионалния ринг. Това стана ясно от пост във фейсбук профила на по-големия брат Пулев - Кубрат.Тервел ще се боксира с американеца Тристан Джеймс в \"Белвереде център\" на 2 март вечерта.Стоичков е очакаван в Чикаго по-рано през деня. Единственият българин, който е носител на \"Златната топка\", се е освободил от ангажименти към мексиканския спортен канал \"Унивижън депортес\", за който работи от няколко години.Всички билети за мача на Тервел са продадени. В предишните 7 битки по-малкият брат Пулев, който има бронзов медал от олимпийските игри в Лондон през 2012 г., постигна победи.Преди мача му с Джеймс специално за българските фенове ще прозвучи нашият химн в изпълнение на групата \"Джеси гърлс\".На 3 март в Чикаго братя Пулеви ще участват и в тържествената церемония по издигането на българското знаме пред кметството в града, която ще се състои за 12-а поредна година.Очаква се през май или юни и Кубрат да проведе свой мач в този американски град. ", "date": "2018.03.01", "title": "Стоичков вика за Тервел Пулев в Чикаго"}
{"url": "http://www.cross.bg/sportni-talanti-programa-1569030.html", "text": "/КРОСС/В него могат да участват индивидуални спортисти от олимпийските и неолимпийски дисциплини. Избраните ще получат безвъзмездно финансиране за закупуване на екипи, участие в турнири, подготовка, възстановяване и други. С оглед на последните тенденции в спорта и на натрупания опит през годинитеСега трите групи са разделени както следва: до 15 години включително, от 16 до 20 години и от 21 до 28 години. Компанията не забравя поетия ангажимент към хората с увреждания и отново осигурява специална квота за българските параолимпийци.Срокът за кандидатстване е от 1 март до 1 април 2018 г., когато приключва подаването на документите. Победителите ще обявим в края на април 2018 г.Кандидатите трябва да подготвят проект, в който да опишат какви цели си поставят през годината и за какво са им необходими средствата. Максималната сума, която „Еврофутбол” отпуска на един спортист, е 5000 лева. Той трябва да осигури и 20% съфинансиране (т.е. общата сума по проекта не трябва да надхвърля 6000 лева). Програма „Спортни таланти“ разполага със собствен уебсайт: . Той съдържа подробна информация, указания за процеса на кандидатстване, формуляри, списък с над 70-те спортни дисциплини, за които отпускаме средства, и много други. Документите за участие ще откриете в посочената уеб страница, подраздел . „Еврофутбол“ стартира програма „Спортни таланти“ през 2012 година в партньорство с Фондация „Работилница за граждански инициативи” (ФРГИ) като част от проекта на компанията за корпоративна социална отговорност „Печелиш и помагаш“. Целта на букмейкърската къща е да помогне за развитието на следващите поколения спортисти на България.Досега „Еврофутбол“ е подкрепила по програма „Спортни таланти“ 130 участници, някои от тях два или три пъти. Предоставените средства от 2012 година до края на 2017 година са на стойност над 750 000 лева.", "date": "2018.03.01", "title": "Започва 7-ия конкурс за спортни таланти на „ЕВРОФУТБОЛ“"}
{"url": "http://www.cross.bg/dryzhestvoto-evro-reformi-1569036.html", "text": "/КРОСС/ \"Холдинг БДЖ\" ЕАД приключи февруари с погасяване на задълженията си към още една финансова институция.След изплащане на 15,9 млн. евро, заемът към KfW IPEX Bank вече е изцяло погасен, съобщиха от пресслужбата на превозвача. Заемът е предоставен през 2005 г. за финансиране доставката на 25 броя електрически мотриси по сключен договор със \"Сименс\" АГ Германия на стойност 123,4 млн. евро.Изплащането на задълженията към финансовата институция е в резултат от изпълнението на извършените реформи за оздравяване и развитие на дружеството през последните години. От БДЖ припомнят, че в края на 2009 г. дружеството се е намирало в тежко финансово състояние със задължения в размер на 849 млн. лева.Чрез извършените реформи са подобрени финансовата стабилност и структурата на компанията. Благодарение на предприетите мерки очакваните общи задължения на дружеството към настоящия момент възлизат на 361 млн. лева, като изцяло изплатени са два отделни заема към \"Еврофима\", Първият облигационен заем и други два заема към KfW.", "date": "2018.03.01", "title": "След 12 г.: БДЖ изплати мотрисите на ”Сименс”"}
{"url": "http://www.cross.bg/lekari-leva-potrebitelskata-1569037.html", "text": "/КРОСС/ Общопрактикуващи лекари от София се събраха на протест пред здравното министерство.Те настояват за намаляване на административната работа и увеличаване на финансирането на дейността им. То може да дойде от повишаване на потребителската такса от 2,90 лева на 5,10 лева, изчисляват джипитата.Лекарите настояват пенсионерите и хронично болните да плащат пълния размер на потребителската такса, а след това социалните служби да им възстановяват разликата. В момента тези две групи пациенти плащат по един лев за посещение при личен лекар, а личните лекари получават от държавата остатъка до 2,90. За да го получат обаче, се налага да описват всяка касова бележка след посещенията на тези пациенти, което ги натоварва административно за сметка на основната им дейност.Общопрактикуващите лекари искат и да отпадне изискването да са денонощно на разположение. ", "date": "2018.03.01", "title": "Личните лекари на протест пред здравното министерство"}
{"url": "http://www.cross.bg/tzurkvata-tzurkva-nego-1569039.html", "text": "/КРОСС/ Руският патриарх Кирил заяви преди  визитата си у нас в интервю пред български медии, включително БНР, че  се отнася с голямо  разбиране и симпатия към позицията на Българската  православна църква спрямо Инстанбулската  конвенция.Той  изрази задоволство от факта, че Русия не е подписала и  ратифицирала  документа. „Този документ декларира, че намесата в семейството от   страна на съответните организации е панацея срещу семейното насилие и  насилието  над жените. Категорично сме против това\", заяви патриархът на  Москва и Цяла  Русия. Според него Истанбулската конвенция  предвижда съответното отношение към еднополовите съюзи, а православната  църква категорично не приема тези съюзи по вероучителни богословски  съображения.Руският патриарх пристига утре за участие в  честванията по случай 140-ата годишнина от  Освобождението на България  от османска власт. Преди визитата той се срещна в резиденцията си в  московския Даниловски манастир с журналисти от БНР, БНТ и  в. „Труд\".Патриархът  Кирил вижда ролята на църквата в освобождаването на  човека от  робството на насажданите от масовата култура нови идоли. Според него   политическата свобода не е достатъчна, защото не гарантира истинската  свобода  на духа: „Човек може да бъде политически свободен и  същевременно в  плен на модата, на лъжливи ценности, на някакви идеали,  агресивно насаждани от  медиите и от масовата култура\".Според  него християнството дава възможност на  човека да оценява случващото се  около него: „Не просто да върви в руслото или,  както се казва на  английски, в мейнстрийма, в една или друга политическа или   информационна мода, а да остане свободен и да оценява случващото се,  изхождайки  от християнските си убеждения. Ако църквата се справи с тази  задача, много ще  помогне на съвременния човек да остане свободен. А  това означава да запазим  надеждата за пълноценен живот, защото  материално богатият и духовно несвободен  човек не може да бъде  щастлив\".Патриархът  призна, че повечето млади хора в Русия не ходят  на църква, но подчерта,  че именно работата с младите е основен приоритет за  Руската  православна църква: „Настояваме във всички енории или в онези, където   все пак има материални възможности, освен свещеници, дякони и други  църковни  служители, да има и хора, отговорни за работата с младежите,  за социалната и за  мисионерската работа\".Патриарх Кирил  смята, че богословските отношения с другите  християнски църкви са в  период на застой и не вижда перспектива за напредък в  скоро време. По  думите му вината за това не е на православните: „Постоянно  казваме на  нашите протестантски братя, че трябва да има повече свобода и сила  на  духа, за да казваме „не\" на силните на деня. Православните са се научили  да  казват „не\", защото сме имали много трудна история, включително на  отношенията  с властта. За съжаление в протестантския свят наблюдаваме  капитулация на  основните християнски идеи пред либералните философски  подходи към личността на  човека\".Според него въпреки  непреодолимите засега богословски  различия обаче, остават сфери на  добро сътрудничество на православните с  католиците и протестантите. „В  момента се създава диалог между православната,  католическата църква и  протестантските църкви с цел оказването на хуманитарна  помощ в Сирия\".  Патриархът вижда друго поле за диалог в културата: „Религиите  винаги са  играли важна роля в културата. В наши дни културният диалог чрез   църквата може да помогне за постигането на по-голямо разбирателство  между  хората\".Главата  на Руската православна църква разказа за гонения на  православните  християни в Украйна, където по думите му в последно време там  чрез  насилие са овладени 50 храма. А местните власти и националистическите  сили  наричат каноничната Украинска православна църква „църква -  окупатор\".„Ситуацията е чудовищна. За съжаление не съм чувал  критики  към Украйна за нарушаване на човешките права и религиозните  свободи. Не просто  нарушаване на човешките права, а чудовищно  нарушаване чрез употреба на насилие\",  каза патриарх Кирил.Според  него обаче Украинската православна църква е  единствената потенциална  миротворческа сила в разделената страна, защото паството  й е и на  изток, и на запад, и в центъра.Патрирах  Кирил е категоричен, че в съвременна Русия църквата  е отделена от  държавата, която по никакъв начин не се меси в църковните дела. А   църквата на свой ред не се меси в държавните работи. Не така обаче било в   миналото: „Църквата е била лишена от възможността да отправя към  обществото  послания, които се отнасят не само до личния морал, но и до  обществените и  политическите въпроси. Защото от името на църквата е  говорел императорът, а  църквата е мълчала\".Според него  много от проблемите, възникнали през XVIII, особено през XIX и началото  на XX век и довели до революционните събития, са  се появили именно  благодарение на този вакуум.„Църквата не е можела пряко да  общува с хората. Обществото  не е чувало гласа й по най-важните  злободневни въпроси. Това е резултат от  цезаропапизма. След това е  настъпило тежкото време на гоненията. За никакъв  цезаропапизъм не е  ставало дума. Ставало е дума за оцеляване. Знаете, че  стотици хиляди  мъченици са загинали на територията на бившия Съветски съюз,  запазвайки  верността си към църквата и православната вяра", "date": "2018.03.01", "title": "Руският патриарх Кирил: Искаме църквата да помогне за свободата на човека"}
{"url": "http://www.cross.bg/ginka-ninova-sdelkata-1569038.html", "text": "/КРОСС/ БСП ще внесе колективен иск за спиране на сделката за ЧЕЗ. Това заяви председателят на левицата Корнелия Нинова в изявление след срещата й с посланика на чешката република Н. Пр. Душан Щраух.„От няколко дни с авторитетни юристи по европейско право в България и навън, както и с авторитетни юристи по търговско право, обсъждаме и подготвяме внасянето на колективен иск в съда, български или чешки, за да спре сделката. КЕВР казват, че не могат, нямат отношение, че законът не позволява. КЗК се управлява от майката на депутат от ГЕРБ. Какво можем да очакваме от тези институции? Затова ще се обърнем към съд, но за да го направим започваме подписка в цялата страна от български граждани, клиенти на ЧЕЗ\", каза Нинова.По думите й това е единствената възможност българските граждани да не са „на колене\" пред Гинка от Пазарджик.„Енергийната и съответно националната ни сигурност са на колене пред Гинка от Пазарджик. Днес видяхме как един премиер се моли на Гинка да прехвърли на държавата акции. Оттук нататък има няколко варианта - първият е ЧЕЗ и Гинка Върбакова да развалят договора си и да стартира нова процедура, в която държавата да се включи. Другият е Гинка Върбакова да прехвърли акции на държавата\", коментира Нинова.„Традиционно хвърли вината на друг и каза, че някакви гадове искат да го свалят от власт. Кого наричате гадове, г-н Борисов, защото 2013 г. ви свали българският народ с протести? Онези, които изгоряха като факли и те ли са гадове?\", попита още лидерът на БСП. Според нея най-малкото, което може да направи министър-председателят е да се извини на българите.Нинова допълни, че по време на срещата си с посланика на чешката република Н. Пр. Душан Щраух, са му дали писмо с въпроси дали е спазено чешкото законодателство при прехвърлянето на компанията, какви гаранции са дадени и кои офшорни компании са се ангажирали със сделката.„Връчихме му писмо до премиера на Чехия Андрей Бабиш, в което изразяваме позицията на БСП за продажбата на ЧЕЗ, която е от 2004 г. непроменена. Ние сме за държавата да има контрол върху сектора, запознахме го с позицията ни и зададохме и въпроси\", посочи тя.На излизане от централата на БСП чешкият дипломат заяви, че е получил писмото и е подчертал позитивната роля на ЧЕЗ у нас през последните 14 години. Посланик Щраух беше категоричен, че не познава Гинка Върбанова. ", "date": "2018.03.01", "title": "БСП внася колективен иск за спиране на сделката за ЧЕЗ "}
{"url": "http://www.cross.bg/ninova-zhyrnalistite-parlamenta-1569022.html", "text": "/КРОСС/ Председателят на БСП Корнелия Нинова поздрави журналистите в парламента по повод традиционния български празник Баба Марта.Тя ги закичи с мартеници, като им пожела да бъдат здрави, все така напористи и обективни, като защитават интереса на обществото. ", "date": "2018.03.01", "title": "Нинова подари мартеници на журналистите в парламента"}
{"url": "http://www.cross.bg/like-yalta-mike-1569023.html", "text": "/КРОСС/ Диджеите номер 1 - Dimitri Vegas & Like Mike ще тестват здравината на Арена Армеец на 23 май с шоуто си SMASH THE HOUSEYALTA CLUB продължава да спазва традицията си и всяка година да ни запознава с най-добрите диджеи в света. Сега е ред на най-популярните лица на фестивала Tomorrowland и избраните за най-добри диджеи през 2015 година, Dimitri Vegas & Like Mike да стъпят за първи път в България.Любимци на EDM публиката по цял свят идват у нас с легендарното си шоу SMASH THE HOUSE в компанията на добре познатите ни Sunnery James & Ryan Marciano и набиращото голяма популярност напоследък холандско дуо DubVision.През 2015 година Dimitri Vegas & Like Mike стават първото и единствено до момента дуо, което печели най-престижната награда в света на електронната музика в класацията на \"DJ Mag Top 100 DJs\". Следват множество турнета и рекорди, като най-впечатляващ е този поставен в Германия - 45 000 души посещават шоуто им на стадиона на футболния Шалке 04, което към този момент го прави най-посетеното solo DJ шоу в Европа. Всяко едно от представленията на двамата белгийци е съчетано с много пироефекти и диалог с публиката.Билетите са вече в продажба на цени от 45 до 80 лева и могат да бъдат закупени от OMV, YALTA CLUB и Eventim.bg Повече поробности за програмата на YALTA CLUB може да намерите на официалната страница във Facebook, както и на yaltaclub.com. ", "date": "2018.03.01", "title": "Кралете на фестивала Tomorrowland идват в София с грандиозно шоу"}
{"url": "http://www.cross.bg/pravitelstvoto-bulgariya-dnes-1569024.html", "text": "/КРОСС/ „Хаотичните действия на правителството противоречат на собствените му декларации. За мен тревожното е, че службите не сработиха по този казус и вече витае съвсем закономерно въпросът дали те обслужват държавата или комфорта на управляващите. Тревожно е, че демократичните механизми за контрол също се оказват безсилни.\" Това заяви президентът Румен Радев днес пред журналисти днес, помолен да коментира заявеното от финансовия министър Владислав Горанов намерение държавата да придобие контролен дял от активите на ЧЕЗ, направено след среща при министър-председателя Бойко Борисов с вицепремиера Томислав Дончев и собственика на „Инерком България\" Гинка Върбакова.Държавният глава отново подчерта, че очаква от правителството рационални решения в интерес на България, но това не отменя въпросите защо се стигна дотук в случая с обявената сделка за активите на ЧЕЗ в България.  ", "date": "2018.03.01", "title": "Президентът: Хаотичните действия на правителството противоречат на собствените му декларации"}
{"url": "http://www.cross.bg/leva-evroshans-pechalbi-1569027.html", "text": " /КРОСС/ Последният ден от месец февруари се оказа изключително доходоносен за играчите на . Заедно със снега, из страната заваляха и много печалби, които се сипеха като снежинки. Виртуозът в числовите игри предизвика истински фурор в пунктовете на „Евробет“, където цели 16 късметлии „отнесоха“ супер печалби.Честито на всички и незабравяйте, че с  имате шанс за 1 000 000 лева на всеки 5 минути!", "date": "2018.03.01", "title": "Фамозен ден за играчите на „Еврошанс“"}
{"url": "http://www.cross.bg/sofiya-varna-byrgas-1569026.html", "text": "/КРОСС/ „БДЖ - Пътнически превози\" ЕООД ще компенсира всички свои клиенти, които са пътували с нощните влакове № 2627 от София за Варна и № 8627 от София за Бургас.Влаковете престояваха поради възникнали технически неизправности в локомотивите, породени от екстремно ниските сутрешни температури. До изчакването на подмяната на локомотивите и по време на дълготрайния престой на влака от София за Варна в гара Славяново, служителите от превозния персонал са осигурили одеала на пътниците, а след пристигането в гара Шумен са осигурени храна и топли напитки.Националният железопътен превозвач ще предостави билет за избран маршрут на пътуване с влак в страната на всички потърпевши от престоя на тези две нощни композиции.Клиентите на „БДЖ - Пътнически превози\" ЕООД могат да получат своята компенсация на билетните каси във всяка една гара, като предоставят билета си от пътуването с нощните влакове от София за Варна и Бургас.Движението на влаковете продължава да се извършва в условията на усложнена зимна обстановка. И през днешния ден няма да пътуват композициите в участъците Добрич - Кардам и Самуил - Силистра. Отменени са и пътнически влакове в участъците Бургас - Карнобат - Сливен - Карлово. Композициите, които пътуват на дълги дестинации, се движат със закъснения.Националният железопътен превозвач призовава своите клиенти да проявяват търпение и да се информират своевременно за актуалната обстановка на движение на влаковете. Поради зимните условия и прекомерно ниските температури е възможно възникването на принудителни престои и натрупване на закъснения при движението на влаковете.Актуална информация за движението на влаковете клиентите на „БДЖ - Пътнически превози\" ЕООД могат да получат от служителите на гишетата „Информация\" и билетните каси в съответните железопътни гари, както и на националния информационен телефон 0700 10 200.  ", "date": "2018.03.01", "title": "С безплатни билети ще бъдат компенсирани пътниците от два нощни влака от София за Варна и Бургас"}
{"url": "http://www.cross.bg/gara-dvizhenie-vlaka-1569021.html", "text": "/КРОСС/ На 1 март 2018 г., в 05.57 ч., локомотивният машинист на товарна  композиция с въглища на БДЖ-ТП, тръгващ от гара Вакарел в 05.50 ч., уведомява дежурния ръководител движение на гара Елин Пелин, че трудно овладява скоростта на влака.Незабавно са уведомени влаковият и старшият диспечер в София.Влакът е насочен към гара Казичене  по път 2 (по правата) на закритото за ремонт междугарие Елин Пелин - Казичене. Своевременно са спуснати бариерите на прелез Верила в участъка, след който машинистът успява да спре влака.Бързата и адекватна реакция на машиниста, дежурния ръководител движение и влаковите диспечери е осигурила безопасността на движението на влаковете в района и е предотвратила евентуална възможност за инцидент.  ", "date": "2018.03.01", "title": "Ниските температури наложиха аварийно спиране на товарна композиция"}
{"url": "http://www.cross.bg/bulgariya-osvobozhdenieto-zapasa-1569028.html", "text": "/КРОСС/ Празничната вечер, посветена на „140 години от Освобождението на България от турско робство\" ще се проведе на 3 март 2018 година от 17:00 ч., в Голямата зала на Руския културно-информационен център (РКИЦ) на ул. Шипка № 34 в София.Събитието се провежда по инициатива на НД „Русофили\" с подкрепата на представителството на Россотрудничество в България.В програмата на мероприятието е предвидено прожектиране на новия документален филм, посветен на Самарското знаме и Освобождението на България от турско робство на млади български журналисти.Предвиждат се приветствени изказвания от делегатите от Руската федерация и от българска страна.Инициативата е подкрепена от организациите: Съюз на офицерите и сержантите от запаса и резерва, Съюз на парашутистите в България, Национална асоциация „Сигурност\", Асоциация на разузнавачите от запаса и Асоциация на военните разузнавачи.След празничното събитие ви каним на чаша вино в Бялото фоайе на РКИЦ.  ", "date": "2018.03.01", "title": "Празнична вечер, посветена на юбилея от Освобождението на България ще се проведе в РКИЦ"}
{"url": "http://www.cross.bg/razsledvat-ybiiistvoto-na-muzh-v-ryse-1569029.html", "text": "/КРОСС/ Служители на областната дирекция на МВР в Русе разследват убийството на мъж в апартамент в блок на ул. \"Родопи\" в крайдунавския град. Това съобщиха от полицията.Сигнал за престъплението е подаден около 17.30 ч вчера. Изпратеният полицейски екип открива в една от стаите в жилището трупа на 68-годишния мъж. По главата му имало следи от удари.На място е пристигнала дежурна оперативна група на МВР и съдебен лекар, извършен е оглед на местопроизшествие. Предприети са всички необходими оперативно-издирвателни и процесуално-следствени действия за установяване на причините и обстоятелствата, довели до смъртта на мъжа, както и на извършителя на тежкото престъпление.Работата по случая продължава под ръководството на Русенската окръжна прокуратура.", "date": "2018.03.01", "title": "Разследват убийството на мъж в Русе"}
{"url": "http://www.cross.bg/stoilov-otbor-kazahstan-1569020.html", "text": "/КРОСС/ Станимир Стоилов със сигурност ще поеме националният отбор на Казахстан. Това твърди сайтът Sports.kz. Официално назначението на българина ще бъде обявено на специална пресконференция по-късно днес.За назначението на Стоилов, който в момента е треньор на шампиона на Казахстан - \"Астана\", се говори от няколко седмици. След като застане начело на националния тим на страната обаче, той ще трябва да прекрати отношенията си с клубния тим. Българинът пое \"Астана\" през 2014 г. и изведе отбора до 4 поредни титли на страната, както и до участие в груповите фази на Шампионската лига и Лига Европа.Стоилов вече е водил национален отбор. Първо през 2007, а след това в периода 2009-2010 г. той бе селекционер на националния отбор на България.Постът на Стоилов в \"Астана\" най-вероятно ще бъде зает от Григори Бабаян - негов досегашен помощник. ", "date": "2018.03.01", "title": "Станимир Стоилов е новият селекционер на Казахстан "}
{"url": "http://www.cross.bg/gora-cherna-borisov-1569009.html", "text": "/КРОСС/ Премиерът Бойко Борисов проведе среща с министър-председателя на Черна гора Душко Маркович, който е на посещение в София за участие в организираната от българския премиер и председателят на ЕК Жан-Клод Юнкер среща с лидерите на Западните Балкани.  В разговора си двамата отбелязаха добрия политически диалог и високата динамика в отношенията между България и Черна гора, както и основния приоритет на Българското председателство на Съвета на ЕС - перспективата пред Западните Балкани.„Потвърждаваме своята готовност да продължим да подпомагаме преговорния процес на Черна гора, включително и с експертиза на наши представители в различни области\", заяви премиерът Борисов и допълни, че Черна гора е добър пример за региона. „Сега трябва максимално да се мобилизирате за изпълнението на решителни реформи в ключови области на политическия, икономически и обществен живот. Важен политически капитал е членството в НАТО и пълното присъединяване към Общата външна политика и политика за сигурност на ЕС\", подчерта българският министър-председател.Премиерът на Черна гора Душко Маркович поздрави българския си колега и правителството за успешното провеждане Българското председателство на Съвета на ЕС и благодари за усилията на България за поставянето на Западните Балкани в центъра на обсъжданията в Европа. Той се съгласи с мнението на премиера Борисов, че заедно с изпълняването на изискванията за членство в ЕС, трябва да се започнат и важните инфраструктурни проекти за свързаността в региона. „Тази тема добива все по-голямо значение. Това се видя и на срещата на върха в Триест като част от Берлинския процес, и на срещата със Световната банка в София, както и на инвестиционния форум на ЕБВР в Лондон\", добави премиерът Борисов.  ", "date": "2018.03.01", "title": "Борсов потвърди помощта на България в преговорите на Черна гора за присъединяване към ЕС"}
{"url": "http://www.cross.bg/polovinata-smyatat-trump-1569016.html", "text": "/КРОСС/ Над половината граждани на САЩ, включително повечето латиноамериканци и афроамериканци, смятат, че президентът Доналд Тръмп е расист, предаде Ройтерс.Проучването на АП и Националния център за изследване на общественото мнение (NORC) показва, че над половината граждани смятат, че неговата политика е влошила положението на латиноамериканците и мюсюлманите. Близо половината смятат, че политиката на Тръмп е влошила и положението на афроамериканците.Общо 57 на сто от всички възрастни, включително 8 от 10 афроамериканци, три четвърти от латиноамериканците и близо половината от белите, смятат Тръмп за расист. 85 на сто от привържениците на Демократическата партия са съгласни с това твърдение, но само 21 на сто от привържениците на Републиканската партия го приемат.Близо половината американци, включително две трети от афроамериканците, смятат, че междурасовите отношения в САЩ са се влошили през последната година. ", "date": "2018.03.01", "title": "Американците: Тръмп е расист"}
{"url": "http://www.cross.bg/bloom-sovinyon-regent-1569011.html", "text": "/КРОСС/Българско вино от немски сорт успя да спечели златен медал на едно от най-големите и престижни винени състезания, провеждащо се в Германия - Mundus Vini. Родното New Bloom от немския сорт Регент грабна златен медал още с дебюта си на международния конкурс. Избата производител - New Bloom Winery си отвоюва и други четири медала - сребро за New Bloom от Дорнфелдер, за Face-to-Face (F2F) Совиньон блан, за F2F Каберне Совиньон и Сира и за розето F2F от Каберне Совиньон и Марселан. Последното спечели само преди дни Златен ритон на Винария за най-добро розе от тазгодишна реколта.„Щастливи сме, че успяхме да надделеем над такава сериозна конкуренция с немски сорт на немска земя. Вярваме, че тероарът на Тракийска низина, където са всичките ни лозови масиви, отключва невероятен потенциал за създаване на интересни и запомнящи се вина дори и от малко популярни сортове като немските Дорнфелдер и Регент\", коментираха от екипа на родната винарна. New Bloom Winery притежава 6000 дка собствени лозови масиви. Те са разположени в най-слънчевата част на Тракия - землищата на селата Найден Герово, Правище и Драгомир.Собствените лозя позволяват прилагането на строг контрол върху целия производствен процес - от засаждането, отглеждането и брането на гроздето до обработката му в краен продукт. Отглежданите сортове грозде в New Bloom Winery са както популярните Каберне Совиньон, Мерло, Каберне Фран, Сира, Шардоне, Совиньон Блан и Мускат, така и нетрадиционните и нови за страната ни сортове като немските Дорнфелдер, Регент, както и Глера (от който се прави Просеко). Да заложиш именно на консервативните немски Дорнфелдер и Регент още през 2007 г. се оказва смело начинание, което днес дава много успешни резултати. New Bloom Winery са единствените в България, които ги отглеждат и вече присъстват в чист вид или като купаж в сериите F2F (face-to-face) и New Bloom.В журито на конкурса Mundus Vini участваха 270 международни винени експерти от 44 страни. За шест дни те оцениха 6770 проби от 150 винени дестинации. Mundus Vini е създаден преди 17 години и оттогава досега е един от най-важните винени конкурси в света. Оценяването се прави на база 100-точковата система на Международната организация по лозата и виното (OIV). ", "date": "2018.03.01", "title": "Дебют и златен медал за New Bloom Регент на Mundus Vini"}
{"url": "http://www.cross.bg/borisov-regiona-boiiko-1569015.html", "text": "/КРОСС/ „Трябва да се възползваме от момента и да се съсредоточим върху реалното изграждане на коридори между нашите страни - транспортни, енергийни, дигитални\", заяви премиерът Бойко Борисов на срещата си с косовския президент Хашим Тачи. Той подчерта, че се откриват възможности с хибридно финансиране, чрез подкрепа от различни финансови институции и други донори, да се инвестира в изпълнението на конкретни проекти. „Свързаността, както и визовата либерализация, ще спомогне за увеличаване на туристите между нашите страни и на преките бизнес контакти, което ще има за резултат задълбочаване на търговското сътрудничество в региона\", каза българският министър-председател.Премиерът Борисов припомни конфликтите на Балканите през 90-те години на миналия век и подчерта, че най-важното в момента е да се гледа напред - какво може да се направи за региона и за хората. „Тази наша цел, която се превърна в европейска тема на най-високо ниво, означава и интегриране на Косово. Наясно сме за предизвикателствата, произтичащи от позицията на някои страни-членки по статута, но това не бива да ви обезкуражава\", каза Борисов.Двамата лидери приветстваха и Стратегията за Западните Балкани, в която Европейската комисия включи всички идеи на България за развитие на региона. „С този документ категорично се декларира желанието Европа да се развива като континент на стабилността, сигурността и просперитета. На Косово, Република Македония, Сърбия, Черна гора, Босна и Херцеговина и Албания и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС\", добави премиерът Бойко Борисов. ", "date": "2018.03.01", "title": "Борисов и Тачи ще работят за свързаност и визова либерализация в помощ на туризма"}
{"url": "http://www.cross.bg/bulgariya-april-sofiya-1569012.html", "text": "/КРОСС/ За тринадесета поредна година ЕVN България ще проведе своята лятна стажантска програма \"Младежи с бъдеще\", която дава възможност на талантливи младежи да придобият реален практически опит в дружеството. Желаещите да участват в програмата могат да кандидатстват по определени позиции, в съответствие с техния интерес и предпочитания. Програмата е с продължителност три месеца: юли, август и септември 2018 г. В зависимост от обявените позиции местата на провеждане на стажовете включват централни отдели на EVN България и клиентски центрове на компанията в Югоизточна България. EVN България кани желаещите за стаж да подадат своите документи за кандидатстване в срок до 30 април 2018 г. на електронен адрес: . Информация за конкретните стажантски позиции е публикувана на интернет страницата на ЕVN България  в меню „Кариери\" на линк:   И тази година стажантите ще имат възможност да работят по реални и значими проекти, подкрепяни от опитни и квалифицирани специалисти. След края на стажа най-успешно представилите се ще имат шанс да получат предложение за по-дългосрочен ангажимент в дружеството или покана за посещение на централата на EVN в Австрия. През 2018 г. EVN България отново ще вземе участие в редица кариерни форуми с цел активни студенти и търсещи работа да осъществят пряк контакт с представители на компанията и да получат подробна информация и консултация за кариерните възможности в нея. Календарът на участията включва:Повече информация за предстоящите участия на EVN България в кариерни форуми можете да откриете на интернет страницата на компанията на следния линк: ", "date": "2018.03.01", "title": "За тринадесета година EVN България кани студенти за своята стажантска програма „Младежи с бъдеще“"}
{"url": "http://www.cross.bg/dvizhenieto-poradi-ogranicheno-1569014.html", "text": "/КРОСС/ 1. Метеорологична обстановка: Температурите са в интервала от - 20° до - 3°.Температури от метеостанциите на АПИ в °C:- проход „Предела\": -8,3°;- Кресна: -2,5°;- проход „Република\": -6,8°;- Костандово: -16,3°;- проход „Шипка\": -3,3°;- проход „Петрохан\": -11,8°;Времето над страната е предимно облачно.Вятър духа в областите Варна, Видин Добрич, Пазарджик, Пловдив, Разград, Сливен, Смолян, София, Търговище и Шумен. Пътните настилки са предимно заснежени, заледени и обработени.2. Обстановка /състояние/ по РПМ:2.1. Проходи: 2.1.1. Ограничения за текущия период:- „Айтоски\"- забранен за МПС над 12 т;- „Дюлински\" - затворен за всички МПС;- „Котленски\" - затворен за МПС над 12 т;- „Обзорски\" - забранен за МПС над 12 т;- „Печинско\" - отворен за всички МПС;- „Превала\" - забранен за МПС над 12 т с ремаркета и полуремаркета;- „Предел\" - отворен за всички МПС;- „Републиката\" - отворен за всички МПС;- „Ришки\" - отворен за всички МПС;- „Рожен\" - отворен за всички МПС;- „Твърдишки\" - забранен за МПС над 10 т;- „Троянски\" - затворен за всички МПС;2.1.2. Временни ограничения:2.1.3. Целогодишни ограничения за движение по проходите:- „Върбишки\" - затворен за всички МПС; - „Златишки\" - затворен за всички МПС;- „Вратник\" - забранен за МПС над 10 т;- „Пампорово\" - забранен за МПС над 3,5 т; - „Петрохан\" - забранен за МПС над 12 т;- „Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.2.2. Автомагистрали: - А1 „Тракия\": ОПУ Бургас:Ограничено е движението за всички МПС по АМ „Тракия\" от Карнобат до Бургас в двете посоки.- А2 „Хемус\": няма ограничения.- А3 „Струма\": няма ограничения.- А4 „Марица\": няма ограничения.- А5 „Черно море\": няма ограничения.- А6 „Люлин\": няма ограничения.Временни ограничения в движението на МПС по първокласната пътна мрежа:- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:ОПУ Стара Загора:Временно е ограничено движението за всички МПС по път І-6 в участъка на гр. Мъглиж - гр. Гурково поради силен вятър и снегонавявания.Обходен маршрут: Стара Загора - Нова Загора - Гурково.;- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: ОПУ Добрич: - Временно е ограничено движението за МПС до 3,5 т. по път I-9 Дуранкулак - граница с Област Варна поради силен вятър и снегонавявания.ОПУ Варна:- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради силен вятър и снегонавявания.ОПУ Бургас: - ограничено е движението за МПС над 12т в участъка Обзор - Слънчев бряг.2.3. Други въведени извънредни временни ограничения на движението:ОПУ Бургас:- Временно е ограничено движението на всички МПС по път III-795 Вълчаново ханче - Малина поради силен вятър и снегонавявания;- Временно е ограничено движението на МПС над 10 т по път III-908 Варовник - Вълчаново ханче поради силен вятър и снегонавявания;- Временно движението по път III-2085 Горица - Просеник е ограничено за всички МПС силен вятър и снегонавявания.- Временно движението по път III-6009 Изворище - Каблешково - Ахелой е ограничено за всички МПС;ОПУ Велико Търново:- Ограничено е движението по път III-405 Алеково - Козловец поради снегонавяване.- Ограничено е движението по път III-407 Павел - Совата за МПС над 12 т. поради снегонавяване.ОПУ Видин:- ограничено е движението за всички МПС по път III-1412 от разклон за с. Бранковци до с. Раковица поради снегонавявания.ОПУ Добрич: - Ограничено е движението за всички МПС по път II-27 Добрич - Владимирово - Бдинци поради снегонавявания;- Ограничено е движението за МПС над 3,5 т по път II-27 Добрич - Балчик поради снегонавявания.- Временно движението по път II-29 Добрич - Генерал Тошево - Кардам - ГКПП Йовково е ограничено за движение на МПС над 3,5 т снегонавявания;- Ограничено е движението на МПС над 12 т по път II-71 Добрич - Силистра поради снегонавявания; - Временно движението по път II-71 Добрич - Балчик е ограничено за всички МПС поради снегонавявания.- Ограничено е движението на МПС над 3,5 т по път III-207 Кочмар - Тервел - граница Шумен - Силистра поради снегонавявания - Ограничено е движението на МПС над 12 т по път III-207 Кочмар - Стефан Караджа поради снегонавявания - Ограничено е движението на всички МПС по път III-293 Добрич - Крушари поради снегонавявания;- Ограничено е движението на всички МПС по път III-296 Генерал Тошево - Каварна поради снегонавявания;- Ограничено е движението за всички МПС по път III-901 Шабла - Каварна поради снегонавявания.- Ограничено е движението за МПС на 12 т. по път III-2077 Кочмар - Тервел - Межден поради снегонавявания.;- Ограничено е движението за МПС над 12 т. по път III-2075 Орляк - Зърнево поради обилен снегонавявания. - Ограничено е движението за всички МПС по път III-2702 Генерал Киселово - Ведрина - Добрич поради снегонавявания. - Ограничено е движението на всички МПС по път III-2903 Генерал Тошево - Росица поради снегонавявания.- Ограничено е движението по за всички МПС по път III-2904 Кардам - Дуранкулак поради снегонавявания и лоша видимост- Ограничено е движението за всички МПС по път III-2932 Крушари - Росица поради снегонавявания.- Временно движението по път III-7102 Тервел - Ангеларий е ограничено за движение на всички МПС поради снегонавявания.- Ограничено е движението за всички МПС по път III-7103 Oногур - Телериг - Крушари поради снегонавявания.- Временно движението по път III-7106 Карапелит - Кочмар е ограничено за движение на  МПС над 12 т поради снегонавявания.- Ограничено е движението за всички МПС по път III-9002 Балчик - Генерал Тошево поради снегонавявания.- Ограничено е движението за всички МПС по път III-9701 Добрич - Сърнино поради снегонавявания.ОПУ Ловеч:- Ограничено е движението за всички МПС по път III-358 Шипково - Рибарица, поради снегонавявания.ОПУ Пазарджик: - Временно движението по път II-37 Батак-Доспат е ограничено за МПС над 12 т с ремаркета и полуремаркета.ОПУ Пловдив: - Движението по път III-861 Югово - Лъки се осъществява задължително с вериги за всички МПС поради снегонавявания.- Движението по път III-8611 Белица - Загражден се осъществява задължително с вериги за всички МПС снегонавявания.ОПУ Разград: - Ограничено е движението за МПС над 12 т по път II-23 Русе - Кубрат поради снегонавявания.- Ограничено е движението за МПС над 3,5 т по път II-23 Кубрат - Дулово поради снегонавявания.- Ограничено е движението за МПС над 12 т по път II-49 Разград -Тутракан поради снегонавявания.- Ограничава се движението за МПС над 12 т по път II-49 Разград - Търговище поради снегонавявания.- Ограничено е движението за МПС над 12 т по път II-51 Дралфа - Чудомир - Лозница - път I-2 поради снегонавявания.- Ограничено е движението за МПС над 12 т по път III-205 Разград - Исперих поради снегонавявания.- Ограничено е движението за МПС над 12 т по път III-205 Исперих - Стефан Караджа снегонавявания.- Ограничено е движението за МПС над 12 т по път III-206 Пороище - Лозница поради снегонавявания.- Ограничено е движението за МПС над 12 т по път III-702 Пристое - Лъвино поради снегонавявания.- Ограничено е движението за МПС над 12 т. по път III-2001 Ветово - Глоджево поради снегонавявания.- Ограничено е движението за МПС над 12 т по път III-2002 Цар Калоян - Захари Стояново снегонавявания.- Ограничено е движението за МПС над 12 т. по път ІІІ-2003 Дряновец - Сеново поради снегонавявания.- Ограничено е движението за МПС над 12 т по път III-2004 път I-2 - Балкански - път III-204 поради влошени метеорологични условия.- Ограничено е движението за МПС над 12 т по път III-2005 Самуил - Подайва поради влошени метеорологични условия.- Ограничено е движението за МПС над 3,5 т по път ІІІ-2102 Черешово - Бисерци поради снегонавявания.- Ограничено е движението за МПС над 12 т по път ІІІ-2302 Сеново - Просторно поради снегонавявания.- Ограничено е движението за МПС над 12 т по път ІІІ-2305 Исперих - Зебил поради снегонавявания.- Ограничено е движението за МПС над 12 т по път ІІІ-2306 Тодорово - Къпиновци поради снегонавявания.- Ограничено е движението за МПС над 12 т по път ІІІ-4902 Побит Камък - Веселец снегонавявания.- Ограничено е движението за МПС над 12 т по път ІІІ-4904 „/о.п. Разград - Кубрат/ - ЖП гара Разград - /Разград - Дянково/ поради снегонавявания.- Ограничено е движението за МПС над 12 т по път ІІІ-7002 Ясенково - Голям извор поради снегонавявания.ОПУ-Русе: - Ограничено е движението за МПС над 12 т по път II-23 Русе - Кубрат поради снегонавявания.- Временно движението на МПС над 3,5 т по път III-202 Щръклево - Русе е ограничено поради снегонавявания.- Временно движението за всички МПС по път III-2001 Писанец - Ветово е ограничено поради снегонавявания.- Временно движението за всички МПС по път III-2003 Дряновец - Сеново е ограничено поради снегонавявания.- Временно движението за МПС над 3,5 т. по път III-2102 Сливо поле - Черешово е ограничено снегонавявания.- Временно движението за всички МПС по път III-2302 Червена вода - Ветово е ограничено поради снегонавявания.ОПУ Силистра:- Ограничава се движението за МПС над 3,5 т по път II-23 Дулово - Исперих поради снегонавявания.- Ограничено е движението за МПС над 3,5 т по път II-49 Старо село - Кубрат поради снегонавявания.- Ограничава се движението за МПС над 12 т по път II-71 Силистра - Добрич поради снегонавявания.- Ограничено е движението на всички МПС по път III-205 Тутракан - Исперих поради снегонавявания. Обходен маршрут: Царев дол - Черногор - Главиница - Исперих.- Ограничено е движението за МПС над 3,5 т по път III-207 Алеково - Тервел поради снегонавявания.- Ограничено е движението за МПС над 3,5 т по път III-701 Секулово - Нови пазар поради снегонавявания.- Ограничено е движението за МПС над 3,5 т по път III-2077 Каблешково - Межден снегонавявания.- Ограничено е движението за МПС над 12 т по път III-2305 Конево - Зебил - Вълкан поради снегонавявания.ОПУ Смолян:- Движението по път II-37 граница ОПУ Пазарджик - Барутин е забранено за МПС над 12 т с ремаркета и полуремаркета;- Движението по път III-197 граница ОПУ Благоевград - Девин е забранено за МПС над 12 т с ремаркета и полуремаркета;- Движението по път III-861 Лъки - местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.Обходен маршрут Лъки - Югово - Чепеларе - Рожен и обратно. Движението в района се регулира с пътни знаци.- Движението по път III-8631 Момчиловци - проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги.ОПУ Търговище: - Ограничава се движението по път II-49 Разград - Търговище за МПС над 12 т. поради снегонавявания.3. Машини работили по зимното поддържане: 717 бр.  ", "date": "2018.03.01", "title": "717 машини продължават да чистят републиканските пътища"}
{"url": "http://www.cross.bg/dzhagur-richards-kiiit-1569019.html", "text": "/КРОСС/ Кийт Ричардс се извини на Мик Джагър за забележката да си направи вазектомия, защото стана баща за осми път през декември 2016 г. на 73-годишна възраст, съобщиха световните информационни агенции.Кийт Ричардс, който има четири деца и пет внучета, нарече Джагър \"похотливо старо копеле\" в интервю за \"Уолстрийт джърнъл мегазин\". \"Време е да се клъцнеш - не може да ставаш баща на тази възраст. Бедните деца\", подхвърли той.\"Дълбоко съжалявам за коментара за Мик в \"Уолстрийт джърнъл мегазин\" - написа в Twitter 74-годишният Кийт Ричардс. - Беше напълно неуместен. Разбира се, че му се извиних и лично\".Ричардс и Джагър, които са написали повечето песни на \"Ролинг стоунс\" са известни с бурните си отношения.\"Между нас нещата са ту добре, ту зле, но ако говоря за \"Ролинг стоунс\", няма фронтмен като Джагър\" - каза Кийт Ричардс пред \"Уолстрийт джърнъл мегазин\" в интервю за броя, който ще излезе на 10 март.Осемте деца на Мик Джагър са от пет жени. Той стана прадядо през 2014 г., когато роди Асизи, дъщерята на Джейд Джагър. ", "date": "2018.03.01", "title": "Кийт Ричардс се извини на Мик Джагър за съвета за вазектомията"}
{"url": "http://www.cross.bg/yanyari-sistema-bankovata-1569017.html", "text": "/КРОСС/ През януари банковата система е със 117 млн. лв. печалба, с 23 млн. лв. повече спрямо януари 2017 г., съобщава Българската народна банка (БНБ). Разходите за обезценка на финансови активи, които не се отчитат по справедлива стойност в печалбата или загубата, към края на януари 2018 г. възлизат на 32 млн. лв. (при 47 млн. лв. година по-рано), пише още в съобщението.Спрямо края на 2017 г. активите на банковата система намаляват с 878 млн. лв. (0.9%). Позицията пари и парични салда при централни банки и други депозити на виждане, която е с най-висока ликвидност, продължава да заема съществен дял в общите активи на банковия сектор - 18.8% в края на януари. На месечна база дълговите ценни книжа намаляват с 869 млн. лв. (6.4%), главно при емитираните от сектор \"държавно управление\".Брутният кредитен портфейл на банковата система (без кредитите и авансите за секторите \"централни банки\" и \"кредитни институции\") през януари се увеличава със 199 млн. лв. (0.4%). Нарастват кредитите за \"домакинства\" (с 200 млн. лв., 1%) и тези за \"нефинансови предприятия\" (с 46 млн. лв., 0.1%), докато за секторите \"държавно управление\" и \"други финансови предприятия\" има спад, отчита Централната банка.Депозитите в банковата система спрямо края на декември 2017 г. намаляват с 581 млн. лв. (0.7%) поради спада при всички институционални сектори с изключение на ресурса на \"държавно управление\", при който има увеличение със 155 млн. лв. (7.8%). ", "date": "2018.03.01", "title": "117 млн. лева печалба за банките през януари"}
{"url": "http://www.cross.bg/biznes-ypravlenie-zakona-1569018.html", "text": "/КРОСС/ От левицата смятат, че с промените в Закона за митниците управляващите ще \"изтупат\" от малкия и среден бизнес 200 млн. лв. Управляващите за пореден път се отнасят към този бизнес като към брашнен чувал. Това заяви в отрицателен вот Таско Ерменков от левицата, след като управляващите приеха промени в Закона за митниците, цитиран от news.bg.С промените се въвежда изискването финансовият министър да определя изискванията към софтуера за управление на продажбите в търговските обекти и към производителите, разпространителите и ползвателите на софтуер, а производителите и разпространителите на софтуер да декларират в НАП, че софтуерът отговаря на изискванията. Така ще се декларира, че софтуерът не може да променя, изтрива или манипулира информацията в базата данни, с която работи.НАП ще създаде електронен списък на софтуерите за управление на продажби в търговските обекти. Лицата ще са длъжни да използват в търговските си обекти само включените в списъка софтуери.Таско Ерменков заяви, че за пореден път в българското законодателство се нарушават правилата, които сами депутатите са приели и предупреди, че няма оценка върху въздействието. Управляващите за пореден път се отнася към малкия и среден бизнес като брашнен чувал - тупат и тупат, посочи в отрицателния си вот Ерменков. Той бе категоричен, че управляващите се опитват да вземат допълнително 200 млн. лв. от българския бизнес.Опитвате се да им вземете около 200 млн. лв. допълнително. Той посочи, че те са длъжни да посочат и кои са облагодетелстваните фирми, които ще си направят нови устройства. По време на дебатите Драгомир Стойнев коментира, че с промените в Закона за митниците български предприемачи ще бъдат рекетирани от ГЕРБ. \"Сега е моментът да се знае, че ГЕРБ ще вземат 200 млн. лв. от българските граждани\", изтъкна Стойнев.Менда Стоянова изтъкна, че целта на опозицията е да заблуди хората като хвърлят въпросните цифри в публичното пространство. \"Става дума за софтуер за управление на продажбите и онези фискални устройства - касов апарат или фискален принтер, които са свързани с компютъра за управление на продажбите\", коментира Менда Стоянова.  ", "date": "2018.03.01", "title": "БСП: Правителството \"тупа\" 200 млн. от малкия и среден бизнес със Закона за митниците"}
{"url": "http://www.cross.bg/ychitelkata-zhena-godishna-1569010.html", "text": "/КРОСС/ 44-годишна жена от Меричлери е задържана с полицейска мярка за 24 часа. Установено е, че спорът между нея и учителката възникнал, след като вчера 14-годишната й дъщеря била изгонена от клас. Поводът за наложеното наказание бил написани на дъската нецензурни думи по време на час.По първоначални данни, същия ден по обяд майката нахлула в училището и ударила преподавателката с дървена дръжка на метла.След подадения сигнал в полицията и изясняване на обстоятелствата около инцидента, на родителката е съставен акт по смисъла на Указа за борба с дребното хулиганство, а работата по документирането на случая продължава. ", "date": "2018.03.01", "title": "44-годишна жена удари учителката на дъщеря си, изгонила я от час"}
{"url": "http://www.cross.bg/nyama-kuncho-stoiichev-1569001.html", "text": "/КРОСС/ „Няма обективни данни, че някой иска да свали правителството. На ситуацията можем да гледаме по два начина: като трагедия или като виц. Предпочитам да я интерпретирам все едно живеем в много голям виц. Първото, което е ясно, е, че или ще има сделка и няма да има правителство, или ще има правителство, но няма да има сделка. Аз залагам на второто. Правителството ще остане, но сделка няма да има\". Това заяви в „Денят започва\" на БНТ социологът Кънчо Стойчев. Той гостува в предаването заедно с проф. Михаил Константинов. Основна тема: сделката за ЧЕЗ.„Главният въпрос за мене в тази ситуация е как е възможно да стигнем дотам? Кои са тези условия, които правят възможно да попаднем в такава, ще го кажа направо, идиотия!\", коментира Кънчо Стойчев. „Възможно е, когато имаш държава, но нямаш институции, които да работят. Това е оксиморон. Като нямаш институции, нямаш държава. А ако нямаш държава, как упражняваш държавността? С една пределна концентрация на власт и оттам нататък - парализа на институциите\", заяви социологът.Според проф. Михаил Константинов българският народ показа, че вече не може да бъде мамен. „Първото беше Истанбулската конвенция, която беше изритана много бързо и качествено и в обозримото бъдеще тя няма да мине. Второто е скандалът с ЧЕЗ. Скандалът с ЧЕЗ няма да мине. Въпросът е защо ядохме толкова много жаби покрай тази сделка. Опасявам се, че ако някой е взел комисионни, ще стане малко страшно. Сделката не може да мине, защото ЦЕЗ е стратегическа конструкция, каза проф. Константинов.Според Кънчо Стойчев проблемът с българските институции е, че те са безпрекословно подчинени и командвани: „В други европейски страни те са подчинени, но степента на автономност е голяма. В президентска република, каквато е САЩ, президентът има право да уволни шефа на ЦРУ или други ключови фигури, но не може да го направи. Няма как да стане.\"„Напоследък видяхме серия от нелогични неща. Имам чувството, че присъствам в театър. Аз съм в залата, играе се някаква пиеса на сцената, но тя не се играе за мене, а за някой, когото ние не виждаме. В цялата история има двойно дъно. Съгласен съм с проф. Константинов за това, че общественото мнение започва да бъде санкционираща сила. Българите могат да спират безумия и безобразия. Дано бъде така все по-често\", каза Кънчо Стойчев.Проф. Михаил Константинов: „В момента в България се случват няколко неща и ако управляващите не го разберат си отиват буквално. Първото - за Конвенцията - май го разбраха, въпреки че и там има шикалкаване. Но пак им го казвам: няма да стане тази година, няма да стане и догодина. И сделката с ЧЕЗ няма да се случи. Трябва да се мисли преди нещо да стане. А не каква я мислехме, каква стана. Каквато я мислехте, такава стана. Писна ми всяка сутрин да включвам интернет и да виждам скандала, който ще ги помете. Стига толкова!\"Кънчо Стойчев припомни събитията от началото на годината, които се отразиха върху властта: „Правителството влезе в една турболенция, в спирала от скандали. През януари и февруари имаше и убийства, и политически и икономически скандали, и управленска безпомощност, и нефункциониране на институциите. Това се случи в къс период от време. Обикновено подобни натрупвания водят до промяна. И ние тази промяна в умовете и настроенията на хората ще я видим. Не го казвам с удовлетворение, защото България трябва да ускори своето развитие. А ние не го правим. Бизнес средата е отвратителна. Инвеститорите бягат. Ние не сме на необитаема планета. Ако нещо стане в света, нашият ръст ще изчезне. Въпросът не е дали има или няма ръст, а колко е този ръст и дали решаваме най-важната си задача - да догонваме. Ако погледнем дори Албания и Македония са преди нас. Значи нещо се случва в България. И това не е стабилност, а стагнация.  Да говорим, че нещо хубаво се случва, е престъпление към нацията. Ние не ускоряваме нашето развитие, а можем да го ускорим. Това, което ни пречи, е лошо управление, блокирани институции, нечестно състезание и монополизиране на целия живот, включително политически\".Проф. Михаил Константинов обаче напомни, че преди 11 години нашият стандарт е 29% от европейския. „Сега е 49%. Това е обективен факт. Постигнали сме го. Сега най-бедният регион - Северозападният, е 1/3 от европейския. Преди беше цяла България. Не се случват нещата достатъчно добре, но нещо се случва.\"Кънчо Стойчев: „Нека погледнем темпа на промяна в източните страни и у нас. Те го направиха с темп, при който поколението на прехода е спасено. Нашето си отива неспасяемо.\" ", "date": "2018.03.01", "title": "Кънчо Стойчев за ЧЕЗ: Или сделка, или правителство"}
{"url": "http://www.cross.bg/pozitano-dvizhenieto-knyaz-1568999.html", "text": "/КРОСС/ Посоката на движение по три ключови улици в центъра на София се сменя от днес.Обръщането засяга централните улици „Позитано\", „Княз Борис I\" и „Алабин\", а ключовата точка на промените е улица „Лавеле\".Промяната е част от цялостна идея за нова постоянна организация на движението в зоната между улица „Алабин\" и булевардите „Тодор Александров\" и „Александър Стамболийски\".Според новата архитектурна схема движението по „Княз Борис\" от „Позитано\" ще е в посока „Стамболийски\", а при колелото на трамвай №5 „Позитано\" се обръща към „Леге\".С цел по-добрата организация на движението, пешеходният светофар на кръстовището на „Княз Борис\" и „Стамболийски\" ще бъде надграден и за автомобили.  ", "date": "2018.03.01", "title": "Сменя се посоката на движение по три ключови улици в центъра на София "}
{"url": "http://www.cross.bg/zheneva-letishteto-zatvoreno-1569003.html", "text": "/КРОСС/ Международното летище в Женева временно е затворено поради лошото време, предаде ТАСС, като се позовава на съобщение на летищните власти.\"Поради неблагоприятни метеорологични условия летището в Женева временно е затворено. Препоръчваме на пътниците да не идват на летището\", се казва в съобщението. Отбелязва се, че в района на летището е облачно и вали сняг.Летището в Женева обслужва 59 авиокомпании и от него се извършват полети по 142 направления.  ", "date": "2018.03.01", "title": "Международното летище в Женева затвори заради лошото време "}
{"url": "http://www.cross.bg/zayavi-oruzhiya-pentagona-1569000.html", "text": "/КРОСС/ Пентагона заяви, че заявленията на президента на Украйна Петро Порошенко за доставка на оръжия, са преждевременни, предаде РИА Новости.Смятам, че са преждевременни изказвания за доставка на оръжия на Украйна в най-скоро време, заяви говорител на Пентагона.Самият Петро Порошенко заяви, че първите доставки на оръжие от САЩ се очакват до няколко седмици. Президентът заяви, че става дума за средства за електронна борба, противовъздушна отбрана и други видове въоръжение.  ", "date": "2018.03.01", "title": "Пентагона отряза Украйна, че скоро ще им доставя оръжия"}
{"url": "http://www.cross.bg/sean-neli-mart-1569007.html", "text": "/КРОСС/ „Please Get Off Your Phone\" е  третият сингъл на Нели еткова и американските автори Mario J McNulty и Sean Wood.Sean Wood е автор на музиката и текста, а Mario J McNulty е  музикален продуцент и автор на аранжимента. Лирик видеото към песента е дело на Радостин Събев-Шошо.\n\t\t\t\t\tПо повод Националния празник - 3 март, Нели Петкова ще изнесе 2 концерта. Единият е на  2 март в град Каварна в НЧ \"Съгласие\" с участието на ФТА „Бизоне\", а вторият е на 3 март и е част от програмата на „Патриотичния фестивал\", който ще се проведе в парк „Ротонда\", град Банкя. Нели Петкова Please Get Off Your Phone Музика: Sean Wood Текст: Sean WoodМузикален продуцент и аранжимент: Mario J McNultyПродуцент - Massive Productions Лирик видео: Радостин Събев- ШошоФотограф: Костадин Кръстев- КокоСтайлинг: Георги Петков  ", "date": "2018.03.01", "title": "Нели Петкова с нов сингъл Please Get Off Your Phone"}
{"url": "http://www.cross.bg/istanbylskata-kipur-sila-1569005.html", "text": "/КРОСС/ Истанбулската конвенция влиза в сила в Кипър. Официално това става днес, съобщи Нова телевизия.Страната е 27-ата страна членка на Евросъюза, която ратифицира документа. За да се приеме текстът, имаше обществен дебат, по който се постигна консенсус. Реши се, че конвенцията е важен документ.По официални данни за 10 години е имало близо 10 000 случая на насилие над жени в страната, която е с население малко над 1 милион души.  ", "date": "2018.03.01", "title": "Истанбулската конвенция влиза в сила в Кипър"}
{"url": "http://www.cross.bg/goranov-sdelkata-sdelka-1569004.html", "text": "/КРОСС/ Държавата има готовност и желание да влезе в сделката за ЧЕЗ. Воля и пари за участие в сделката за ЧЕЗ има. Това заяви финансовият министър Владислав Горанов на извънреден брифинг след срещата на купувача на ЕРП-то Гинка Върбакова и премиерът Бойко Борисов в Министерски съвет.\"Заявихме ясно желанието си да участваме в тази сделка по един или друг начин. Ако продавачът се съгласи, държавата има възможността през средства от бюджета или частно придобиване - чрез някоя от енергийните компании, да влезе в подобна сделка\", заяви мин. Горанов.\"Разговорите са на твърде предварителен етап\", предупреди Горанов.\"Ние искам да участваме по един или друг начин\", категоричен е финансовият министър.Държавата има възможност да влезе в подобна сделка, обясни Горанов. Той напомни, че все пак говорим за сделка водена извън държавата. Трябва обаче да се получи и съгласие от страна на продавача, дали българската държава може да вземе участие в сделката.Вицепремиерът Томислав Дончев пък изтъкна, че България ще се стреми към притежание на контролен дял над ЕРП-то.Горанов заяви пред журналисти, че веднага, когато има официална информация, тя ще бъде представена. Когато има позиция на чешката страна, ще бъдете уведомени, обеща финансовият министър. ", "date": "2018.03.01", "title": "Горанов: Държавата има воля и пари да участва в сделката за ЧЕЗ"}
{"url": "http://www.cross.bg/hiks-trump-zayavi-1569006.html", "text": "/КРОСС/ Близката сътрудничка на американския президент Доналд Тръмп, директорката на комуникациите на Белия дом Хоуп Хикс, подаде оставка вчера, предадоха световните агенции, цитирани от novini.bg.Говорителката на Белия дом Сара Сандърс заяви, че не е ясно кога точно Хикс ще предаде функциите си. Сандърс уточни, че оставката не е свързана с показанията на Хикс пред членове на комисията по разузнаване към Камарата на представителите на Конгреса при разследване за Русия и изборите в САЩ през 2016 година.Хикс беше и говорителка на Тръмп по време на предизборната кампания през 2016 година. Във вторник тя отговори на въпроси за кампанията и за преходния период до встъпването на Тръмп в длъжност през януари 2017 г., но отказа да обсъжда ролята си в управлението, включително участието си в подготвянето на изявление през юли 2017 г., погрешно интерпретирало среща в \"Тръмп тауър\" през юли 2016 г., включвала най-големия президентски син Доналд Тръмп младши, други сътрудници на президента и руската служителка Наталия Веселницкая.В. \"Ню Йорк таймс\" съобщи, че Хикс е заявила пред колеги, че е постигнала това, което е смятала за възможно на поста си.\"Хоуп е фантастична и свърши прекрасна работа\", заяви Тръмп, коментирайки решението й, добавяйки, че тя ще му липсва. \"Убеден съм, че в бъдеще отново ще работим заедно\", каза той. Хикс заяви, че няма думи, с които да изрази благодарността си към президента, без да коментира причините за оттеглянето си. ", "date": "2018.03.01", "title": "Шефката на комуникациите на Белия дом подаде оставка"}
{"url": "http://www.cross.bg/vurbakova-prodavacha-premiera-1569002.html", "text": "/КРОСС/ Обсъдихме обстановката за нашата сделка и притесненията, които има. Това заяви купувачът на активите на ЧЕЗ Гинка Върбакова веднага след срещата си с премиера Бойко Борисов в Министерски съвет.По време на разговора с премиера станало ясно, че Борисов иска да има контрол над сделката.За да има спокойствие за крайния потребител, Върбакова е склонна да допусне държавно участие.\"Заминавам за Чехия\", обяви Върбакова. Посещението и ще бъде заради срещи с продавача на ЧЕЗ. \"Заминавам като представител на моите компании, за да запозная продавача със създалата се обстановка\", дообясни Върбакова и допълни, че ще разговарят по подписания договор.  ", "date": "2018.03.01", "title": "Гинка Върбакова е склонна да допусне държавно участие в енергодружеството"}
{"url": "http://www.cross.bg/repyblikata-kazanluk-prohod-1569008.html", "text": "/КРОСС/ За тържествата на връх Шипка по случай Националния празник на Република България от 20 ч. на 2 март до 18 ч. на 3 март ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово - Шипка - Казанлък.Както всяка година транзитният трафик ще се насочва по път II-55 през Прохода на Републиката по следния маршрут: Русе - Велико Търново - Дебелец - Проход на Републиката - Гурково - Казанлък и обратно.Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел „Мъглиж\" (път I-5 с път I-6).Ограничението в движението през Шипченския проход не важи за организирания междуградски автобусен транспорт. ", "date": "2018.03.01", "title": "На 3 март транзитното движение от Шипка се пренасочва към Прохода на Републиката"}
{"url": "http://www.cross.bg/byrgas-karnobat-dvizhenieto-1569034.html", "text": "/КРОСС/ По обяд беше възстановено движението по автомагистрала „Тракия\", в посока от Бургас до Карнобат. Скоростта на движение в отсечката е ограничена до 90 км/час поради огромни количества сняг в определени участъци от аварийната лента.По-късно следобед, в неустановено засега време ще бъде пуснато движението и в посока от Карнобат към Бургас. В разчистването на отсечката от АМ „Тракия\" на територията на област Бургас участват 19 машини, от които 5 роторни снегорини.Агенция „Пътна инфраструктура\" апелира шофьорите, на които им предстои пътуване, да тръгват на път с автомобили подготвени за зимни условия, да карат със съобразена скорост, да не предприемат резки маневри и да спазват указанията на „Пътна полиция\".Междувременно стана ясно, че вече е отворен, без никакви ограничения за тежки автомобили и проходът Обзор-Слънчев бряг. ", "date": "2018.03.01", "title": "Снежната блокада падна, отвориха магистралата между Карнобат и Бургас"}
{"url": "http://www.cross.bg/mikov-tzenata-potrebitelite-1568993.html", "text": "/КРОСС/ „Държавата трябва да се върне в дружества като ЧЕЗ и има интерес да го направи сега\", Това заяви в ефира на „Здравей, България\" Михаил Миков, член на Националния съвет на БСП и бивш председател на Народното събрание.Той подчерта, че „целта на частния бизнес е печалба на гърба на потребителите, които стават все по-малко и все по-бедни\". Именно затова държавата трябвало да вземе нещата в свои ръце.Според Миков ще има „сериозен натиск за блокиране на сделката\" за продажбата на най-голямото електроразпределително дружество у нас.Социалистът е категоричен, че покупката на ЧЕЗ се финансира от банки, защото цената на дружеството е много висока.„При тази сделка обаче не се обсъждат цената, параметрите или какво очаква потребителите. Коментира се само личността на Гинка Върбакова\", коментира още Миков. ", "date": "2018.03.01", "title": "Миков: Държавата трябва да се върне в дружества като ЧЕЗ"}
{"url": "http://www.cross.bg/lichnite-iskaniyata-meditzite-1568990.html", "text": "/КРОСС/ Личните лекари заявиха вчера, че са готови да протестират, ако не се удовлетворят исканията им. Медиците имат няколко искания за подобряване на работата им.Специалистите настояват за по-малко административни дейности и повече средства, за да лекуват пациентите си.Според медиците пари ще има, ако пълната потребителска такса важи за всички без изключение. В момента някои социални групи като пенсионерите и хронично болните плащат по 1 лев за посещение при личния лекар. Медиците излязоха с предложение такса също да се промени и да стане 1% от минималната работна заплата.Според исканията им трябвало да отпадне изискването да са на разположение за прегледи 24 часа в денонощието. ", "date": "2018.03.01", "title": "Личните лекари плашат с протести"}
{"url": "http://www.cross.bg/feiisbyk-venera-vilendorfskata-1568992.html", "text": "/КРОСС/ Изображение на Вилендорфската Венера - фигурка на близо 30 000 години, смятана за шедьовър на палеолитното изкуство, бе цензурирано във Фейсбук, оповести Природонаучният музей във Виена, където творбата е изложена, предаде Франс прес.Статуетката, изобразяваща гола женска фигура с пищни форми, е открита в австрийското селище Вилендорф в началото на 20-и век. Става въпрос за най-популярното в света праисторическо изображение на жена, поясниха от музея.Фейсбук обаче премахнал изображението от послание, постнато в края на декември м.г. от активистката в областта на италианското изкуство Лаура Гианда. С това бе потвърдена информация на специализираното издание \"Арт нюзпейпър\".\"Смятаме, че археологическа находка и по-специално подобна икона не трябва да бъде забранена във Фейсбук, както и което да е друго произведение на изкуството\", отбелязаха от музея.\"Няма никаква причина Природонаучният музей във Виена да покрие с нещо Вилендорфската Венера и да скрие голотата й, независимо дали в помещенията му или в социалните мрежи\", възнегодува директорът му Кристиан Кьоберл. Той увери, че не е чул някой да е бил скандализиран, когато видял творбата.  ", "date": "2018.03.01", "title": "Фейсбук цензурира изображение на Вилендорфската Венера"}
{"url": "http://www.cross.bg/bulgariya-ermenkov-premier-1568994.html", "text": "/КРОСС/ \"От компетентните органи зависи дали ще бъде спряна сделката за ЧЕЗ. Те са тези, които трябва да извършат съответните разследвания и ако има и най-малките съмнения за непочтеност на парите или за неправомерно прикриване на истинските собственици или кандидатстващи за продажбата, то тази сделка наистина трябва да бъде спряна. Това каза в сутрешния блок на БТВ „Тази сутрин\" Таско Ерменков, депутат от БСП за България.\"Това е сделка, която е между две търговски дружества, която касае обаче над 2 милиона българи, тъй като става въпрос за снабдяване с електроенергия на тези хора, за цените, които те ще плащат и за сигурността дали като натиснат ключа, ще светне лампата\", добави той.Преди днешните заседания в комисиите в парламента и евентуалното изслушване на Гинка Върбакова, собственик на фирмата„Инерком\", която спечели сделката за купуването на ЧЕЗ България, Таско Ерменков отбеляза, че няма да я пита за познанията й относно възможността за управление на толкова голяма фирма като ЧЕЗ, защото самата тя е признала, че такива няма. Що се отнася до това откъде са парите й за закупуването на ЧЕЗ България, това е работа на компетентните органи да го установят, добави депутатът от левицата.Таско Ерменков коментира, че в случая не го притеснява толкова Гинка Върбакова, а че подобно нещо е възможно да се случи в България и то по време на председателството. Че един премиер на България заявява, че друг премиер от ЕС му е дал едни документи и на другия ден този премиер опровергава българския си колега, че българския премиер търси някакви гадове, вместо да погледне собствените си кирливи ризи и да види, че той е виновен за това, което става, той и неговата министърка, коментира още Таско Ерменков.Той добави, че за него сянката на Бойко Борисов стои зад тази сделка, а дали има други интереси или не, нека компетентните органи да установят това. Според депутатът не е възможно премиерът и енергийният министър Теменужка Петкова да не са знаели за това как се развива сделката с продажбата на ЧЕЗ България. ", "date": "2018.03.01", "title": "Ерменков: От компетентните органи зависи дали ще бъде спряна сделката за ЧЕЗ"}
{"url": "http://www.cross.bg/spryal-informatziya-simeonov-1568989.html", "text": "/КРОСС/ Влакът София - Бургас е спрял в полето край Айтос от 5:00 ч. тази сутрин, а пътниците нямат никаква информация за причината, съобщи Ивайло Симеонов, който е сред пасажерите.В момента, в който е спрял влакът, е спряло и отоплението.Има около седем вагона, в които има доста пътници, сред които и деца, каза Симеонов.Кондукторите също нямали информация, предполагат, че причината е замръзнала стрелка. ", "date": "2018.03.01", "title": "Пътници във влак София – Бургас са блокирани край Айтос"}
{"url": "http://www.cross.bg/komisiyata-sigyrnost-kontrol-1568996.html", "text": "/КРОСС/ Комисията по енергетика съвместно с Комисията за контрол над службите за сигурност ще прослушат всички страни по сделката за ЧЕЗ.Депутатите ще изслушат информацията от Комисията за защита на конкуренцията, Комисията за енергийно и водно регулиране, Комисията за финансов надзор, Агенцията за приватизация и следприватизационен контрол, Държавната агенция „Национална сигурност\" и Държавната агенция „Разузнаване\" във връзка с покупко-продажбата на активите на ЧЕЗ Груп в България.На заседанието на двете комисии е поканена и собственичката на фирмата купувач „Интерком\" Гинка Върбакова. От ГЕРБ съобщиха, че е поканен и представител на администрацията на президента.  ", "date": "2018.03.01", "title": "Две комисии в парламента правят изслушване по сделката с ЧЕЗ"}
{"url": "http://www.cross.bg/arnaydova-govoritelyat-dokazatelstva-1568998.html", "text": "/КРОСС/ Може да се очакват още обвинения за неизгодната сделка, ощетила община Перник за над милион лева, каза пред bTV говорителят на главния прокурор Сотир Цацаров - Румяна Арнаудова.Вчера за схемата бяха задържани бивш кмет и изпълняващ длъжността кмет на града.Кръгът на обвиняемите лица по това разследване не е изчерпан, продължаваме да събираме доказателства и е възможно да достигнем и до други обвинения, каза говорителят.Доказателствата, с които прокуратурата разполага, са основно доклад на Агенция за държавна финансова инспекция, множество свидетелски показания, документите, които вчера иззехме от Общината и веществени доказателства, събрани в рамките на вчерашните претърсвания, каза Арнаудова.По думите ѝ само от действията на двамата кметове и само за три месеца общината е ощетена с над 1,2 млн. лв. за дейности, които реално са изпълнени от друга фирма, получила за тях малко повече от 500 хил. лв.За думите на премиера Бойко Борисов, че вижда сценарий, който да повтори събитията от 2013 г., довели до падане на кабинета Арнаудова посочи, че прокуратурата следи внимателно какво се представя по медиите, но до този момент няма основания за самосезиране. Ако постъпи сигнал, ще изпълним задълженията си по закон и ще проверим, увери тя. ", "date": "2018.03.01", "title": "Може да има още обвинени за ощетяване на община Перник "}
{"url": "http://www.cross.bg/borisov-sobstvenik-sreshta-1568997.html", "text": "/КРОСС/ Гинка Върбакова се среща с премиера Бойко Борисов, съобщи Нова телевизия.Новият собственик на ЧЕЗ е поканен лично от министър-председателя, като двамата ще говорят в Министерски съвет. Тя е поискала закрито заседание, за да оповести банкова тайна.Според експерти трябва да се изясни този собственик има ли скрити зависимости.Днес парламентарните комисии по енергетика и специализираните служби се събират по казуса със сделката за ЧЕЗ.   ", "date": "2018.03.01", "title": "Борисов се среща с купувача на ЧЕЗ"}
{"url": "http://www.cross.bg/baltov-pirogov-prof-1569025.html", "text": "/КРОСС/ За първите 3 дни на седмицата около 700 пациенти са преминали през Спешния травматологичен кабинет на \"Пирогов\", а 190 от тях са приети за лечение.Това съобщи пред Bulgaria ON AIR директорът на лечебното заведение проф. Асен Балтов.По думите му, тези цифри са нормални, предвид метеорологичните условия в момента.\"От днес температурите ще падат още, заради което сме подготвени с усилени екипи\", подчерта проф. Балтов.Сред най-честите фрактури, с които пристигат пациентите, са в областта на глезена, китката, тазобедрената става и рамото. Най-тежкото счупване е в тазобедрената област, обясни д-р Балтов, тъй като там възстановяването е сравнително по-бавно.Според метеоролозите, днес и през следващите дни се очакват поледици заради ниските температури.\"Който може, нека си остане вкъщи, особено възрастните хора\", призова директорът на \"Пирогов\". ", "date": "2018.03.01", "title": "700 потрошени препълниха Пирогов за 3 дни"}
{"url": "http://www.cross.bg/vselenata-materiya-tumnata-1568995.html", "text": "/КРОСС/ Сигнал от първите звезди във вселената, роден в космическия сърдечен ритъм след Големия взрив, беше уловен за пръв път, обявиха астрономи и предизвикаха вълнение в целия научен свят, предава БГНЕС.Находката е плод на десетилетия търсене и бива открита години по-рано от очакваното, информира АФП. Тя бе описана от развълнуван наблюдател като най-големия астрономически пробив от откриването на гравитационните вълни през 2015.Откритията трябва да бъдат потвърдени чрез други експерименти.Очаква се откритието да хвърли светлина върху тъмната материя - невидимото, тайнствено вещество, за което се смята, че съставлява повече от 70% от вселената.„Откриването на този миниатюрен сигнал отвори нов прозорец към ранната вселена\", каза астрономът от американския щатски университет в Аризона Джъд Баумън, който е водещ изследовател по проекта.„Телескопите не могат да виждат достатъчно недалеч, за да предадат пряко образа на такива древни звезди, но сме ги виждали, когато започват да действат, тоест да искрят „чрез радиовълни, пристигащи от космоса\".Следи от звездите, които преди 13,6 млрд. години вече са били активни - само 180 млн. години след като Големият взрив довежда до раждането на вселената, са били уловени в австралийската пустиня от радиоспектрометър с големина на маса за хранене.Такива доказателства бяха чакани, но не и толкова бързо. За всеобща изненада и удоволствие сигналът съдържал и нещо любопитно.Ранната вселена, показват данните, е била два пъти по-студена отколкото се смяташе досега, с температура от минус 270 градуса, според изследването в сп. „Нейчър\".Някои предположиха, че причина за това е тъмната материя. Това е тема на съпровождаща научна публикация в същото списание.Авторът й Ренан Баркана от университета в Тел Авив, смята, че този мраз може да се обясни с взаимодействието на обикновената материя с тъмната, при което тя губи енергия.Данни от спътника „Планк\" през 2013 показаха, че обикновената материя, от която е направено всичко, което виждаме и пипаме, но съставлява само 4,9 процента от вселената, а на тъмната материя се падат 26,8 процента. Останалите близо 73 на сто са тъмна енергия.Невидима за телескопите, тъмната материя се възприема чрез гравитационната сила, която упражнява върху други обекти в космоса.Учените смятат, че за около 400 000 години след Големия взрив вселената е била тъмна - изпълнена главно с водород.Гравитацията бавно приближила най-гъстите газови зони едни към други и се създали звездите. Сигналите, уловени сега, са от първичен водород, от времето, когато светлина от първите звезди за пръв път направила газа разпознаваем.Нашето Слънце и слънчева система са се формирали около 9 млрд. години по-късно. Най-ранните звезди са били източник на всички тежки елементи във вселената, включително и онези, нужни за поддържането на живот. ", "date": "2018.03.01", "title": "Уловиха сигнал от първите звезди във вселената"}
{"url": "http://www.cross.bg/tema-zhivo-zashto-1568982.html", "text": "/КРОСС/ БНТ, „Денят започва\"Тема: Нова измама във Фейсбук атакува Фондацията на Димитър Бербатов. Как работи схемата?Тема: Лавинна опасност в планините. На живо предупрежденията на Планинската спасителна службаТема: Обвинения за източване на община Перник. Говори поркуратуратаТема: Леден дъжд и опасни поледици. Кога ще се качат температурите? Прогнозата от синоптиците на БАНТема: Преди националния празник: Достойни потомци ли сме на Левски? Гост - маестро Йордан КамджаловТема: Енергийни завръзки. Юлиян Ангелов от Обединени патриотиТема: Новият рамков договор. Какво се променя за пациентите? Проф. Венцислав Грозев от БЛСТема: По архитектурните върхове. Звездата на италианския дизайн Максимилиано Фуксас и главният архитект на София Здравко ЗдравковТема: Топло на Антарктида - студено в Европа. Проф. Христо ПимпиревТема: Шампионът Петър Стойчев в световната плувна зала на славатаБТВ, \"Тази сутрин\" Тема: В най-студения ден от зимата - къде ни очакват рекордно ниски температури. Мерим на живо какво ще покажат термометрите в Кнежа?Тема: На първи март - историята на Десислава. Защо една медицинска сестра стана продавач на мартеници?Тема: Защо носим червения и белия конец на първи март и само българска традиция ли е мартеницата?Тема: Остават ли затворени магистралите след обилния снеговалеж? На живо от Варна и БургасТема: Брутално насилие в час. Защо родител нападна и би учителка пред учениците й?Тема: Какво прочетоха в тайните документи за ЧЕЗ депутатите? Гостува Таско ЕрменковТема: Специалният проект на тази сутрин „Потомците на героите разказват\". Наследникът на Столетов по стъпките на великия генерал в БългарияТема: Как крадат автомобилите ни за по-малко от минута? И колко коли върна на собствениците си полицията?Тема: На живо от парламента: Часове преди изслушването на Гинка Върбакова - коментар на Димитър Лазаров, председател на комисията за контрол на службитеТема: Защо семейните лекари излизат на протест?Тема: Мария Силвестър и Владимир Караджов сбъдват мечти в новия сезон на „Бригада нов дом\"Тема: Кой е най-страшният проект на Мартин Карбовски? Стопява ли се България?Нова телевизия, „Здравей, България\"Тема: Къде е сделката за ЧЕЗ между политическите и бизнес интересите - коментират Валентин Николов от ГЕРБ и Михаил Миков от БСПТема: Акция \"Кмет\" и в Перник - двама бивши градоначалници- обвинени за над милион и двеста хиляди леваТема: На живо: защо мъж пука гумите на колите на съседите си в продължение на 5 години?Тема: Къде продължава снежното бедствие и има ли затворени пътища?Тема: Човекът-паяк в градския транспорт в Пловдив. Как кондуктор се придвижва над главите на пътниците?Тема: Собственичка на магазин в Пазарджик раздава безплатна храна на бедни и бездомни хораТема: В навечерието на 140-годишния юбилей от Освобождението на България - кое е първото знаме в бяло, зелено, червено?Тема: Баба Марта от Монтана - 86-годишна социално слаба жена изработва мартеници, за да си помагаТема: В \"Истории на успеха с Деси Банова\": Огнян Попов - от мияч на чинии в Белгия до собственик на айти компания в БългарияТема: Спортист в библиотеката. Другата игра на Александър Попов - между волейбола и книгите  ", "date": "2018.03.01", "title": "В сутрешните блокове днес"}
{"url": "http://www.cross.bg/purviyat-voiina-suzdadena-1568979.html", "text": "/КРОСС/ 86 пр.н.е. г. - Битка при Херонея (86 пр.н.е.): Римляните съумяват да превземат Атина. 317 г. - Константин I провъзгласява сина си Крисп за цезар в Сердика и го изпраща като префект на Галия. 1331 г. - Османският владетел Орхан Гази превзема Никея. 1462 г. - Френската благородничка Шарлот дьо Валоа, дъщеря на крал Шарл VII и неговата метреса Агнес Сорел, сключва брак с граф Жак дьо Брезе. 1555 г. - Нострадамус публикува книгата „Столетия\", съдържаща предсказания за събития от европейската история. 1562 г. - Във френския град Васи католици-екстремисти избиват над 1000 хугеноти, което е начало на Религиозната война в тази държава. 1565 г. - В Бразилия е основана колонията Рио де Жанейро. 1700 г. - В Швеция е въведен нов календар, известен като Шведски календар. 1803 г. - Охайо става 17-я щат на САЩ. 1841 г. - Атанас Иванов открива в Стара Загора взаимно училище, с днешно име СОУ „Иван Вазов\". 1845 г. - Президентът на САЩ Джон Тайлър приема законопроект с който САЩ анексира Република Тексас. 1848 г. - Германска революция 1848/49: Започва Мартенската революция в Баден с окупирането на сградата на баденския парламент в Карлсруе. 1859 г. - Експедицията на английския полярен изследовател Френсис Макклинток достига северния магнитен полюс. 1872 г. - В САЩ е открит Йелоустоун - първият национален парк в света. 1873 г. - Фирмата „E. Remington & Sons\" започва производство на първите пишещи машини за масова употреба. 1878 г. - Направено е първото зимно изкачване на връх Ането - най-високият връх в Пиренеите от Роже дьо Монт, Б. Куреж и Б. и В. Паже. 1879 г. - Положен е основният камък на Мавзолея-костница на руските войни в Разград от княз Александър Дондуков-Корсаков. 1881 г. (стар стил) - Убийството от първомартовци на руският цар и император Александър II. 1896 г. - Анри Бекерел открива радиоактивността. 1912 г. - Създадена е Военната академия „Георги Раковски\" 1912 г. - Американецът Албърт Бери извършва първият парашутен скок от самолет. 1921 г. - Съюзниците влизат в Германия, за да я принудят да плаща репарации след Първата световна война. 1932 г. - Основан е уругвайският футболен отбор Данубио от българските имигранти Мигел и Хуан Лазароф. 1932 г. - Създадена е марионетна държава Манджоу-Го от Япония в китайската област Манджурия, която просъществува до 15 август 1945 г. 1934 г. - Крайцерът Аякс е спуснат на вода. 1936 г. - Излиза първият брой на вестник Дневен Труд в София. 1936 г. - Излиза първият брой на списанието Боен подвиг, издавано от Обществото на кавалерите на ордена за храброст. 1941 г. - Втората световна война: Министър-председателят Богдан Филов подписва договора за присъединяване към Тристранния пакт, с което се слага край на политиката на неутралитет и Царство България става съюзник на Нацистка Германия. 1941 г. - В Нашвил (щата Тенеси) започва да излъчва първата УКВ радиостанция. 1943 г. - Подписана е Доломитската декларация. 1945 г. - Саудитска Арабия влиза във Втората световна война на страната на Съюзниците. 1946 г. - Английската централна банка е национализирана заради операция Бернхард. 1947 г. - Започва работа Международният валутен фонд. 1948 г. - Излиза първият брой на списанието Нова македонка. 1950 г. - Студената война: Клаус Фукс е обвинен в шпионаж в полза на Съветския съюз, който се състои в предаване на строго секретни планове на атомната бомба. 1954 г. - САЩ извършват опит с 15-мегатонна водородна бомба на атол Бикини в Тихия океан. 1954 г. - Националисти от Пуерто Рико атакуват сградата на Конгреса във Вашингтон, ранявайки петима членове на парламента. 1961 г. - Президентът на САЩ Джон Кенеди учредява Корпуса на мира. 1966 г. - Съветската космическа сонда Венера 3 се разбива на повърхността на Венера, ставайки първият обект с човешки произход достигнал повърхността на друга планета. 1966 г. - Основан е Централният институт по изчислителна техника. 1973 г. - Състои се премиерата на анимационния филм Паяжината на Шарлот. 1978 г. - Ковчегът с тялото на Чарли Чаплин е откраднат от швейцарско гробище, с цел да бъде искан откуп за него. 1980 г. - Открит е естествения спътник на Сатурн - Елена. 1982 г. - Спускаемият модул на съветския космически апарат Венера 13 достига повърхността на Венера. 1986 г. - Открит е естественият спътник на Уран - Жулиета - на снимки, заснети от апарата Вояджър 2. 1990 г. - Мамили е обявен за национален парк. 1991 г. - Състои се премиерата на американския филм „Дъ Дорс\" 1992 г. - Босна и Херцеговина провежда референдум за отделяне от Социалистическа федеративна република Югославия. 1996 г. - Изстреляна е космическата станция Фрийдъм. 1999 г. - Влиза в сила Отавската конвенция, която забранява използването, складирането, производството и трансфера на противопехотни мини и предвижда тяхното унищожаване. 2001 г. - Започва официално преброяване на населението в България. 2002 г. - В Испания излиза от обращение националната дотогава валута песета, която е заменена с евро. 2003 г. - Международният наказателен съд встъпва в длъжност в Хага. 2003 г. - Създадена е Комисията за финансов надзор на Република България. 2003 г. - Създадена е Службата за гражданство и имиграция на САЩ. 2007 г. - Закрита е Агенцията за чуждестранна помощ. 2007 г. - Балеарските острови получават автономен статут. 2008 г. - Образуван е Забайкалски край като субект на Руската федерация, след сливането на Читинска област и Агински-Бурятския автономен окръг. 2009 г. - Официално е открито Радио Видин - най-новият проект на Българското национално радио.", "date": "2018.03.01", "title": "На 1 март през..."}
{"url": "http://www.cross.bg/evdokiya-zhivot-boga-1568978.html", "text": "/КРОСС/ Веднъж един монах на име Герман, връщайки се в своя манастир от поклонение, спрял да нощува в сирийския град Илиопол. Познат християнин го приел и му дал една малка стая, в която монахът прекарал нощта. Преди да легне, той дълго се молил. След това, като си починал малко, той отново почнал с глас да се моли и да чете Св. Писание. Той чел за страшния съд Господен, за вечния радостен живот, който ще бъде награда за праведниците, за вечните мъки, очакващи грешниците, и често прекъсвал четенето си с въздишки, сълзи и молитва.До стаята, където се молел монахът, само през една стена, живеела една жена, известна в целия град със своята красота, голямо богатство и грешен, лекомислен живот. Тя се именувала Евдокия. С бляскавата си красота тя пленявала младите момци, получавала от тях богати дарове и живеела в грях, разкош и веселие, без да се грижи за душата си, мислейки само за радостите на временния живот.Като се събудила през нощта, тя чула четенето и молитвата на Герман. Думите му за страшния съд и за вечните мъки дълбоко я развълнували и изпълнили душата й с безпокойство и страх. Тя вече не могла да заспи и сутринта рано повикала при себе си инока.- Моля те - казала му тя, - разкрий ми цялата истина! Тая нощ аз чух твоето четене и душата ми е пълна със скръб. Ако е истина, че вечни мъки са определени за грешниците, то кой може да се спаси?- Нима ти никога не си чула за Христа и за страшния съд Господен? - запитал я Герман. - Ти от каква вяра си?- Аз съм самарянка и по род и по вяра - отговорила тя - и това, което чух тая нощ, е съвършено ново за мене. Аз съм много богата; и това още повече усилва чоето безпокойство, защото в твоята книга е казано, че е трудно богатите да влязат в Царството небесно. Какво да правя тогава? Аз охотно бих дала съкровищата си, за да получа вечен живот. Но кажи ми, защо Бог тъй се отвращава от богатите?Герман обяснил на Евдокия, че Господ не се отвращава от богатите, но че богатите, като се привързват с цялото си сърце към своите съкровища, често забравят Бога и се отвръщат от Него и че това именно осъжда Господ: \"Който честно е придобил богатство - прибавил той - и го употребява добре, като помни Бога и ближния, той не заслужава укор. Но който е придобил богаство чрез измама, кражба, грешни дела, несправедливост, и го употребява само за да угоди на себе си, такъв строго ще бъде осъден.\"Тук Евдокия разказала на инока целия си живот и го молела да я научи, как да получи от Бога милост и живот вечен. \"Аз доброволно бих дала всичкото си богатство, за да се изкупя от вечните мъки - повторила тя. - А ти, отче светий, моли своя Бог да приеме моето богаство, а на мене да даде вечен живот!\"- На Бога не е нужно твоето богатство - възразил инокът - и ти не можеш чрез него да се изкупиш. Раздай твоите съкровища на бедните. Това е угодно Богу! Но за де получиш милост от Него, ти трябва да се разкаеш за греховете си, да повярваш от все сърце, да измениш живота си и да се обновиш чрез светото кръщение.Евдокия слушала с внимание думите на Германа. Той много й говорил за Божието милосърдие, за силата на покаянието, и я убедил да прати да извикат християнски свещеник, за да бъде покръстена от него. Учудил се свещеникът, когато видял кой иска това, понеже знаел, че Евдокия е голяма грешница. Тя паднала пред нозете му: \"Направи ме християнка, защото се убедих, че ако не стана християнка, ще бъда предадена на вечни мъчения. Но кажи ми, отче светий, наистина ли небесните радости са по-големи от земните? Нали на земята има много прекрасни работи, много злато и скъпоценни камъни, различни радости и наслади. Нима на небето още повече ги има?\"- Докато ти не отвърнеш своя ум от съблазните на тоя свят - казал й свещеникът, - ти не можеш да помислиш за вечни блага. Забрави гордостта и веселието на земния живот, мисли за греховете си, моли Господа за прощение!- Но, отче светий - казала грешницата, - ако аз се откажа от богатството и радостите на света, а небесни блага не получа, то положението ми няма ли да бъде най-окаяно? Мога ли да бъде уверена, че Бог ще ме приеме?Свещеникът като видял, че в сърцето на Евдокия няма още вяра и любов към Бога, че то е само изпълнено със страх и земни помисли, не се съгласил да извърши св. Кръщение над нея, а я посъветвал да прекара седем дни в усамотение, пост и молитва. Той й обяснил главните истини на християнската вяра, говорил й за безграничното милосърдие на Бога, Който винаги е готов да приеме искрено каещите се.- Постарай се да забравиш света - казвал й той, - не давай на ума ти да се разсейва, отгони страха и съмнението, за да не те отвърнат те от доброто начало. Насочи към Бога всичките си мисли и чувства и ти ще се убедиш в неизказаната милост Господня, защото в смирената молитва душата се примирява с Господа и божествената светлина й се явява. Снеми от себе си скъпоценните украшения, облечи се в прости дрехи; спомняй си за греховете си, моли Бога да ти помогне да се разкаеш и да започнеш нов живот и твърдо се уповавай на Него. Той е милосърден и благ; Той Сам отива да посрещне оня, който искрено желае да Го намери; Той се радава на покаянието на грешника.Свещеникът си отишъл. Евдокия, като останала насаме с Герман, още много го разпитвала за живота на християните и за иночеството. След това и Герман си отишъл, като обещал на Евдокия да се моли за нея и да я посети пак след една седмица. Евдокия заповядала на слугите си да не пускат при нея никого през това време и се затворила в стаята си. След седем дни Герман, съгласно обещанието си, дошъл при Евдокия. Тя била отслабнала и се изменила поради бдение и постоянна молитва. Но небесна радост сияела на бледото й лице и сърцето й било пълно с любов и упование. Господ Бог по своята неизказана благост укрепил нейната вяра чрез чудно видение, за което тя разказала на Герман.- Мене изведнъж като че ли ме огря чудна светлина - казала тя - и ангел светъл и прекрасен, като ме взе за ръката, издигна ме от земята в небесния рай. Там хоровете на светите души ме посрещнаха радостно, като ме наричаха сестра. Но изведнъж страшният образ на дявола се показа във въздуха. Яростно скърцаше зъби и като се устреми към мене, стараеше се да ме изтръгне из ръцете на ангела. \"Тая ли душа искаш да въведеш ти в небесните чертози? - викаше той. Тя е прекарала животе си в грях; тя е служила и угаждала на мене, тя е моя!\" Ангелът ме защищаваше и веднага чух от небето думи: \"На милосърдния Бог е угодно да дарува спасение на каещи се грешници. Нека тая душа извърши своя подвиг и Аз ще бъда с нея през всички дни на живота й.\" При тия думи дяволът изчезна и ангелът ме върна у дома и каза: \"Голяма радост е на небесата, когато грешник се покайва, защото милосърдният небесен Отец не желае да загине човешката душа, създадена с пречистите Му ръце по Негов образ. И ангелите се радват, когато видят човешка душа, украсена с правда и добродетел\". Като каза това, ангелът ме прекръсти и си отиде на небето.Това чудесно видение изпълнило душата на Евдокия с пълна надежда в безпределната Божия милост. Всички нейни съмнения и колебания изчезнали и, изпълнена с пламенна любов към Бога, тя решила да посвети целия си живот на служене Богу. Тя приела св. Кръщение. След това по нейна заповед събрали и поставили пред нея всичкото й имущество: злато и сребро, скъпоценни съдове, дрехи, украсени със злато и драгоценни камъни, бисери и разкошни накити. Тя помолила християнския свещеник да употреби всички тия съкровища за полза на църквата и за подпомагане на бедните. Като свикала робите си, тя ги наградила с богати дарове, пуснала ги на свобода и им казала: \"Аз ви освобождавам сега от кратковременното робство, а вие сами се постарайте да се освободите от вечното робство на дявола, като се обърнете към Господа. Той ще ви освободи съвършено, като ви направи Свои деца.\"Като решила да започне нов живот според закона Господен, Евдокия помолила Герман да я отведе в една обител, където благочестиви жени служели Богу чрез непрестанна молитва, пост и трудове. Тя се поселила при тях и се молела дене и ноще, като оплаквала греховете си. Когато след известно време игуменката на манастира се поминала, Евдокия по общо желание на монахините била избрана на нейно място, защото със строгия си живот тя спечелила уважението на всички. Между това в Илиопол твърде много жалеели за заминаването на Евдокия и скоро започнали преследване против нея. Те донесли, че всичкото богатство, събрано от нея в техния град, тя раздала на християните, които били считани за врагове на държавата. Повикали на съд Евдокия, но Бог й помогнал като й дал сила да прави чудеса, които убедили самия управител на страната, неговото семейство и множество народ в истината на християнската вяра.Същото се случило, когато след няколко години новия управител я повикал на съд като християнка. През нощта срещу тоя ден Евдокия чула в съня си гласа на Господа: \"Стой твърдо във вярата, Евдокия! Дошло е времето да изповядаш Моето име. Не бой се, Аз ще бъда с тебе във всички твои страдания!\" Евдокия без страх изповядала вярата си пред управителя и била предадена на страшни мъчения. Тя ги понесла с непоколебима твърдост и след туй извършила чудеса, които обърнали управителя към Бога! Той паднал пред нозете на Евдокия, като се провикнал: \"Направи и мене християнин, защото велик е Бог, Когото изповядваш!\"Оттогава Евдокия живеела спокойно в своята обител, обръщала мнозина в пътя на истинската вяра и достигнала дълбока старост. Когато римският император Адриан (117-138 г.) предприел гонение против християните, Евдокия била осъдена на смърт като разпространителка на християнската вяра. Тя била посечена с меч в 126 година.© Жития на светиите. Синодално издателство, София, 1991 година, под редакцията на Партений, епископ Левкийски и архимандрит д-р Атанасий (Бончев). ", "date": "2018.03.01", "title": "Св. преподобна мъченица Евдокия"}
{"url": "http://www.cross.bg/chasa-sofiya-provede-1568983.html", "text": "/КРОСС/ ***София. От 11.00 часа в хотел Балкан, зала Роял, президентът Румен Радев ще участва в церемонията за връчване на наградите от конкурса \"Твоите 25 причини да избереш България\".***София. От 18.00 часа в Гранд Хотел София, зала София, ще се състои връчването на ежегодните награди „Златна мартеница\". На събитието ще присъстват президента на Република България Румен Радев, Вицепрезидента на Република България Илияна Йотова и Вицепремиера по икономическата и демографска политика Валери Симеонов.***София. От 13.30 часа в „София Хотел Балкан\" вицепрезидентът Илияна Йотова ще открие конференция „Миграция и човешка сигурност в посткризисна България\".***София. В резиденция „Бояна\" на работен обяд премиерът Бойко Борисов, председателят на Европейската комисия Жан-Клод Юнкер и лидерите на Западните Балкани ще обсъдят перспективата пред региона и възможностите за инфраструктурна и дигитална свързаност.***София. От 9.00 часа ще се проведе заседание на Народното събрание.***София. От 9.30 часа в НДК Тибор Наврачич, европейски комисар отговарящ за образованието, културата, младежта и спорта ще вземе участие и в 8-мата среща на министрите на културата от АСЕМ.***София. В Министерството на образованието и науката ще се проведе среща на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. В срещата ще участват заместник-министър председателя Томислав Дончев и министър Красимир Вълчев. В 12.00 часа ще има изявления за медии.***София. От 15.00 часа във фоайето на 4 ет. на НДК министърът за Българското председателство на Съвета на ЕС 2018 Лиляна Павлова ще присъства на откриването на събитието „Улица на занаятите „Песента на колелетата\".***София. От 9.30 часа 13 състав на Специализирания наказателен съд ще гледа делото срещу Ивайло П., обвинен в организиране и ръководене на организирана престъпна група.***София. От 9.30 часа 9 състав на Специализирания наказателен съд ще гледа делото срещу Илиян О., Емил М. и др., обвинени в организиране и ръководене на организирана престъпна група.***София. От 10.00 часа 15 състав на Специализирания наказателен съд ще гледа делото срещу Добрин С., Георги П. и др., обвинени в организиране и ръководене на организирана престъпна група.***София. От 10.00 часа 5 състав на Специализирания наказателен съд ще гледа делото срещу Николай М., Николай Д. и др., обвинени в организиране и ръководене на организирана престъпна група.***София. От 10.00 часа 1 състав на Софийския градски съд ще гледа делото срещу съдия Люба П. от Районен съд-Раднево и др. (Гл.VIII. Престъпления против дейността на държавни органи и обществени организации).***София. От 10.00 часа 9 състав на Специализирания наказателен съд ще гледа делото срещу Огнян А., Янко Я. и др., обвинени в организиране и ръководене на организирана престъпна група.***София. От 10.00 часа 7 състав на Специализирания наказателен съд ще гледа делото срещу Валери В., Илияна В. и др., обвинени в организиране и ръководене на организирана престъпна група.***София. От 10.00 часа 3 състав на Специализирания наказателен съд ще гледа делото срещу Стелиан В., Иван Ст., и Ганчо Н., обвинени в организиране и ръководене на организирана престъпна група.***София. От 10.00 часа в Големия салон на Българската академия на науките ще се състои тържество по случай 28-та годишнина на Института по полимери - БАН и връчването за петнадесети път на Наградата на проф. Ив. Шопов за „Изявен млад учен в областта на полимерите\" за 2018 г.***София. От 10.30 часа на Терминал 2, гише „Информация\", по случай Деня на Баба Марта летище София ще раздава мартеници на пътниците и гостите.***София. От 11.00 часа в зала 2 на втория етаж на Столична община (ул. „Московска\" № 33) общинските съветници от БСП ще дадат пресконференция на тема „Проблемите на транспорта в София. Как Столична община се опитва да финтира съда\".***София. От 11.00 часа кметът на Столичната община Йорданка Фандъкова ще присъства на откриване на нова детска градина в Бояна.***София. От 11.00 часа в Национален пресклуб БТА ще се състои Представяне на новоучредената Агенция за инвестиции в строителството.***София. От 11.00 часа в Мраморното фоайе, партер, на Столична библиотека ще бъде открита изложба „Освобождението през погледа на съвременниците\".***София. От 11.00 часа в изложбената зала на „Шипка\" №6, ет. 1, Съюзът на колекционерите организира пресконференция.***София. От 11.30 часа на ул. \"Врабча\" № 1 председателят на ПП Обединени земеделци Петя Ставрева, членове на националното ръководство на партията и признателните земеделци и симпатизанти ще поднесат венци и цветя пред паметника на Александър Стамболийски.***София. От 12.00 часа пред Националната библиотека „Св.Св. Кирил и Методий\" над 300 деца ще рецитират заедно „Аз съм българче\" и ще изпеят „Питат ли ме де зората\".***София. От 13.00 часа в Големия салон на БАН Българската национална комисия по военна история, в партньорство с Института за изследване на обществата и знанието при Българска академия на науките организира международна научна конференция: „140 години от освобождението на България. Завръщането на България в Европа\".***София. От 13.30 часа в Бизнес център Вертиго ще се проведе конференция по повод II Международния Ден на италианския дизайн- „Дизайн и устойчиво развитие\".***София. От 13.30 часа 2 състав на Специализирания наказателен съд ще гледа делото срещу Божидар К., Иван Т. и др., обвинени в организиране и ръководене на организирана престъпна група.***София. От 15.00 часа в постоянната приемна на БСП - София (ул. „Леге\" № 10, ет. 1) на разположение на гражданите ще бъдат адвокатите Дарина Николаева и Румен Мирчев.***София. От 16.00 часа по повод Националния празник на България, на тържествена церемония в къща музей „Иван Вазов\" в София, ще бъдат връчени отличията „Златна монета\" за принос в развитието на българската наука и култура.***София. От 18.00 часа в салона на ул. „Леге\" № 10, ет. 1, Литературен салон „Леге 10\" и издателство „Захарий Стоянов\" организират вечер, посветена на 140-тата годишнина от Руско-турската освободителна война и представяне на книгата на акад. Константин Косев и Стефан Дойнов „От Шипка и Плевен до Сан Стефано и Берлин\".***София. От 18.30 часа от Парк Баня Лозенец ще тръгне поредният протест в защита на НП „Пирин\".***Асеновград.От 11.30 часа в Градската библиотека ще се проведе библиотечен урок по родолюбие с ученици от ОУ „Ангел Кънчев\", озаглавен „140 години свободна България\".***Асеновград.От 17.30 часа в Градската библиотека ще се състои рецитал на Виктория Стефанова, озаглавен „Българийо, за тебе те умряха\". Събитието е част от програмата на Община Асеновград по повод 3 март. ***Банско. От 17.00 часа в салона на НЧ „Никола Вапцаров\" ще се проведе концерт-спектакъл Под надслов „140 години свобода\".***Благоевград. От 11.00 часа в зала №5 на Община Благоевград по проект „Въвеждане на мерки за енергийна ефективност в общински административни сгради\".***Бургас. От 10.00 часа в Заседателната зала на Община Бургас ще се проведе брифинг за Националния дебатьорски форум.***Бургас. От 10.00 часа в парка на к-с „Изгрев\" ще се проведе празникът „Посланици на мартениците\".***Бургас. От 16.30 часа в централата на ГЕРБ общинският съветник от ГЕРБ Георги Кузманов организира приемна за граждани.***Бургас. От 18.30 часа в сградата на „Бизнес инкубатор - Бургас\", ул. „Княз Александър Батенберг\" №28, Общината организира работна среща със собствениците на помещения с търговско предназначение в пешеходната зона на ул. \"Богориди\".***Варна/с. Неофит рилски. От 11.00 часа в с. Неофит Рилски ще бъде официално открита Най-високата бронзова скулптура на Балканите.***Варна. От 18.00 часа в Градската художествена галерия във Варна ще бъде открита Изложбата „140 години от Освобождението на България\".***Враца. От 14.00 часа в заседателната зала на Административен съд - Враца ще се проведе годишно отчетно събрание, на което ще бъде представен Доклад за дейността на съда през изминалата 2017 г.***Велико Търново. В Гранд Хотел „Янтра\" по инициатива на Комисията за енергийно и водно регулиране ще се състои Регионална среща на националните енергийни регулаторни органи на страните от Балканския полуостров.*** Велико Търново. От 10.30 часа в пресклуба на БТА ще се състои пресконференция на Бюрото по труда.*** Велико Търново. От 10.30 часа в Изложбени зали „Рафаел Михайлов\" ще се проведе откриване на изложбата „Шедьоври от Фонда на Международното биенале на графиката, Варна\".*** Велико Търново. От 10.30 часа в Детска градина „Соня\" ще се проведе „Баба Марта и Мартенка\" - детски празник.*** Велико Търново. От 10.30 часа в Детска градина „Пролет\" ще се проведе Открито тържество \"Трети март - Национален празник на България\".*** Велико Търново. От 14.00 часа в хотел \"Премиер\" ще се проведе Годишно отчетно събрание на БЧК - Велико Търново.*** Велико Търново. От 19.00 часа в МДТ „Константин Кисимов\" ще се проведе Концерт - спектакъл „Възрожденски разкази\" на Ансамбъл „Чинари\", по повод 140 години от Освобождението на България и 170 години от рождението на Христо Ботев.*** Велико Търново. От 19.00 часа в Клуб 7 ще се проведе Среща с дизайнера Атанас Парушев.*** Горна Оряховица. От 11.00 часа в града и селищата от общината ще се проведе Акция „Подари усмивка\" - даряване на мартеници на жителите и гостите на Горна Оряховица, изработени от деца от учебните и детски заведения, Център за обществена подкрепа, Дневен център за деца с увреждания и Дневен център за пълнолетни лица с увреждания в общината.*** Горна Оряховица. От 18.00 часа в Зала 1 на Общината ще се проведе Празничен концерт по повод Деня на любителското художествено творчество с участието на съставите при НЧ „Братя Грънчарови-2002\"***Димитровград. Община Димитровград ще подари мартенички на всички граждани, които използват административни услуги.***Добрич. От 11.00 часа в Етнографска къща ще се проведе „Приказка за моето име\" - празник, посветен на Деня на любителското творчество и на Баба Марта.***Добрич. От 11.00 часа в Зала на Община град Добрич ще се проведе Конкурс „Мартеница ти дарявам\" за изработване на оригинална мартеница за дома и семейството - награждаване.***Добрич. От 16.00 часа Ресторант на Хотел „България\" ще се проведе Официален празник на Народно читалище „Добрич - 2017 г.\"***Добрич. От 18.00 часа в Концертна зала „Добрич\" ще се състои общоградско тържество „На България\".***Добрич. От 19.30 часа в Ресторант на Хотел „България\" ще се състои Благотворителен бал с участието на Калинка Вълчева, Стефка Оникян и др.***Ловеч/Тетевен. От 11.00 часа в салона на Община Тетевен ще се проведе Историческа лекция на проф. Пламен Митев по повод 140 год. от Освобождението на България.***Карлово.От 18.00 часа в Общинската художествена галерия ще се открие изложба живопис на художника Веско Велев. ***Пазарджик. От 12.30 часа пред паметника на Александър Стамболийски (на кръстовището на бул. Стамболийски и бул. Цар Освободител) зам.-председателят на ПП Обединени земеделци и председател на областната организация на партията в Пазарджик инж. Емил Йончев, признателните земеделци и симпатизанти ще поднесат венци и цветя пред паметника на Александър Стамболийски.***Пазарджик. От 17.00 часа в залата на Регионална библиотека „ Никола Фурнаджиев\" ще се състои представяне на поредицата „ Дълг и чест\" на Издателство „Захарий Стоянов\".***Перник. От 11.00 часа Огънят на мира ще премине през Перник.***Перник. От 11.00 часа в Общинския младежки дом ще бъдат показани най-добрите модели от Националния конкурс за мартеници „Пижо и Пенда\", организиран за десети път от сдружение „Дай, бабо, огънче\". На събитието ще присъства кмета на община Перник Вяра Церовска.***Плевен. От 13.30 часа в зала „Амброаз Паре\" на Телекомуникационния ендоскопски център в деня на кандидат - студента в Медицински университет Плевен ще има разположен щанд за мартеници на Националното сдружение на сираците в България.***Пловдив. Общинските съветници от ГЕРБ в град Пловдив ще проведат приемни с граждани. Петър Попов, от 17:30 до 19:00 часа в офиса на ГЕРБ в район „Западен\" на ул. \"Царевец\" № 9; Ясен Михайлов, от 17:30 до 19:00 часа в офиса на ГЕРБ в район „Западен\" на ул. \"Царевец\" № 9; Гошо Къчков, от 17:30 до 19:00 часа в офиса на ГЕРБ в район „Северен\" на бул. \"Марица\" №91; Пенчо Малинов, от 17:00 до 18:30 часа в офиса на ГЕРБ в район „Източен\" на ул. \"Коста Паница\" №5; Веселин Маневски, от 16 до 18:00 часа в офиса на ГЕРБ в район „Южен\" на ул. \"Академик Петър Динеков\" № 1А.***Пловдив.В 12.00 часа пред паметната плоча на Александър Стамболийски на бул. „Южен\" ще се отбележат 139 години от рождението му.***Пловдив.В 18.00 часа в читалище „Христо Смирненски\" ще се състои тържествен концерт, посветен на 140 години от Освобождението на България.***Смолян. От 14.00 часа в Регионална библиотека „Николай Вранчев\" - Смолян ще бъде представена изложба и мултимедийна презентация „140 години от подписването на Санстефанския мирен договор и освобождението на България от османско владичество (1878 г.)\".***Смолян. От 18.00 часа в Клуб на дейците на културата - Смолян ще бъде открита изложба на Симеон Николов.***Смолян/с. Широка лъка От 14.00 часа в село Широка лъка ще бъде открита изложба „Кукери\" от детски рисунки в НЧ „Екзарх Стефан-1872\".***Стара Загора/Дряново. От 18.00 часа в Музей Икономова къща, в центъра на град Дряново, ще се състои откриването на представителната изложба на Национален проект „Аз съм Българка!\".***Стара Загора. От 11.00 часа в Мечата поляна в Старозагорския зоопарк ще се проведе Ден на мартеницата и Зоопарка.***Стара Загора. От 18.00 часа в Зала „Байер\" ще бъде представена „Полет над кукувиче гнездо\",драматизация Дейл Васерман, по романа на Кен Киси.  ", "date": "2018.03.01", "title": "Предстоящи събития на 1 март 2018"}
{"url": "http://www.cross.bg/desetki-sveshti-zapalyat-1568980.html", "text": "/КРОСС/ \"Десетки свещи могат да се запалят от една, без да съкратят нейния живот. Щастието не намалява ако се споделя.\" Буда", "date": "2018.03.01", "title": "Десетки свещи могат да се запалят от една, без ..."}
{"url": "http://www.cross.bg/rodeni-na-mart-1568984.html", "text": "/КРОСС/ Станка Златева, олимпийска медалистка и петкратната световна шампионка по борбаПроф. Вихрони Попнеделев, художникПроф. Дора Христова, диригент на ансамбъл \"Мистерията на българските гласове\"Любомир Дяковски, оперен певец, директор на Плевенската филхармонияМагдалена Ташева, журналистка, бивша депутаткаМинчо Спасов, юрист, бивш депутатПетър Андонов, посланик в Република КореяРумен Еленски, адвокатСтефан Янев, секретар по сигурност и отбрана на президента Румен РадевТрендафил Василев, поет  ", "date": "2018.03.01", "title": "Родени на 1 март"}
{"url": "http://www.cross.bg/sdelkata-babish-gryp-1568986.html", "text": "/КРОСС/ Премиерите Борисов и Бабиш отново обсъдиха късно снощи в телефонен разговор темата за сделката за продажба на активите на дружество ЧЕЗ Груп в България. В този разговор българският министър-председател поиска допълнителни разяснения за позицията на чешкото правителство.Андрей Бабиш посочи, че след изразените от медиите в Чехия съмнения по отношение на компанията купувач, е поискал да бъдат представени доказателства, които да разсеят притесненията около сделката. В тази връзка Надзорният съвет на ЧЕЗ Груп е изискал от Съвета на директорите на дружеството информация за Инерком. Съветът на директорите е потвърдил пред НС, че е извършил множество проверки на потенциалния купувач и източниците му на финансиране и те не са показали проблеми за осъществяване на продажбата, и ръководството на ЧЕЗ поддържа тази позиция,  информира чешкият премиер.Борисов посочи, че е поискал първия телефонен разговор заради значимостта на електроенергийното дружество за България и начина за провеждане на преговорите по неговата продажба, което е предизвикало много въпроси. Той каза, че обменените мнения с премиера Бабиш във вторник, както и изнесената от чешки и български медии информация за източниците на финансиране на купувача, са подхранили съмненията му, че сделката е проблемна.Правителствените ръководители на двете страни заявиха, че нямат и не са имали каквато и да е връзка със сделката или дружеството купувач, решенията за които са взети от Съвета на директорите на ЧЕЗ Груп. Двамата бяха категорични, че са дали публичност на съмненията си за неспазване на добрите практики при осъществяване на сделката и потвърдиха, че ще следят внимателно за довеждане до край на проверките от компетентните органи на двете държави.Българският министър-председател помоли чешкия си колега за съдействие за осъществяване на разговори с ръководството на ЧЕЗ Груп в случай, че българската държава реши да предприеме действия за закупуване на дейността на електроразпределителното дружество в страната ни. От своя страна чешкият премиер обърна внимание на това, че договори вече са били подписани.  ", "date": "2018.03.01", "title": "Борисов и Бабиш потвърдиха, че нямат връзка със сделката за ЧЕЗ"}
{"url": "http://www.cross.bg/temperatyri-niski-minys-1568985.html", "text": "/КРОСС/ Остава усложнена пътната обстановка в страната. Днес обаче, по-големият проблем ще бъде студа. Жълт код за ниски температури е в сила за цялата страна.Навсякъде минимални температури са между минус 10° и минус 15°, а на места и по-ниски.Лекарите предупреждават, че при ниски температури са възможни здравни проблеми за чувствителни и болни хора, възрастни, деца и бездомници. ", "date": "2018.03.01", "title": "Най-студеният ден тази зима у нас"}
{"url": "http://www.cross.bg/konsensys-obsuzhdane-obshtestveno-1568987.html", "text": "/КРОСС/ Няма обществен консенсус за намерението на Столична община да тегли заем от 67 млн. евро за 19 години за изграждането на завод за изгаряне на RDF на площадка на \"Топлофикация\" в района на Централна гара в София. Това се видя вчера на проведеното обществено обсъждане на третата фаза за изграждането на инсталацията, коментира общинският съветник и съпредседател на \"Политическа група 5 \" инж. Симеон Славчев.Той припомни, че в Столичния общински съвет няма и политически консенсус по темата. На 20 юли 2017 г. решението за завода и съответно за неговото финансиране бе взето единствено с гласовете на общинските съветници от БСП и ГЕРБ. \"Политическа група 5\" гласува против и настоя да бъдат разгледани всички алтернативни технологии и след изготвянето на подробен техен екологичен и финансов анализ да се вземе решение.\"По време на общественото обсъждане нямаше нито един гражданин с позитивно мнение, напротив. Присъстващите столичани ясно и категорично изразиха негативизма си към намерението на Столична община да вземе заем от 67 млн. евро за финансирането на инсталацията, което е достатъчно показателно. Именно за това предлагам да бъде прегласувано решението на Столичния общински съвет, прието с гласовете на БСП и ГЕРБ. Няма как при това гражданско недоволство решението да бъде изпълнено и този проект реализиран\", заяви инж. Славчев.\"По време на една от срещите с Европейската инвестиционна банка в София, на която аз участвах, беше поставен един много ключовов въпрос. А именно, дали има политически и обществен консенсус за изграждането на инсталацията за изгаряне на отпадък в София. Тогава представители на Европейската банка ясно заявиха, че ако няма такъв консенсус това би представлявало огромен риск за самия проект и неговото финансиране\", допълни инж. Славчев.Според мен няма банка и финансова институция, както и самата Европейска комисия, която да финансира този проект без политически и обществен консенсус\", категоричен бе съпредседателят на ПГ5.За реализирането на проект за необходими около 160 млн. евро, като само 93 млн. евро ще са грант, безвъзмездни от ЕК, а осталите средства кредит, който столичани ще плащат.\"Това, което предлагам аз и моите колеги от \"Политичческа група 5\" е незабавно да се отмени решението на СОС от 20 юли 2017 г. Това е стратегически обект от голямо обществено значение за следващите 30 години и за това е важно да се преразгледа това решение и да се сложат на масата всички алтернативи - технологични. Те да бъдат добре анализирани, да има икономически и екологичен анализ, подготвен от експерти и специалисти. Тези анализи да бъдат подложени на обществено обсъждане, да се стигне до консенсус и на тази база СОС да реши по коя технология ще се изгражда третата фаза от това съоръжение\", каза Симеон Славчев.След всяко обществено обсъждане се изготвя доклад, който се прилага към документацията по проекта. А доклада от това обшествено обсъждане ще е отрицателен, което показва, че няма как да се върви напред по изпълнението на проекта, припомни общинският съветник. ", "date": "2018.03.01", "title": "Без обществен и политически консенсус инсталацията за изгаряне на RDF в София e обречена"}
{"url": "http://www.cross.bg/ybiiistvoto-kytziak-slovakiya-1568988.html", "text": "/КРОСС/ Заподозрян за убийството на словашкия журналист Ян Куциак беше задържан в Словакия, предаде ТАСС.Полицията е извършила обиски в домовете на лица, отдавна заподозрени за разпространение на наркотици. Обиските са извършени близо до селището Велка Мача, където са убити журналистът и приятелката му. Задържан е заподозрян, за който се предполага, че е свързан с убийството.Конфискувани са 160 г от наркотика перветин, хладно и огнестрелно оръжие, което е изпратено за балистична експертиза. Началникът на националната полиция Тибор Гашпар уточни, че е рано да се каже дали убийството е извършено с конфискуваното оръжие.Основната версия за убийството на журналиста, работил за братиславското онлайн издание Aktuality.sk, е разправа на италианската мафия Ндрангета. Куциак е подготвял материал за дейността на престъпната групировка в Словакия и връзките й с властите на страната.След като по-рано през деня министърът на културата на Словакия Марек Мадярич подаде оставка заради убийството на разследващ журналист, двама високопоставени чиновници съобщиха, че се оттеглят от постовете си, тъй като са споменати в последната статия на Ян Куциак. Това са Вилиам Ясан, секретар на Съвета за национална сигурност, и Мария Трошкова, съветничка на премиера Роберт Фицо, предаде Ройтерс.Ясан и Трошкова твърдят, че нямат нищо общо с убийството на журналиста, който пише за тях, че преди да навлязат в политиката, са били свързани с италиански бизнесмен. Куциак не посочва, че те са извършили нещо нередно, но призиви за тяхната оставка отправиха правосъдният министър Луция Житнянска и представители на опозицията. В края на миналата седмица 27-годишният журналист и приятелката му бяха намерени застреляни. Полицията каза, че по всяка вероятност убийствата са свързани с професионалните занимания на младия мъж, припомни Ройтерс.Заради кървавата разправа, разтърсила словашкото общество, хиляди хора излязоха тази вечер на протест в столицата Братислава, свикан от опозицията. ", "date": "2018.03.01", "title": "Задържаха заподозрян за убийството на журналиста Ян Куциак"}
{"url": "http://www.cross.bg/babish-ostavkata-myrin-1568991.html", "text": "/КРОСС/ Директорът на надзорния орган на чешките служби за сигурност съобщи, че премиерът Андрей Бабиш е поискал неговата оставка и че правителството е започнало разследване във ведомството за евентуална злоупотреба с обществени средства, предаде Ройтерс.Михал Мурин, който оглавява Генералната инспекция на службите за сигурност (ГИСС), пише в изявление на уебсайта на агенцията, че през този месец е имал две срещи с Бабиш. Той посочва, че оставката му е поискана заради \"загуба на доверие от страна на премиера\". Бабиш му внушил, че краят на февруари е подходящ момент за оставката, така че да няма \"по-нататъшен скандал\". В изявлението Мурин не посочва дали ще се оттегли или не.В понеделник финансовото министерство започна да разследва как са изразходвани бюджетните средства в ГИСС през периода 2016-2017 г. Главният прокурор Павел Земан каза, че в инспекцията отдавна има нередности, но не уточни какви.Михал Мурин е назначен за директор на контролния орган през декември 2015 г. от предишното правителство на Чехия, в което Бабиш беше министър на финансите, припомни Ройтерс.Андрей Бабиш и още няколко лица са разследвани по подозрение, че преди десетина години са присвоили с измама два милиона евро от европейските фондове. Милиардерът Бабиш твърди, че не е извършил нищо нередно, а днес отрече наличието на връзка между полицейското разследване срещу него и искането за оставка на шефа на полицейския инспекторат. ", "date": "2018.03.01", "title": "Чешкият премиер поиска оставката на полицейски шеф"}
