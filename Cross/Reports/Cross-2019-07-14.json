{"url": "http://www.cross.bg/hiryrzite-sondite-molekylyarna-1609003.html", "text": "/КРОСС/ Специалисти от Кралския колеж за хирурзи в Ирландия са разработили нова флуоресцентна молекулярна сонда, която осветява рака, съобщава \"Сайънс дейли\".Учените се надяват, че технологията ще може да се прилага успешно при операции, позволявайки на хирурзите да отстраняват туморите, без да засягат здрави тъкани.По-рано разработените флуоресцентни молекулярни сонди са възпрепятствани от флуоресценцията на някои естествено срещани молекули в човешкото тяло. Поради тази причина на сондите им е необходимо известно време, за да осветят тумора. С новата разработка този проблем отпада.Специалистите описват сондите като \"био-отзивчиви\" флуорофори, които работят в инфрачервената област на спектъра и могат да се включват само когато достигнат тумор. С тяхна помощ хирурзите ще могат по-уверено да проследяват границите на злокачественото образувание. ", "date": "2019.07.14", "title": "Учени разработиха молекулярна лампа, която осветява рака"}
{"url": "http://www.cross.bg/nelk-telk-ministerstvo-1609005.html", "text": "/КРОСС/ Националната експертна лекарска комисия да се произнася по-бързо по обжалваните решения на ТЕЛК. Идеята е на здравното министерство. Целта е да не се допуска хора с увреждания да губят социални права, докато чакат решение от НЕЛК.Според сега действащото законодателство срокът, в който НЕЛК трябва да се произнесе по обжалвано решение на ТЕЛК е 3 месеца. На практика обаче той не се спазва. При омбудсмана Мая Манолова всяка година постъпват десетки жалби от хора с увреждания.В НЕЛК работят 5 специализирани състава от общо 32-ма лекари. Обжалваните решения на ТЕЛК са се увеличили значително в сравнение с първото полугодие на 2018 г. Чакащите произнасяне са около 850. От здравното министерство предлагат срокът за произнасяне на НЕЛК по обжалвани решения на ТЕЛК да бъде намален на 1 месец.Очаква се общественото обсъждане на идеята на здравното министерство да започне през следващата седмица. А в началото на месеца правителството реши, че в НЕЛК ще работят повече хора, за да бъде достатъчно ефективна.", "date": "2019.07.14", "title": " Здравното министерство иска НЕЛК да се произнася по-бързо "}
{"url": "http://www.cross.bg/zhiletki-politziyata-zapochnaha-1609001.html", "text": "/КРОСС/ Безредици започнаха в Париж малко след края на военния парад по случай Деня на завземането на бастилията, съобщи Риа Новости.Въпреки че властите предвиждаха възможност от нарушение на обществения ред и засилиха полицейското присъствие, протестиращите \"жълти жилетки\" започнаха да рушат огражденията по улиците, опитвайки се да вдигат с тях барикади. В отговор полицията използва сълзотворен газ.Засилените мерки за сигурност бяха въведени още преди парада. Униформените проверяваха чантите на желаещите да го гледат и изземваха дори бутилките с вода.\"Жълтите жилетки\", макар и с отслабваща активност, показаха, че са готови да извършат поредната акция. Още в началото на парада в една от зоните за зрители имаше схватка с полицията. По информация на френските служби за сигурност, са били задържани трима ключови представители на движението, включително и идеологът на \"жълтите жилетки\" Ерик Друз.Масовите протести във Франция започнаха на 17 ноември 2018 г. с искания да не се повишават налози и цени на бензина. Недоволните от социалната политика на френските власти участници в движението на \"жълтите жилетки\" излизаха на улицата всеки уикенд, въпреки обявените от властта мерки за успокояване на обстановката. Често протестите са съпътсвани с безредици и сблъсъци на демонстрантите с полицията.снимка АП/ТАСС", "date": "2019.07.14", "title": "\"Жълти жилетки\" вдигат барикади след парада в Париж "}
{"url": "http://www.cross.bg/godina-televiziya-televiziyata-1608999.html", "text": "/КРОСС/ Съветът за електронни медии (СЕМ) е заличил регистрацията на Би Ай Телевизия (Bulgarian International Television), след като тя обяви фалит. Решението на медийния регулатор е било взето на заседание на 29 май, съобщи Клуб Z.По-рано същият месец Софийски градски съд е обявил телевизията в несъстоятелност. Магистратите взимат това решение тъй като дружеството дължи на служителите си 364 585 лева и 20 стотинки, натрупани за периода 1 юли 2018 г. - 28 февруари 2019 г. Непогасените задължения към доставчици за цялата минала година пък са за над 400 000 лева.Решението на СЕМ е можело да бъде обжалвано в 14-дневен срок, като до момента не е известно дали това е направено.Би Ай Ти (BIT) започва да излъчва в България през есента на 2015 година, като проектът беше ръководен от Нери Терзиева. Собственици на канала в този момент бяха братята Павел и Румен Вълневи, които имат голяма мрежа за логистична и транспортна дейност в САЩ, където живеят от години.Тя бе насочена към българската емигрантска общност в САЩ и останалите държави по света. Студиа на телевизията имаше в Чикаго и в София.Малко след старта в телевизията започна предаването на Сашо Диков - \"Просто Диков\", който през 2017 година зае поста програмен директор в медиата, направи промени в програмната схема, а част от журналистите от първоначалния екип напуснаха.Телевизията смени собствеността си през февруари 2018 година. Бяха заявени амбиции за рестартиране проекта, като се създаде първата телевизия от ново поколение в България, насочена към младата и активна аудитория. Няколко дни след финализирането на сделката бяха спрени всички собствени предавания на Би Ай Телевизия. Малко след това програмният директор на Би Ай Телевизия Сашо Диков обяви, че напуска медията.През март миналата година инспекцията по труда обяви, че след постъпили сигнали на служители за забавени заплати е започнала проверка в телевизията. През август 2018 година Би Ай Телевизия спря да излъчва новинарските се емисии. ", "date": "2019.07.14", "title": "Съветът за електронни медии е заличил регистрацията на Би Ай Телевизия"}
{"url": "http://www.cross.bg/curiosity-mars-godina-1609000.html", "text": "/КРОСС/ Снимката е била възможна, защото слънчевите лъчи са се отразили под подходящ ъгъл от огледалната метална повърхност на \"Кюриосити\" НАСА публикува снимка на космическия си апарат Curiosity, която е направена от орбита около Марс. Кадърът е заснет от камерата на HiRISE, монтирана на Mars Reconnaissance Orbiter, предаде БГНЕС.Американската агенция за космически изследвания е получила снимката от орбиталната станция на 31 май тази година. На нея Curiosity прилича на малка точка. Марсоходът е попаднал в кадъра по време на проучването на района, наречен \"Горски залив \" в глинестата територия на планината Еолида в кратера Гейл.Марсоходът Curiosity кацна на повърхността на Червената планета на 6 август 2012 година. През годините на службата, апаратът успешно изпълни основните задачи на своята мисия, намирайки следи от съществуването на топли сладководни езера и реки на Марс, както и направи редица другиоткрития ", "date": "2019.07.14", "title": "НАСА публикува снимка на космическия си апарат Curiosity, заснета от орбита около Марс"}
{"url": "http://www.cross.bg/parada-voenni-makron-1609007.html", "text": "/КРОСС/ В Париж се проведе традиционният военен парад по случай националния празник на Франция. Парада прие френският президент и Върховен главнокомандващ Еманюел Макрон. След като излезе от Елисейския дворец, той тържествено обиколи строените военни части и се качи на трибуната за гости. Там, освен него и други френски официални лица, бяха и чуждестранни лидери, сред които германският канцлер Ангела Меркел, генералният секретар на НАТО Йенс Столтенберг и председателят на Европейската комисия Жан-Клод Юнкер. По време на парада по \"Шанд Елизе\" дефилираха общо около 4300 военни, включително и от дружески чужди държави, 237 конника и 196 бронирани машини. Над центъра на френската столица прелетяха 69 самолета и 39 хеликоптера.Особено внимание бе отделено на техническите нововъведения в армията. Преди началото на парада пред главната трибуна бяха демонстрирани редица военни роботи и безпилотни летящи устройства. Летящ човек, дронове и роботи грабнаха вниманието парада, предадоха Франс прес и ТАСС. Известният френски изобретател Франки Запата прелетя на височина няколко десетки метра над парижкия булевард Шан-з-Елизе. Той демонстрира летяща платформа за войници, която е снабдена с пет малки реактивни двигателя, т.нар. Флайборд еър (Flyboard Air). Друга новост, която бе демонстрирана днес, бе мултифункционалният робот с четири колела Стамина (Stamina), разработен от френско-германския научно-изследователски институт \"Сен Луи\". Роботът може да се насочва без Джи Пи Ес (GPS), да анализира изображения от околната среда и да прави сравнения със заложена в паметта му информация. Показан бе и роботът Колос (Colossus), който тази година бе използван при потушаването на пожара в катедралата \"Нотр Дам\". Той може лесно да преодолява препятствия, а изображенията от неговите телекамери бързо се предават на екрана на оператора.В небето над Шан-з-Елизе прелетя и безпилотният летателен апарат Блек хорнет (Black Hornet). Това е миниатюрно разузнавателно средство. Дълго е едва 16 см и тежи 33 грама. Френските въоръжени сили от 2016 година активно използват тази норвежка разработка при операции на френските сили \"Бархан\" в борбата с ислямските терористи в зоната на страните от района Сахел. Войници от едно от ударните подразделения, представени на парада, бяха екипирани с екзоскелети, които многократно увеличават силата на войника, позволявайки с лекота да се пренасят 100-килограмови товари на големи разстояния.Вчера Макрон обяви създаването на център за военно-космическо командване на Франция, а днес военната министърка Флоранс Парли съобщи, че той ще бъде разположен в южния френски град Тулуза - център на френската авиокосмическа индустрия. Тя добави, че до 10 дни ще бъдат съобщени допълнителни сведения за този център. Главната тема на парада бе военното сътрудничество на страните от Европейския съюз и в частност изложената преди година от Макрон Европейска инициатива за намеса. В тази програма, предвиждаща съвместни действия в случай на извънредни военни и хуманитарни кризи, заедно с Франция ще участват още 10 страни. Именно техни представители откриха парада, преминавайки по \"Шанз Елизе\" с военните си символи.ДПА предаде, че преминавайки по главния парижки булевард \"Шанз Елизе\"с кортежа си, Макрон е бил освиркан от група протестиращи, наброяваща между 20 и 50 души, застанали сред зрителите, дошли да наблюдават парада. Част от тях пуснали жълти балони - символ на протестното движение на \"Жълтите жилетки\".Източник: БТА \n\t\t\t\t\t", "date": "2019.07.14", "title": "Впечатляващ военен парад в Париж - летящи войници, роботи и дронове (снимки, видео)"}
{"url": "http://www.cross.bg/dashyr-sarkofazi-nyakoi-1609006.html", "text": "/КРОСС/ Египетските власти разрешиха отново достъпа за туристи до две пирамиди в Дашур, южно от Кайро, и представиха саркофази, в някои от които са съхранени мумии, съобщиха световните информационни агенции.\"Пирамида, построена за фараона Снофру, основателя на IV фараонска династия, и съседна пирамида станаха достъпни за посетители за пръв път от 1965 г. - заяви египетският министър по въпросите на паметниците на културата Халед ел Анани.\"В Дашур археолози попаднаха на редица саркофази от камък, глина и дърво. В някои от тях има мумии, които са в добро състояние\", добави той.Обектът Дашур, на 1 час път с автомобил от Кайро, се намира на западния бряг на река Нил и включва няколко пирамиди.\"Освен това край пирамидата на Аменемхет II бе открита древна стена, дълга 60 метра\", отбеляза министърът.Недалеч от мястото на разкопките бяха открити погребални маски и сечива за дялане на камъни. Тези находки датират от 750 - 332 г. пр. Христа. ", "date": "2019.07.14", "title": "Египет вдигна забраната за туристи за две гробници "}
{"url": "http://www.cross.bg/razgrad-dete-dvama-1609008.html", "text": "/КРОСС/ Двама души загинаха и двама, сред които и дете, са ранени при тежка катастрофа на главен път Разград - Русе, съобщиха от полицията. Сигнал за инцидента, станал в участъка между селата Осенец и Езерче, е получен в 16:00 ч. на тел.112. По първоначални данни са се ударили товарен камион и лек автомобил с румънска регистрация.Информацията до момента е за двама загинали, едно дете в тежко състояние и още един пострадал. Четиримата са от лекия автомобил. В момента се извършва оглед на местопроизшествието.Главният път в Разград - Русе в района на инцидента е затворен, обходният маршрут за превозните средства е Разград - Дряновец - Сеново - Вятово - Писанец.", "date": "2019.07.14", "title": "Тежка катастрофа на пътя Разград-Русе: Двама са загинали, има ранени, сред които дете "}
{"url": "http://www.cross.bg/godina-bira-miliona-1609002.html", "text": "/КРОСС/ През първото полугодие на 2019 г. в Германия са изпити със 140 милиона литра бира по-малко, отколкото за същия период на миналата година, пише германският вестник \"Ди Велт\".Високите резултати, постигнати през миналата година се отдават на горещото лято и световното първенство по футбол. Подобни спортни форуми предизвикват радост сред пивоварите, отбеляза говорител на Обединението на германските производители на бира.За първите шест месеца на тази година продажбите са свили с 3% или 14,5 милиона каси.Експертите дълго време не са наблюдавали толкова сериозен спад. В същото време бирите клас \"Премиум\" продължават да се търсят на германския пазар. ", "date": "2019.07.14", "title": "Продажбите на бира в Германия намаляват "}
{"url": "http://www.cross.bg/kycheto-izbyaga-muzhe-1609009.html", "text": "/КРОСС/ Разярен питбул нападна стопанката си и възпитателите си в столичния кв. „Бояна\", след което избяга. Собственичката на кучето е получила множество наранявания и е откарана в болница.Двамата мъже, обучавали кучето, са с по-леки травми.Нападението се случило в ранния следобед, като животното било взето от приют. Към момента питбулът се издирва, на мястото на инцидента са пристигнали екипи на СДВР, очаква се и кола на \"Екоравновесие\", която да прибере кучето, когато то бъде открито.", "date": "2019.07.14", "title": "Питбул нападна стопанката си и двама мъже в София и избяга "}
{"url": "http://www.cross.bg/zahar-senzori-kasa-1608990.html", "text": "/КРОСС/ Хиляди българи с диабет сами си купуват сензори за кръвна захар. Устройството е изключително важно за следенето на показатели и контролирането на болестта. Здравната каса плаща частично един вид сензори. Те обаче работят с помпа, която НЗОК не покрива, разказва един от водещите ендокринолози в страната.Според доцент Радка Савова проблемът е голям за болните над 18 години, защото държавната помощ за пълнолетните е силно ограничена. Освен това някои производители на сензори не предлагат продуктите си на българския пазар.„Сензорът е много важен за мен и за всички диабетици, защото дава сведения за кръвната захар. Задължително имат и аларми, които уведомяват когато кръвната захар е висока или ниска. Сигнализират ни, за да се вземат мерки\", каза Катина Стаматова.„Касата не е майка-кърмилница. Всеки производител, който има интерес да намери пазар, трябва да регистрира изделието си и да дойде първо тук. Това, че доставчици се интересуват от руските и китайските пазари и не смогват с производствените си мощности, не е проблем на българската каса\", коментира ендокринологът д-р Радка Савова. ", "date": "2019.07.14", "title": "Хиляди българи с диабет сами си купуват сензори за кръвна захар"}
{"url": "http://www.cross.bg/yaponiya-obsuzhda-kiodo-1608994.html", "text": "/КРОСС/ Русия е отказала да обсъжда с Япония въпроса за предаването на Токио на два от четирите южни Курилски острова в рамките на преговорите за сключване на мирен договор, съобщи агенция Киодо, цитирана от ТАСС.Цитирайки източник, близък до преговорния процес, агенцията съобщава, че една от причините за отказа на руската страна дори да обсъжда такава възможност, са опасенията на Москва, свързани с японско-американския военен съюз.Отказът бил обусловен и от опасения, че евентуален компромис с Япония по териториалния въпрос може да се отрази отрицателно на равнището на подкрепата за властта от страна на руското население, отбелязва Киодо.  ", "date": "2019.07.14", "title": "Русия отказала да преговаря за два Курилски острова с Япония"}
{"url": "http://www.cross.bg/trys-ot--razlyulya-iztochna-indoneziya-1608991.html", "text": "/КРОСС/ Земетресение с магнитуд 7,3 бе регистрирано днес на територията на Индонезия, югоизточно от град Тернате на Молукския архипелаг в източната част на страната, съобщи Геологическата служба на САЩ, цитирана от Ройтерс.Епицентърът е около 170 км южно-югоизточно от Тернате, на дълбочина 10 км. Засега няма съобщения за пострадали и щети. Не е давана и тревога за цунами.", "date": "2019.07.14", "title": "Трус от 7,3 разлюля Източна Индонезия "}
{"url": "http://www.cross.bg/izbori-petkov-partiyata-1608992.html", "text": "/КРОСС/ ПП АБВ ще се регистрира самостоятелно за участие в местния вот. Решението бе взето след заседание на Националния съвет на партията, съобщи заместник-председателят на АБВ Владимир Маринов пред медиите. \"Разбира се, в допълнение на взетото решение, след задълбочен анализ и на това какво имаме в момента в местната власт, как сме представени, ние поставихме и своите цели, които задължително трябва да бъдат свързани със запазване и увеличаване на нашето представителство по места. Това са общински съветници, кметове на населени места и кметове на общини. Не на последно място беше взето решение за формат на явяване по места, където знаете, че ние сме организация с достатъчно добра коалиционна култура. Уважаваме изключително много партньорите, с които сме работили и продължаваме да работим, като коалициите, които ще формираме по места, следва да бъдат приоритетно с организациите и политическите партии част от „Коалиция за България\" и политически субекти и политически организации, представители на ляво-центристкия спектър в страната\".Маринов посочи, че ПП АБВ има достатъчно основания и потенциал да увеличи участието си в местната власт, които отстоява последователно през годините.Председателят на ПП АБВ Румен Петков посочи, че партията ще търси не просто подобряване на резултата си, но като основната ни задача си поставя засилването на участието на левицата в местните органи за самоуправление. „Анализът, който правим е, че представителството на левицата в местните органи за самоуправление в изтичащия мандат е катастрофа. Левицата няма нито един кмет на областен център, няма нито един кмет или по-скоро много малко кметове на околийски центрове. Това са големите общини с историята в миналото. Това означава, че имаме волята и приемаме проявения от БСП към партията интерес на различни нива - общинско, областно, национално с готовността да се търсят решения, които да доведат до слагане на началото на разделяне между ПП ГЕРБ и държавата\", каза Петков и добави, че главната, основната политическа задача, която партията си поставя, е рязко разделяне на ПП ГЕРБ и държавата. Румен Петков коментира и въпроса за премахване на машинното гласуване като възможност за местния вот. „...Т.е. във всички избори, които касаят структурирането на властта в България машинното гласуване да бъде елиминирано. Ако се вгледаме в статистиката от последните няколко избора, ние ще видим, че сме достигнали до един изключителен резултат. 300 хил. или 8% недействителни бюлетини 2017 г. в парламентарните избори. Не знам дали разбираме какво означава това? 300 хил. гласа са горе-долу гласовете, които ДПС получи на последните избори, т.е. третата политическа сила в страната. Това очевидно е инструмент за манипулиране на изборния резултат. Назад в парламентарните избори 2014 г. са 218 хил. невалидните, 2013 - са 90 хил. \", каза още Петков. Той смята, че политическите партии в парламента, без съмнение, са заинтересовани от този инструмент. „Ние настояваме не за преразглеждане на изборния резултат, а от тези избори да бъдат изведени недействителните бюлетини и с участие на експертиза на политолози, на представители на академичната общност, на Централните избирателни комисии в този период от време да се разгледат недействителните бюлетини\". Един от инструментите за минимизиране на множество невалидни бюлетини , като изборен резултат, е машинното гласуване, категоричен е Румен Петков. Партията ще настоява машинното гласуване да бъде въведено като единна норма по най-бързия начин.", "date": "2019.07.14", "title": "АБВ със самостоятелни листи на местните избори"}
{"url": "http://www.cross.bg/manolova-glasove-izbori-1608998.html", "text": "/КРОСС/ Ще се кандидатирам за кмет на София, ако ме вбесят докрай.Това каза омбудсманът Мая Манолова по Би Ти Ви за очакванията, че ще участва на местните избори наесен. Тя има номинации от няколко организации от БСП за кмет на София. Манолова обясни, че все още не е решила, но заради трудността, с която работи по каузите си - се амбицира да направи нещо.Манолова заяви, че машинното гласуване по време на изборите за Европейски парламент е доказало, че се крадат гласове. Тя обясни, че високият процент на грешки при отчитането на машинния вот, не е грешка на технологията, а на изборната администрация.\"Машините показаха, че не се отчитат гласове, подадени от гражданите, че се крадат гласове\", каза общественият защитник и аргументира думите си с копия на протоколи от Благоевград. На тях ясно се виждат десетките корекции. \"Така беше и на предишните избори и на местните избори, така ще бъде и наесен. Независимо, че са се подписали членовете на избирателната комисия, последният, които предава протокола, може да продължи да маже отгоре\", каза Манолова.Омбудсманът показа и друг документ, според който малка партия няма гласове, като сбор от хартиено и машинно гласуване, но според софтуера на машината четирима граждани са дали своя вот за нея. ", "date": "2019.07.14", "title": "Цитат на деня: Ще се кандидатирам за кмет на София, ако ме вбесят докрай"}
{"url": "http://www.cross.bg/chasa-byrgas-tryabvalo-1608983.html", "text": "/КРОСС/ 146 пътници, които е трябвало да излетят от Бургас за Санкт Петербург, e трябвало да прекарат нощта на терминала в аеропорт Бургас. Те са били настанени в хотели в града.„Полетът за Санкт Петербург е полет на „България Ер\", който е трябвало да излети снощи в 19,30 часа, но не е успял да излети\", обясни Адриана Троанска от летището. „Към 146 са пътниците, които са трябвало да излетят с този полет. Тази сутрин в 6,00 часа са били извозени към четири различни хотела около Бургас и Несебър. Ще чакат самолет на „България Ер\" да си ги извози до Санкт Петербург\", добави тя.Заради лошото време и гръмотевична буря днес 7 полета са били пренасочени от Бургас към летището във Варна. Междувременно БГНЕС съобщи за закъснял с над 3 часа друг полет на „България Ер\" - от летище „Бен Гурион\" в Тел Авив за София. Той трябвало да излети в 4,50 часа, но това станало в 8,30 часа и се очаква да кацне в София около 11.00 часа.От пресцентъра на авиокомпанията заявили за БГНЕС, че „такъв тип закъснения не са практика, но става дума за авиация и всичко може да се случи\". „Конкретната причина за закъснението е в обслужването на летището на място и няма отношение към авиопревозвача\", уточнили от  „България Ер\". ", "date": "2019.07.14", "title": "146 пътници от полет за Санкт Петербург прекараха нощта на летище Бургас "}
{"url": "http://www.cross.bg/tyroperatorut-aktivni-potrebitelite-1608984.html", "text": "/КРОСС/ Потребителите са станали по-внимателни, а туроператорите повече зачитат правата на потребителите при пакетните пътувания, отчитат от асоциация „Активни потребители\".В разгара на летния сезон от асоциацията припомниха, че туроператорът носи цялата отговорност за изпълнение на всички туристически услуги. С новите закони дори потребителят е задължен при проблем да търси туроператорът, а не хотела или услугата.„Българските туроператори стават по-добри. Те са повече, зачитат правата на потребителите\", каза юристът на асоциацията „Активни потребители\" Надежда Ангелова.„Има случаи, когато потребителят има по-големи очаквания от това, което пише в договора. Хубаво е да познаваме закона, да четем договорите, които подписваме. Винаги, когато имаме проблем, да информираме този, от когото зависи\", добави тя.От Министерството на труизма припомнят, че има Национален туристически регистър. Там може да се провери дали туроператорът е легитимен, има ли застраховка, която покрива проблемите на клиента и до кога е валидна. ", "date": "2019.07.14", "title": "„Активни потребители“: Българските туроператори стават по-добри "}
{"url": "http://www.cross.bg/apartamenta-apartament-etazh-1608993.html", "text": "/КРОСС/ Възрастен мъж загина при пожар, избухнал в апартамент в старозагорския кв. \"Казански\", съобщиха от Областната дирекция на МВР. Сигналът за пламъците е подаден около 4.30 часа. Огънят е пламнал в апартамент на десетия етаж на жилищен блок. На място са изпратени екипи на пожарната, полицията и Спешна помощ.Пожарът обаче се е прехвърлил и на жилището на 11-ия етаж. И двата апартамента са изгорели. След потушаването на огъня, в апартамента, в който е избухнал огънят, е открито овъгленото тяло на възрастен мъж. Най-вероятно това е собственикът. От водните струи са нанесени щети и по апартамент на деветия етаж. По случая е образувано досъдебно производство. Разследват се причините за инцидента. ", "date": "2019.07.14", "title": "Мъж загина при пожар, изпепелил два апартамента"}
{"url": "http://www.cross.bg/taka-chyzhdite-tzennosti-1608995.html", "text": "/КРОСС/ Ценностите не са всичко. Но са най-важното.Ето защо пиша, че главното поражение, което последните десетина загубени години за България нанасят, е по отношение на ценностите. И това прави тревогата ми за България огромна, разтърсваща. 10 години рушене на ценностите изискват минимум 30 години за тяхното възстановяване.Малко теория (може да се прескочи).Всяка система се характеризира с ценности и блага.Ценностите са това, което \"слепва\" системата. Благата са това, което системата произвежда.Ценност е например солидарността.Благо е например сигурността.Системите, които са жизнени, устойчиви, развиващи се, проспериращи, постигат следното:Те започват да произвеждат своите ценности и така да ги умножават.Те започват да вграждат като \"слепващо\" вещество своите блага и така да ги умножават.Ние сме, да речем, някаква общност от хора (може и семейство). Това, което ни \"слепва\" е солидарността (доверието, уважението, любовта). Това, което произвеждаме е сигурност (просперитет, жизнен стандарт, богатство).Понеже сме жизнена, устойчива, развиваща се, просперираща общност, ние, освен свързващата ни солидарност, започваме да произвеждаме още и още солидарност. Същевременно сигурността я вграждаме в базисните ценности и тя също става част от \"слеващото\" ни вещество, прави ни още по-сплотени.Така моите родители, например, създават семейство с любов в условия на бедност, помагат си, носят трудностите на живота съвместно, това, от една страна, умножава любовта помежду им, от друга страна бавното и трудно замогване те вграждат като своя ценност, а не го \"изяждат\", така ние, техните деца продължаваме в живота си от по-високо ниво на жизнен стандарт.Ето така работи живата и жизнена система - ценностите тя произвежда като допълнителни блага, благата вгражда в себе си като допълнителни ценности.Солидарността се умножава и освен като ценност, тя става и благо. Сигрността се умножава и освен като благо, тя става и ценност.Тръгва се от едно ниво на солидарност (доверие, уважение, любив) и едно ниво на сигурност (просперитет, жизнен стандарт, богатство) и се стига до по-високо ниво и на едното, и на другото. Така както \"слепването\" е по-силно, така и живеенето е по-успешно.В България особено през последните десетина години тече точно обратният процес. Ние разграждаме, ерозираме \"слепващите\" ни ценности, разобщностяваме се, смразяваме се, разпадаме се, овълчваме се. И заедно с това живеем все по-зле, боледуваме все повече, умираме все повече, бягаме все по-далеч от България.Това наистина е точно обратният, това е убийствен процес. Като разграждаме ценностите, ние разграждаме благата, като разграждаме благата, ние разграждаме ценностите.Колкото по-малко ценности ни \"слепват\", толкова по-малко блага произвеждаме. Колкото по-малко блага произвеждаме, толкова по-малко ценности ни \"слепват\".Отгоре ни яхнаха простотията, алчността, корупцията, човекомразенето, невъзпитанието, безкултурието, арогантността, аморалността, безсърдечието.Вижте какво става в Бетономорието. То е \"идеалният\" пример в какво сме се превърнали.То е крещящ пример, защото от него има спасение - в чуждите курорти. Така ходим вече в чуждите ресторанти, на чуждите пазари, купуваме чуждите плодове и зеленчуци, учим в чуждите университети, правим наука в чуждите центрове.Скоро ще се лекуваме в чуждите болници.Да, всичкото това в \"чуждите\" ще го прави който може да си го позволи. Останалите - кучета ги яли.В базата на тези процеси е разпадът на ценностите, в надстройката им е абсолютно провалното, некомпетентно, безидейно и без всякаква стратегия управление.Един човек ако живее така - да си разгражда ценностите и да си изяжда благата, е обречен, той рано или късно ще умре като развалина и в мизерия.Едно общество може дълго да я кара така - то не е жизнено, а е в агония. То агонизира. То се влачи в анемия и апатия. То е с изцъклени очи и озлобена душа.При него всеки е спасяващ се поединично индивид. Ако може, търси някъде на друго място това, което не получава тук. Ако не може, потребява все по-малко материални неща и се тъпче все повече с \"духовни\" сурогати.Това, което не може да се спаси навън, то у нас става все по-уродливо. Вземете футболът. Един отбор който не е в състояние да се пребори с властта на мафията и мафията на властта във футбола, не може да отиде да се състезава в Гърция или в Турция, да речем. Той просто се мъчи, изнемогва, профуква сизифови усилия, а привържениците му страдат. От неговите играчи всеки се спасява единично - по-добре резерва на Ботуша, отколкото футболист номер 1 у нас.Така е и така ще бъде, ако не се освестим.Едни ще се спасяват - ако може масово, други - кой както може.Ще бягат, едва взели дипломи, моите талантливи студенти.Ще бягат лекари, учени, инженери, архитекти.Ще бяга който може да избяга.Ще бягаме в спомени и носталгии, в желания да довършим поне започнатото - дълго строената къща или дълго писаната книга.България е болна от лошо управление и влошаващо се общество. Заради лошото управление произвеждаме все по-малко блага. Заради влошаващото се общество ни остават все по-малко ценности.Трябва да се освестим. Иначе деструктивните, разграждащи тенденции в България окончателно ще светят маслото й. И тук няма да остане нищо свято и нищо свястно... ", "date": "2019.07.14", "title": "Яхнаха ни простотията, алчността, корупцията, арогантността"}
{"url": "http://www.cross.bg/rashidov-vezhdi-pametnik-1608996.html", "text": "/КРОСС/ Който надраска паметник е престъпник, каза днес пред БНТ председателят на комисията по култура и медии в парламента Вежди Рашидов. Изказването му беше в отговор на въпрос, какъв човек е този, които драска по Паметника на съветската армия.\"Паметници не бива да се драскат, защото паметник идва от памет. Никой не може да задраска историята\", обобщи Рашидов.През седмицата той предложи поправка в Закона за културното наследство, с която десетократно се вдигат санкциите за посегателство върху паметници на културата с национално и световно значение, които са в Индикативната листа на ЮНЕСКО, съобщиха от комисията.Предстои второ четене на поправките в Закона за културното наследство, където този текст ще бъде разгледан и гласуван. Повод за предложението е вандализъм в пещерата \"Магурата\".\"Рисунките в \"Магура\" са унищожени безвъзвратно. Това е страшно престъпление. Унищожена е многовековната история на една нация. Влиза някакво леке и остава безнаказано. Националната история не може да се унищожава безразборно\", обясни днес Рашидов.Вчера той поиска и проверка на възможно увреждане на Белоградчишките скали от техници, които монтират прожектори. Няколко часа след сигнала на Рашидов министърът на културата Боил Банов нареди проверка.В интервюто пред БНТ Вежди Рашидов намекна, че Бойко Борисов трябва да постъпи като почетният председател на ДПС Ахмед Доган, като даде път на младите в ГЕРБ. ", "date": "2019.07.14", "title": "Вежди Рашидов: Който надраска паметник е престъпник"}
{"url": "http://www.cross.bg/sila-vreme-kobrata-1608997.html", "text": "/КРОСС/  Кои налагат това право? Тези които могат да бият, имат умения, оръжие, както и организация, за да налага своите желания и воля. У нас с подобни възможности разполагат тези които са на власт или са близки до властта. На всички беше ясно, че някогашният соц не е Аркадия за морала. Все пак бяхме свикнали със скучното му и сравнително безопасно за приведените глави всекидневие. В продължение на десет-двайсет-трийсет години мутрите осъществиха и продължават да осъществяват преразпределението на митичната „общонародна собственост\". Напоследък се намесиха в разпределението и на общоевропейската. В същината си са подобие на човешки същества или чудовища, изпълзели от утробата на така нареченият социализъм. Комсомолски и партийни активисти, заедно с охраната им от ченгета и друг обслужващ персонал. Посочени за политици, милионери, банкери, бизнесмени или бандити. Те за кратко време разпердушиниха всекидневната логика и относителната справедливост на обикновените човешки отношения.С времето дори приятелствата загубиха смисъл. Убийствата, рекета, кражбите, силовото овладяване на нови територии станаха всекидневие. И задушиха всеки опит за самоинициатива и независимост, и в обикновения живот, и в бизнеса. Бащите ударници и герои на труда, например, които в началото на „прехода\"още търкаляха ладичките си, изглеждаха смешни на синовете рекетьори с „мерцедеси\", „поршета\" и „лендроувъри\". Трансформацията продължи безкрайно дълго. Сега навсякъде на властови позиции са някогашните тъпи мутри, не по-малко тъпите ченгета или гравитиращи около тях създания, които налагат  печелившата за тях от онова време житейска стратегия, взаимоотношения и морал.У нас отдавна думите нямат значението, с което съществуват в речника. Говори се, обещава се, а се върши съвсем друго. И отново се говори. Правят го едни и същи постоянно разменящи местата си фигури. У нас онова, което другаде нормално се остракира, изобличава, или се преследва от закона, демонстративно лесно става публично достояние. И е доказателство за привилегировано или, да го наречем, особено положение. Различен си от простосмъртните. Общественото отдавна се разслои на добралите се до властта, ламтящи за повече и повече, активно участващи в узаконявания от държавните институции грабеж, и критично настроена масовка.Постепенно се разбра, че ни управляват синовете и внуците на някогашните властници. Бившите активисти на Комсомола и Партията, сега отново са организирани. В банди, бригади, нови партии, парламенти, министерства и всевъзможни одържавени структури. У нас от доста години едни и същи хора вършат престъпленията и създават законите. Някога са го правили със сериозни физиономии, съответстващи на пролятата кръв и невинните жертви. Сега, след не по-малко кърваво ръфане помежду си, приличат на лекомислени хлапаци. Превърнали грабежите и престъпленията в забавна игра. Оправдават заграбването, например, на значителна част от цял промишлен отрасъл, като приемат закон, който узаконява грабежа. Фокус-мокус и така нататък. Преглъщането на поредният „гейт\" ни подготвя за още по-корави залъци несправедливост, беззаконие, престъпления. За някои „преглъщането\" изглежда сравнително безопасна реакция на абсурда, в който живеем. Но не е!Героите от разказите в „Боксьори и случайни минувачи\" обикновено са житейски крушенци. Докоснали се до славата и тържеството, с които е свързана всяка победа, и по-късно усетили смразяващата студенина на забравата. Спортна радост е кратка. Героите, които постигат победите си с упорити усилия и себеотричане, отдавна нямат притегателна сила. Съществуват, както продължава да съществува естественото желание за усъвършенстване. Надявам се все още част от човешката същност. Но героите на новото време са други. Нагаждачи, квалифицирани подмазвачи, специалисти по далаверите и верноподаническото челобитие. Винаги готовите да сменят настоящият партиен мундири с по-актуален.За сега не виждам такава сила. Крепи ни самият живот с чудото, че продължава. Процесът на атомизиране, на разпадане на обществото, се осъществява с потресаваща скорост. Някога истината се казваше в кухнята, но и тогава се оглеждахме и правехме предупредителни знаци да не повишаваме глас, защото тези отгоре подслушваха и можеха да ни натопят. На квартално равнище недоверието се поддържаше с доноси, сега на същото ниво завижда, възмущават се, и се присмиват. Все още се прави почти без последствия. Едва ли ще е за дълго, и със сигурност подобни реакции не обединяват недоволните. Предоставиха се огромни финансови и властови възможности на посредствени хора.Посредствеността се превърна нужно качество, за да попаднеш в кръга на избраните. Понякога положението е толкова безнадеждно, че обикновения човек разчита на равновесното положение осигурявано му от същата тази посредствеността. Защото посредствеността не работи, не произвежда, не създава. Надява се само на печелившо място около общата за подобните на тях трапеза. Ако си се отчаял, загубил вяра във възможността за промяна, си взимаш шапката и заминаваш. Някъде другаде, само не тук. Надявам се, че в страната има достатъчно млади хора, за които подобно състояние на обществения морал е нетърпимо.„Клинч\" е позиция в близкият бой, в която се сковава ръцете на противника. Има „клинч\", в който партньорите са толкова уморени, дори отчаяни от развитието на схватката, че са благодарни на тези няколко секунди почивка. Освобождаването зависи от арбитъра, той дава команда „брек\", или направо ги разделя. Има и техники за самостоятелно освобождаване, но доста трудни за прилагане. В живота се наблюдават подобни на боксовите ситуации. Не винаги срещу съперник или противник. В повечето сами си пречим. Не правя изключение. Както мнозинството не съм особено умел в преодоляването на обичайните житейски баталии. Сигурно затова има виц, че българина не живее, а се бори с живота.Всеки боксьор участва в драматичен спектакъл, без предварително определен сценарии. Талантливите винаги са спонтанни, тоест създават неочаквани за противника и за себе си ситуации на ринга. Разрешават ги успешно, и продължават боя в границите на контролирани от рефера и страничните съди правила. На ринга боксьорът често нанася и понася жестоки удари. Става герой или губи ореола си на непобедим. От него се очаква извън ринга да е „случаен минувач\". Тази трансформация не е лесна, а понякога е и невъзможна. Спонтанността е функция на моментно състояние. Правиш каквото искаш и чувстваш. Например ако някой настоява за интервю, когато боксьорът едва се движи от изтощение, а и още не е излязъл от ролята си, естествено ще бъде той да му отговори, да речем, с десен прав. Или да го отмине. Случва се и спонтанно да го разцелува като отговор.Поезията е същината, семката на важното в живота. Тя е движеща и творяща сила. Има отношение към земните дела, не е чужда и на небесните. В случая сигурно е, че сушито на Суши се оказа по-отровно от целувката на Кобрата. Иначе епиграмата и сатиричните куплети ще са най-подходящи за ситуацията с двамата. Източник ClubZ ", "date": "2019.07.14", "title": "Героите на новото време: нагаждачи, подмазвачи, специалисти по далаверите"}
{"url": "http://www.cross.bg/silno-zemetresenie-razlyulya-gurtziya-yseteno-e-i-v-susednite-strani-1609004.html", "text": "/КРОСС/ Земетресение с магнитуд 4,6 степен е регистрирано в северната част на Гърция, информира гръцкият сеизмологичен институт. Епицентърът е бил на 14 км южно от Кожани. Трусът е усетен в Македония, Сърбия, Албания, Черна гора, части от България, Косово, Босна и Херцеговина, Италия и Хърватия.Засега няма информация за пострадали лица и причинени материални щети.", "date": "2019.07.14", "title": "Силно земетресение разлюля Гърция, усетено е и в съседните страни "}
{"url": "http://www.cross.bg/rysiya-shtati-dogovora-1608985.html", "text": "/КРОСС/ Върховният представител по въпросите на външната политика и сигурността Федерика Могерини призовава Русия да отговори на сериозните опасения, свързани с разработването на ракетните наземни системи 9M729 и тяхната несъвместимост с договора за ракетите със среден обсег.\"Сериозно сме загрижени за развитието на събитията около договора, който би могъл да приключи на 2-ри август. Следващите дни са и последната възможност за диалог и предприемане на необходимите мерки за запазването на този важен компонент от европейската архитектура за сигурност\", се казва в изявлението на службата за външна дейност. В него се добавя, че предвид силното напрежение, трябва да се внимава светът да не влезе в епоха на нова надпревара във въоръжаването.\"Насърчаваме Съединените щати и Русия да търсят по-нататъшно съкращаване на техните арсенали, като се отчита особената отговорност на Съединените щати, които имат ядрено оръжие\", се казва в документа. ", "date": "2019.07.14", "title": "ЕС призова САЩ и Русия да се разберат за ракетите със среден обсег"}
{"url": "http://www.cross.bg/obshtina-sliven-litra-1608986.html", "text": "/КРОСС/ 26 литра на квадратен метър е количеството дъжд, паднал на територията на община Сливен миналата нощ, съобщават от община Сливен, позовавайки се на инж. Снежана Кънева, началник отдел ,,Сигурност и управление при кризи\".Към момента няма сигнали за възникнали критични ситуации. Разпореден е оглед на територията на общината. ", "date": "2019.07.14", "title": "26 литра дъжд са паднали над община Сливен "}
{"url": "http://www.cross.bg/tezhki-katastrofi-stranata-1608987.html", "text": "/КРОСС/ През изминалото денонощие на територията на страната са станали 18 тежки катастрофи. 20 човека са ранени, информира МВР.В София са регистрирани 17 леки и 2 тежки катастрофи. Двама са пострадали. ", "date": "2019.07.14", "title": "18 тежки катастрофи за 24 часа в страната "}
{"url": "http://www.cross.bg/snyag-duzhdovno-oblachno-1608988.html", "text": "/КРОСС/ Сняг падна на връх Мусала през юли. Това стана ясно от, където бяха публикувани снимки на юлския сняг. Снегът се оказа достатъчен, за да бъде направен снежен човек. Днес над по-голямата част от страната ще е облачно и дъждовно.В планините няма да е подходящо за туризъм. Ще бъде предимно облачно, ветровито и дъждовно. На много места ще има гръмотевични бури, а в масивите от Централна и Източна България количествата ще са значителни. Ще духа умерен и силен северозападен вятър и с него ще нахлува студен въздух.Снимки Meteo Balkans", "date": "2019.07.14", "title": "Сняг на Мусала през юли (снимки)"}
{"url": "http://www.cross.bg/kyba-chast-godini-1608981.html", "text": "/КРОСС/ Първите нови вагони от 40 години в Куба поеха на път от Хавана за Гуантанамо в източната част на острова, предаде БТА, цитирайки Дойче веле. Влаковата композиция ще пропътува 915-те километра между двете точки за 15 часа.С разбити прозорци, липсващи врати и изпочупени седалки влаковете в Куба отчаяно се нуждаят от обновяване. 14-те нови вагона по маршрута включат и четири с климатик, както и вагон-ресторант.През май Куба получи доставка от 80 сини вагона, произведени в Китай, като част от проекта за модернизация, осъществяван от правителството. Новите вагони са част от общо 250 машини, които трябва да пристигнат от Китай до края на годината.Следващата стъпка ще бъде ремонтът на 4200 километра линии и десетки запуснати жп гари из целия остров. Куба се надява, че железопътна система ще бъде изцяло обновена и функционираща до 2030 г.Кубинската железопътна система е пусната в действие за първи път през 30-те години на XIX век. Днес тя не е добре поддържана и няма ново оборудване.Кубинските влакове са едно от най-евтините средства за пътуване на дълги разстояния, но системата е много неефективна. Пътуването от Хавана от Сантяго обикновено продължава 24 часа. С кола се стига за половината време, но е по-скъпо.Макар новите влакове да намалят времето за пътуване, те няма да могат да се движат с максимална скорост, докато не бъде модернизиран релсовият път.Куба подписа споразумение на стойност 1 милиард долара с Русия за модернизиране на железопътната мрежа, информира Ройтерс, като се позовава на агенция Интерфакс. Подробностите обаче все още не са обявени.Билет „отиване и връщане\" от Хавана до Гуантанамо струва 200 кубински песо (7 евро).Според кубинското транспортно министерство влаковете в страната са превозили 6,7 милиона пътници миналата година. Правителството заяви, че иска броят да се увеличи с един милион пътници през 2019 година по дългите маршрути. ", "date": "2019.07.14", "title": "Първият нов влак в Куба от 40 години потегли на път "}
{"url": "http://www.cross.bg/balet-krepostta-stzena-1608982.html", "text": "/КРОСС/ Повече от хиляда и двеста зрители аплодираха в крепостта „Царевец\" във Велико Търново спектакъла „Лебедово езеро\" на Имперския руски балет, с който снощи беше открит летният оперен фестивал „Сцена на вековете\". Българското национално радио е медиен партньор на културния форум.За 34-та година останките на царския дворец в крепостта „Царевец\" се превръщат в оперна и балетна сцена. „Фестивалът „Сцена на вековете\" е сред най-престижните форуми в културния живот на България\", посочи при откриването заместник-министърът на културата Румен Димитров:„Убеден съм, че уникалното съчетание на природните красоти, нестандартните сценични решения и драматургия, претворени с неуморен труд и завиден професионализъм от талантливите артисти, ще привлекат хиляди меломани и любители на оперния туризъм\". За първи път фестивалът е с международно участие, подчерта заместник-кметът на Велико Търново проф. Георги Камарашев: „Тази година е специална за нас, тъй като вече имаме гости и то не какви да е - това е Руският имперски балет, който ще представи пред нас своето изкуство\".До края на август в афиша на „Сцена на вековете\" са включени още шест впечатляващи заглавия на българските оперни театри.Снимка: БУЛФОТО ", "date": "2019.07.14", "title": "Над 1200 души аплодираха „Лебедово езеро“ на Имперския руски балет на крепостта „Царевец“ "}
{"url": "http://www.cross.bg/razpredelenie-ycheben-kompaniyata-1608977.html", "text": "/КРОСС/ Техническият учебен център на ЧЕЗ Разпределение България получи отличие за проект с образователна насоченост в сферата на бизнеса на петото издание на Годишните награди на b2b Media. Третото място в категорията беше връчено на Крум Гледжарски, ръководител „Управление на качеството\" в дружеството, и Меглена Велинова, ръководител на Техническия учебен център.Наградата признава положените от компанията усилия за създаването на лицензирана база, която да предоставя възможности за квалификация и преквалификация, за повишаване на знанията и практическите умения и установяването на единни стандарти за работа в сферата на електроенергетиката, както за служители на компанията, така и за външни лица - ученици, студенти, подизпълнители и др.Техническият учебен център на ЧЕЗ Разпределение е разположен на територия от 3400 кв.метра, разполага с напълно оборудвани специализирани зали и с технически полигон  с модел на електроразпределителната мрежа, като предлага обучения в реална среда и има установени партньорски отношения с професионални гимназии и университети. Близо 3000 студенти, ученици, служители на компанията и подизпълнители преминаха през обучения в центъра през 2018 г. Всички учебни програми  завършват с връчване на сертификати, а центърът е лицензиран за 8 професии и 12 специалности. Петото издание на Годишните награди на b2b Media за пореден път отличи най-добрите предприемачи, най-иновативни компании, социално- отговорни кампании и др., използвали иновативно мислене за постигане на значими резултати. Отличието, получено от ЧЕЗ Разпределение, е поредно признание за подкрепата на компанията в сферата на образованието и в подготовката на бъдещи кадри за сектор Енергетика.", "date": "2019.07.14", "title": "Техническият учебен център на ЧЕЗ Разпределение с отличие за проект с образователна насоченост "}
{"url": "http://www.cross.bg/dvizhenie-dynav-pynktove-1608989.html", "text": "/КРОСС/ Натоварено движение на граничните пунктове в посока Румъния. По данни на \"Гранична полиция\" интензивен трафик за товарни автомобили има на \"Дунав мост - Видин\". Леките автомобили минават по-бавно на \"Дунав мост - Русе\". На останалите пунктове трафикът е нормален. По-засилено движение отчитат на \"Калотина\".", "date": "2019.07.14", "title": " Засилен трафик по границата с Румъния"}
{"url": "http://www.cross.bg/zarya-frantziya-parizh-1608964.html", "text": "/КРОСС/ С парад, концерти и заря Франция отбелязва националния си празник, предадоха световните агенции.По главното парижко авеню Шан-з-Елизе ще преминат общо 4300 военни, 196 военни машини, 237 коня, а във въздушната част на парада ще участват 69 самолета и 39 хеликоптера. На парада ще бъдат представени и деветте държави, участващи заедно с Франция в Европейската инициатива за намеса (ЕИН), създадена преди година под импулса на президента Еманюел Макрон с цел се развие \"обща стратегическа култура\", а именно Белгия, Великобритания, Германия, Дания, Естония, Испания, Португалия, Финландия и Холандия.Очаква се на събитието да присъстват германският канцлер Ангела Меркел, генералният секретар на НАТО Йенс Столтенберг, председателят на Европейската комисия Жан-Клод Юнкер, президентът на Финландия Саули Нинистьо, чиято страна е ротационен председател на ЕС, Дейвид Лидингтън, който е заместник на британския премиер Тереза Мей и др.В Париж мерките за сигурност са затегнати. За реда ще се грижат над 2500 полицаи. Въведени са няколко зони за сигурност, за да се изключи възможността за протест на \"жълтите жилетки\".Вечерта на Марсово поле в подножието но Айфеловата кула ще има концерт с изпълнения на Берлиоз, Бизе, Бетовен и Щраус и на известни оперни певци. Тържествата в Париж ще приключат с 30-минутна заря край Айфеловата кула.Празненства ще има и в редица други градове. В Ница за първи път след атентата, извършен преди 3 години на 14 юли, ще има заря по повод националния празник. В атентата, при който френски гражданин от тунизийски произход, вряза камион в празнуващото множество, загинаха 86 души, а над 430 бяха ранени. Отговорност за атаката пое Ислямска държава.", "date": "2019.07.14", "title": "Франция отбелязва националния си празник днес с тържества и парад в Париж и в редица градове"}
{"url": "http://www.cross.bg/hristofor-kolymb-ychastuka-1608971.html", "text": "/КРОСС/ Въвежда се нова организация на движение във връзка с рехабилитация с на бул. \"Асен Йорданов\" от бул. \"Шипченски проход\" до бул. \"Христофор Колумб\", съобщиха от Столична община.От 14.07.2019 г. до 14.09.2019 г. се забранява влизането на пътни превозни средства по бул. \"Асен Йорданов\" в участъка от ул. \"Кап. Д. Списаревски\" до бул. \"Христофор Колумб\". Забраната важи за ул. \"Искърско шосе\" в участъка от ул. \"Илия Бешков\" до ул. \"Димитър Пешев\", допълниха от общината.От 14.07.2019 г. до 29.07.2019 г. се забранява влизането на превозни средства по южното пътно платно на ул. \"Искърско шосе\" в участъка от бул. \"Христофор Колумб\" до ул. \"Туше Делииванов\". В този участък движението се извършва двупосочно по северното пътно платно на улицата в същия участък, пише в съобщението. ", "date": "2019.07.14", "title": "Промяна на движението в София - вижте къде "}
{"url": "http://www.cross.bg/rysiya-chasa-dobavi-1608972.html", "text": "/КРОСС/ Националните селекции на САЩ и Русия ще спорят във финала на тазгодишното издание на Лигата на нациите, което се оказа разочароващо за България.В единия полуфинал актуалния шампион Русия победи Полша с 3:1 гейма (25:19, 24:26, 25:22, 25:21).Най-резултатен за Сборная бе Виктор Полетаев с 24 точки, а Егор Клюка добави 19.Американците триумфираха в голяма драма над Бразилия с 3:2 гейма (25:21, 17:25, 21:25, 25:20, 15:9).За големия обрат значима роля имаше Мат Андерсън с 22 точки, а Тейлър Сандър добави 17.Финалът между Русия и САЩ ще се проведе в понеделник сутринта от 2 часа българско време, а мачът за третото място е днес от 23 часа.Финалнят турнир в Лигата на нациите се провежда в Чикаго. Мачовете може да наблюдавате по Max Sport 4 ", "date": "2019.07.14", "title": "Мегасблъсък между САЩ и Русия във волейболния финал"}
{"url": "http://www.cross.bg/liri-magazini-razkazva-1608973.html", "text": "/КРОСС/ Банди от добре обучени български и румънски жени печелят по 20 000 британски лири на месец от обири по улици и магазини във Великобритания, пише британският в. \"Сън\".Те действали на оживени улици и в посещавани от много хора вериги или шикозни магазини и имали и екипи от хора, които да забаламосват набелязаните жертви. Бандите, наброяващи до пет души, работели на четириседмичен ротационен принцип. Техни мишени били често пъти японски и арабски туристи. Една от бандите била заснета съвсем случайно в акция, когато тайландска туристка си направила селфи със селфи стик. Точно в този момент бандата й отмъкнала 400 лири.В. \"Сън\" се е сдобил и със снимки от мобилни телефони на членове на една от бандите. На една от снимките се вижда голяма камара от банкноти от 20 лири, а на друга коледно дърво украсено с банкноти от 50 лири.Частен детектив, работещ на Оксфорд стрийт, казва, че обществеността все още не си дава сметка за мащабите на проблема. Много от магазините, в които действат бандите, използват услугите на частни детективи и се обръщат към полицията, само като заловят крадец с хиляди лири у него, тъй като полицията и без това била претоварена от работа. Иначе детективите задържат крадлите, взимат им данните от личните карти, правят им снимка и им издават забрана за влизане в магазина, разказва детективът.Крадлите се състезавали една с друга коя ще се представи по-добре и си имали нещо като собствена Шампионска лига. Начело й сега е крадла, известна с прозвището Диана Експрес. Група от крадли, действащи винаги по пет, се наричала Спайс гърлс. Отделно прякорите на петте в групата били Страховитата, Бебчето, Дъртата, Красавицата и Закръглената. На лондонската Оксфорд стрийт \"гастролирали\" само най-добрите крадли. Изявата там била все едно да играеш финал на Шампионска лига на Уембли, разказва частният детектив. Крадлите обикаляли из цялата страна, а когато натрупали достатъчно пари, се прибирали у дома в огромните си къщи, разказва детективът.Твърди се, че жените са от районите на трите най-големи града в България и от района на Букурещ в Румъния. Те пътували с националните си лични карти, но някои от тях имали и британски шофьорски книжки. За първи път са започнали да идват през 2007 г., когато паднаха ограниченията за работа за българи и румънци.Любимите магазини за действие в Лондон са Хародс, Селфриджис или чейндж бюрата, но също и магазини от веригите Гап и Топшоп. Работното време на крадлите било от 10 ч. сутринта с обедна почивка около 13 ч. и после подновяване на работа следобед, като пикът е между 16 и 19 ч.Ако крадлите са две, то става дума за румънки, но по-големи групи са общо взето българки, разказва детективът. Крадлите носели дизайнерски очила и скъпи чанти, но се познавали по маратонките, които из позволявали да се придвижват бързо. В магазините те набелязвали жертвите и ги следвали на улицата. Там някоя от тях разсейвала жертвата, като я молела да я ориентира по карта, защото уж се е загубила, или пък се навежда да си завърже точно пред нея обувките. През това време други взимали парите на жертвата. ", "date": "2019.07.14", "title": "Банди българки и румънки печелят по £20 000 на месец от обири на Острова"}
{"url": "http://www.cross.bg/daruk-trump-sundi-1608975.html", "text": "/КРОСС/ Посланик Ким Дарък нарича това \"дипломатически вандализъм\", пише \"Мейл он сънди\". Изданието посочва, че записката е писана, след като тогавашния външен министър Борис Джонсън призовава САЩ през 2018 г. да остане в споразумението с Иран, която ограничава ядрената му програма.\"Мейл он сънди\" пише, че след като Джонсън се върнал в САЩ, посланик Дарък написал, че Тръмп изглежда напуска ядрената сделка по \"лични причини\", защото е била договорена при предшественика му Обама. Той отбелязва и разминаване в позиите на президентските съветници, които нямали стратегия какво да се прави след излизане от споразумението.\"Резултатът илюстрира парадоксалността на тази президентска администрация - до нея има изключителен достъп, може да се видиш с всеки, освен с президента, но по темата администрацията действа с дипломатически вандализъм, изглежда заради идеологически и лични причини - защото това е сделка на Обама\", написал Ким Дарък до Джонсън.Заподозреният за изтичането на поверителни документи на британския посланик във Вашингтон, които породиха голям дипломатически сблъсък със САЩ, е бил идентифициран, пише в. \"Сънди телеграф\", цитиран от Ройтерс. Изданието се позовава на неназовани правителствени източници. Името на заподозрения не се съобщава.Изключена е версията, че може да става дума за изтичане в резултат на хакерска атака от чужда държава. Заподозреният е британски чиновник, имал достъп до архивите на министерството на външните работи.Миналата седмица в. \"Мейл от сънди\" публикува поверителни документи на посланика Ким Дарък, в които той описва администрацията на американския президент Доналд Тръмп като \"неработеща както трябва\" и \"неспособна\". Това породи гневен отговор от страна на Тръмп и доведе до оставката на Дарък. Британски представители започнаха разследване, за да открият кой стои зад изтичането. ", "date": "2019.07.14", "title": " Тръмп изтеглил САЩ от ядрената сделка с Иран, защото била на Обама "}
{"url": "http://www.cross.bg/zarkov-parametri-sega-1608976.html", "text": "/КРОСС/ „БСП своевременно ще обяви своята позиция и ще участва в дебатите\". Това каза в интервю за предаването „Неделя 150\" зам.-председателят на ПГ на БСП Крум Зарков. „Но още от сега можем да кажем, че тази сложна сделка, за страшно много пари, има много параметри, технически, икономически и разбира се политически\", допълни той. „За техническите параметри обилно се говори в последните седмици, за бомби, дари и други. Не съм сигурен, това доколко е полезно за широката публика. Икономическите параметри ще бъдат изяснени утре, когато най-вероятно на извънредно заседание на Министерския съвет ще се внесе поредна актуализация на бюджета, която очевидно е свързана с тази сделка, за да разберем и колко ще струва, още сега, плащането на сумата и в аванс, и какви заеми ще трябва да бъдат взети допълнително. И накрая има политическият параметър, който противно на това, което някои хора се опитват на изкарат, не НАТО или не НАТО, а е по-скоро способността на правителството да води честен дебат, да спазва определените от самото него процедури и да убеждава българските граждани, че едно такова усилие си заслужава. И тук мисля, че правителството не си свърши добре работата\", подчерта Зарков. „И сега ще бъдат поставени в ситуация, в която да потушават напрежение. Мисля, че един по-честен подход, в който ясно се казва, защо, откъде, как и с колко пари, щеше да помогне на всички\", каза още Крум Зарков.", "date": "2019.07.14", "title": "Крум Зарков: Правителството ще трябва да потушава напрежения около сделката за Ф-16 "}
{"url": "http://www.cross.bg/paroli-internet-menidzhur-1608974.html", "text": "/КРОСС/ Помненето на всичките ни пароли може да бъде трудно. Всички знаем, че не трябва да използваме една и съща за всеки сайт, но рядко ползваме повече от две-три пароли за всички наши акаунти в интернет.Има решение обаче, което идва под формата на мениджър на пароли. Тези умни приложения съхраняват всичките ви пароли в база данни, която пък от своя страна е защитена само с една парола. В канала CTRL ALT DEL във vbox7 може да видите как да защитите паролите си в интернет.Това лесно за използване приложение е считано за един от най-добрите мениджъри на пароли. То се основава на опростената идея за автоматично генериране на сложни пароли за вас и обединяването им в нова база данни. Всичко, от което се нуждаете, е една главна парола, с която да имате достъп до останалите.Sticky Password е отличен мениджър на пароли, който може да се похвали с високо ниво на криптиране и има биометрична съвместимост с мобилните си приложения, така че ако използвате отпечатъка си, за да отключите своя смартфон, лесно можете да потвърдите вашата идентичност.Проектиран за частни лица, но също и като бизнес приложение, Keeper е отличен и  адаптивен мениджър на пароли. Софтуерът генерира силни пароли за вас и ги съхранява на вашето устройство, докато управлява автоматично попълване и влизане в различните платформи и на всички други устройства.Той също така разполага с функция за споделяне на файлове, която позволява на потребителите и предприятията по един и същи начин сигурно да съхраняват файлове и да имат достъп до тях навсякъде и по всяко време. ", "date": "2019.07.14", "title": "Как да защитим паролите си в интернет? "}
{"url": "http://www.cross.bg/nyama-mlrd-samoleti-1608978.html", "text": "/КРОСС/ България няма да плаща нищо за дооборудване на новите изтребители Ф-16 блок 70, каза пред БНР зам.-министърът на отбраната ген. Атанас Запрянов. В предаването „Неделя 150\" на програма „Хоризонт\" той обясни, че всички системи на самолетите са отворени за добавяне на всякакъв вид оръжия и че с подписването на договора пакетът не е затворен.„Самолетите, които получаваме имат цялата авионика и електронно оборудване, кодове и програми, отключени на борда, позволяващи да се отключат всякакви оръжия в перспектива и да бъдат използвани ракети въздух- въздух, въздух-повърхност, ако искате въздух-кораб. Така че ние няма да плащаме повече за дооборудване на самолетите, ако закупим каквото и да е оръжие, което е намалено или какъвто е да е нов тип оръжие\".„Утре правителството ще трябва да приеме подписаните от министъра на отбраната четири договора, които касаят не само доставката на 8 броя самолети Ф-16 блок 70, но и доставката на боеприпаси към тези самолети, на ракети въздух-въздух различни класове на тези самолети и доставката на цялото оборудване... \", посочи зам-министърът.„Общата стойност на четирите договора, които ще бъдат приети и предложени на Народното събрание за ратификация наистина е 1,256 млрд. долара. По отношение на цената би следвало да ви коригирам, че не е постигнато намаление, тъй като от анонсираната цена на конгреса 1,67 млрд. долара за пакета и започнали преговори при цена 1,410 млрд. долара ние имаме 1 млрд. 256 млн.\", каза Запрянов.„Много е важно да поясня, че когато става въпрос за преговори и за цени, че правителството на САЩ чрез програмата за Международни военни продажби FMS не е търговец, а е посредник между българското правителство и американските компании, които доставят съответното оборудване. Това, което мога да гарантирам е, че програмата FMS, цените на оборудването, които американското правителство определя и дефинира, са същите цени, по които то купува съответните въоръжения и техника от американските компании\", обясни той.„Затова може би за първи път ще кажа в ефир, направленията, в които се работеше по отношение на намаляването на цената, не е само при преконфигурирането на пакета, който в началото на преговорите наистина разширихме умишлено с желание да получим и повече въоръжение... Американското правителство за цената от $1,256 млрд. е направило компромиси и намаления, там където то има право да направи... \"Запрянов коментира и въпроса дали е вярно, че в момента сме на критичния минимум и дори сме получили предупреждение от американската страна, че ако се отказваме от още неща по сделката от предварителния план, може да се окаже, че си купуваме оръжие, което няма да може да използваме:„Това беше първоначалното условие и на двете страни, че ние не можем да си позволим да закупим самолет, който няма въоръжение и няма да има бойни способности\".Той коментира и това, че за момента не купуваме изобщо от управляемото въоръжение въздух-земя т.н. умни ракети, което дава повод на някои критици да твърдят, че  самолетът отива към „1913 г.  и битката при Одрин\", когато сме измисляли да хвърляме ръчни гранати:„Странно е, че получаваме самолет 4++  с авионика на пето поколение самолет и възможности да управлява оръжия от пето поколение и говорим за Втората световна война, но това си е проблем на критиците, тъй като сега фокусът не е върху качествата на самолета, умишлено, а е върху пакета и то върху една част от управляемите оръжия, които ние не си позволяваме\".Заместник-министърът на отбраната обясни и как ще премине обучението на българските пилоти на Ф16:„Пилотите ще преминат за първи път пълна програма на обучение в САЩ, поне година и половина, ще се върнат изцяло готови за използване на всички оръжия на самолета. Даже така подготвени може да прелетят със собствените самолети в България. Това се отнася и за техническия състав. Тренажорите, които ще получим, ще позволят обучение на пилотите в България, а ще има и тренажори за обучение на инженерно-техническия състав\".Модерните навигационни системи на новите самолети изискват особен режим на съхранение и ще се наложи модернизация на инфраструктурата на авиобазите, където ще бъдат и ще се обслужват бойните машини, каза още заместник-министърът на отбраната ген. Атанас Запрянов. ", "date": "2019.07.14", "title": "Атанас Запрянов: България няма да плаща нищо за дооборудване на новите изтребители Ф-16 "}
{"url": "http://www.cross.bg/duzhdove-gurtziya-chast-1608979.html", "text": "/КРОСС/ Проливни дъждове се изливат днес в Гърция. Град Нафпактос остана часове без ток. Има наводнени пътища в западната част на страната. Очаква се градушка в северните райони днес след обяд. Няма пострадали хора.Силно засегната от проливни дъждове е западната част на Гърция. Сили на пожарната през цялата нощ оказваха помощ на блокирани в колите  хора. Няколко часа продължи спасителната операция за хиляда зрители на концерт в Ахаия Пелопонес. Залата беше наводнена от придошлите води на близката река. Има наводнени първи етажи на къщи. Пострадали хора няма.Прекратиха движението на влакове от Солун за Катерини поради наводнена железопътна линия. На полуостров Халкидики, който пострада от бурята преди дни и има много български туристи, е засегнат само от краткотрайни валежи с гръмотевици.Очаква се следващите часове вълната от проливни дъждове да засегне Северна Гърция с възможност за градушка на места. Тази вечер се очаква бурята да достигне до част от островите в Егейско море. Гражданска защита и полицията приканват водачите да се съобразяват с пътната обстановка и дори да пътуват само в краен случай. ", "date": "2019.07.14", "title": "Вълна от проливни дъждове обхвана Гърция "}
{"url": "http://www.cross.bg/tyrtziya-sistemi-tyrski-1608980.html", "text": "/КРОСС/ Трети пореден ден продължават доставките на компоненти от ракетните системи С-400 от Русия към Турция. Тази сутрин още два руски транспортни самолета, превозващи елементи от зенитните комплекси, са кацнали военновъздушната база „Мюртед\" край Анкара, съобщават турски медии. По-късно се очаква още един, седми поред полет, да осъществи планирана доставка на части от противовъздушните системи.Известният турски военен анализатор Метин Гюрчан написа в Туитър, че с тези доставки Турция иска да „измери\" американската реакция, като се мотивира с това, че ракетите и реалните насочващи радари все още не са пристигнали.Междувременно агенция Блумбърг съобщи, че администрацията на американския президент Доналд Тръмп е взела решение какви санкции да наложи на Анкара заради покупката на руските системи. Според медията пожелали анонимност източници в администрацията във Вашингтон са заявили, че ограничителните мерки спрямо Турция ще бъдат оповестени в края на идната седмица.Президентът Доналд Тръмп трябва да избере поне 5 от списък с 12 различни санкции. Те варират от отказ Турция да получава американски заеми през санкции срещу турски банки, фирми или високопоставени лица, до забрани за инвестиции или закупуване на имоти. Към тях може да се добави и забрана на Конгреса Турция да получи самолетите Ф-35.Според Блумбърг от Белия дом искат да изчакат с обявяването на мерките, за да мине утре третата годишнина от опита за преврат в Турция. Това се прави с цел да се избегнат спекулациите, че САЩ са стояли зад него.По-рано сенатор Линдзи Греъм, който е считан за близък съюзник на Тръмп на Капитолия, заяви, че е „невъзможно\" американският президент да отложи санкциите срещу Турция, но отбеляза, че Анкара няма да „активира\" санкциите, докато не приведе системите в бойна готовност, което вероятно няма да стане по-рано от октомври заради нуждата от обучение на персонала и довършване на доставките от руска страна.Турция започна да получава в петък части от руските системи С-400. Според Съединените щати радарите им могат да събират разузнавателна информация, която да компрометира стелт способностите на американските изтребители от пето поколение. ", "date": "2019.07.14", "title": "Трети ден Русия продължава с доставките на ракетни системи С-400 за Турция"}
{"url": "http://www.cross.bg/dulg-noviyat-tazi-1608959.html", "text": "/КРОСС/ Правителството ще емитира 20-годишни държавни ценни книжа (ДЦК) на аукцион, който ще бъде организиран от Българската народна банка на 22 юли. Книжата са с фиксиран лихвен процент от 1.5% и падеж през 2039 г.През миналия месец правителството пласира друг дълг на стойност 300 млн. лв. На 20 юни бяха пласирани две емисии - 10.5-годишна (200 млн. лв.) и 20-годишна (100.6 млн. лв.). Постигнатата среднопретеглена доходност на аукционите тогава беше 0.41% и 1.60%.Министерство на финансите си запазва правото да отхвърля всички, респективно да одобрява определени поръчки, както и да одобрява количество, различно от предварително обявеното, се казва в съобщението на БНБ. Това се е случвало в минали години, когато ведомството на Владислав Горанов не е било доволно от постигнатата доходност.В интервю пред Радио „Фокус\" днес финансовият министър заяви, че новият дълг не може да бъде свързван директно с покупката на 8-те изтребителя F-16, за които тази година трябва да се дадат накуп 2.2 млрд. лв.По думите на Горанов новият дълг се взима, за да се плащат стари задължения. Той обаче обяви, че бюджетният дефицит ще достигне 2% през тази година, а той трябва да бъде покрит, което става с поемането на нов дълг. ", "date": "2019.07.14", "title": "Правителството планира да вземе 200 млн. лв. нов дълг"}
{"url": "http://www.cross.bg/nadpis-dionis-sdryzhenie-1608965.html", "text": "/КРОСС/ Исторически удар. Така археологът Жени Танкова и епиграфът Николай Шаранков определиха последното сензационно откритие на Епископската базилика. При обръщането си, една от мраморните плочи от пода в атриума на гигантския раннохристиянски храм разкри неподозиран надпис, който е бил част от по-ранната сграда там, а в последствие е бил преизползван. Огромното посланието на старогръцки е издялано съвършено върху каменната стела (паметник с надпис и релеф) приблизително сто години преди изграждането на Епископската базилика. Което потвърждава теорията,  че предшествалата храма постройка е била свързана с императорския култ.  Под посланието седят имената на 44 члена на религиозното сдружение Дионис, а изработването му е по повод оцеляването им при готското нашествие през 251 г., което почти унищожава града. Надписът е в чест на Дионис, наречен тук за първи път Тракийския Предводител. Членовете на мистичната организация го посвещават и на императорите Варелиан и Галиен.„Открихме го в атриума на Базиликата, обърнат откъм опаката му страна. Бил е използван като настилка при изграждането на раннохристиянския храм\", обясни пред Под тепето на място днес ръководителят на разкопките на Базиликата арх. Жени Танкова. Тя и екипът й  наблюдават консервационно- реставрационните работи, които вървят на обекта, и оглеждат всички мраморни плочи, които се вдигат там. Вчера, в момента, в който повдигали въпросния мраморен блок от пода в атриума, Жени Танкова вижда, че в единия си край той завършва с декорация. Веднага разбрали, че става въпрос за стела. Посланието на старогръцки е разчетено вчера вечерта от епиграфът  Николай Шаранков.„Този надпис е трети от по-ранната сграда тук. Той не я датира в точност, а просто е положен тук в момента след готското нашествие от 251 г. Надписът буквално гласи: „За победата, здравето и вечното просъществуване на императорите Публий Лициний Валериан и Галиен Августин и за целия им дом, за свещения сенат и римския народ и за съвета и народното събрание на Филипопол- на Тракийския Предводител Дионис посветиха оцелелите мисти, когато водач на мистериите и пожизнен жрец беше Аврелий Мукианид , син на Мукиан\". Следва издълбан в мрамора списък с имената на всички 44 члена на мистичното общество, много от които са споменати с длъжностите, които са заемали\", разкри Жени Танкова.Николай Шаранков пък трудно скриваше вълнението си от последната находка на обекта днес.„ Нямаме друго Дионисово сдружение с толкова сложна организация, съдейки по длъжностите. Явно тук е било някакво много важно място, където императорските почитатели са си слагали списъци с имената. Става въпрос за списък на религиозното сдружение Дионис. Но това, което е по-интересно, че от времето на Галиен, по-точно Валериан и Галиен, подписалите се тук пишат, че са се спасили от готското нашествие. Шрифтът е идентичен с един надпис в чест на император Галиен в Археологическия музей. Посвещението е за Повелителя на Тракия Дионис, като интересното е, че не споменават провинциален управител, тъй като по това време вероятно ситуацията в Тракия е била доста сложна. В това мистично сдружение има интересни длъжности, явно свързано и с императорския култ. Находката е изключителна и с това, че от този период на практика нямаме никакви надписи. Само този за Галиен в музея и един за пълководеца му Марциан, който сега е експониран до стадиона\", разказа епиграфът Николай Шаранков.Точната датировка ще е ясна след месец, но щом се говори за Галериан и Валериан и щом става въпрос за оцелели от готското нашествие, явно надписът е изработен е в началото на управлението на императорите- 253 г. Това е поредно потвърждение на отколешна идея на археолозите и Шаранков, че под Базиликата е имало нещо, свързано с императорския култ.  В списъкът с имена например се среща рядката длъжност „сабостофор\"- този, който носи изображението на императора. Мъжете с тази длъжност в списъка са двама, може би заради двамата императори.„Този надпис дава много богата информация. Това без съмнение е един от най-интересните надписи, откривани в Пловдив. На първо място защото е поставен от хора, които са се спасили от голямото готско нашествие в средата на трети век и те след оцеляването си, 253-254 г., за благодарност за спасението си издигат този списък на оцелелите членове на религиозното сдружение в чест на Дионис, наречен тук за първи път Тракийския Предводител. Те го посвещават на императорите Варелиан и Галиен, чийто имена след това са изтрити. Това е списък на сдружение за провеждане на мистерии в чест на Дионис. Това, което е интересно, е че са изброени и длъжностите на членовете в организацията, а те са много разнообразни. Има няколко ръководители на мистериите, различни видове жреци, хора които имат задължение да носят специфични свещени предмети. Виждаме една много сложна структура на това сдружение, каквато нямаме в други надписи. Това тепърва ще трябва да се проучва\", заяви Шаранков.Той допълва, че в списъка се откриват и така наречените „курети\", които танцуват с военни доспехи. Има също името на техния предводител, който върви с дрянова пръчка.Този надпис може да възстанови до голяма степен съществото на тракийските мистерии.„ От тази епоха, след готското нашествие, ние почти нямаме надпис. Досега имахме общо два надписа от Филипопол от цялата втора половина на трети век. Този е третият, най-голям и значим, с най-много информация. Вероятно хората, които са били членове на това сдружение, до голяма степен са преселници от Мала Азия. Те поначало са склонни към такъв тип култови организации. Тук излагат имената си първо да покажат, че са се спасили от нашествието на готите, при което е загинало или пленено почти цялото население на града. Те явно отдават спасението си на това, че са били членове на това религиозно общество, заради което благодарят на Дионис. Те издигат паметника и с молба богът да се грижи за новите императори, тъй в периода, докато тук се случват готските нашествия, в цялата империя има криза, а императори се сменят постоянно. Едва когато идват Валериан и Галиен, които са баща и син, империята успява да се стабилизира за един период от 15 години. Този надпис е израз на надеждата на тези хора, че ще могат да възстановят живота си. И това да се направи такъв огромен и красив надпис е едно голямо усилие, тъй като градът е бил напълно разрушен, а повечето хора са били избити. Тези хора са вложили всичко с помощта на бога и новите императори да възстановят живота си\", допълни Николай Шаранков.В надписа не се споменава управителя а провинция Тракия, а само императорите като някаква единствена надежда за членовете на мистичната организация. Те са смятали са, че техният бог Дионис, който е предводител на Тракия, ще ги води към по-добро бъдеще.„Досега намирахме само унищоженията от готското нашествие, след което не остава нищо, но тук за пръв път виждаме надежда. Представете си тази стела върху един разрушен град, където хората няма къде да живеят, да се издигне тържествено, като символ на възстановяването на града. Като символ на бъдещето\", обрисува древната картинка Николай Шаранков.Източник Под тепето ", "date": "2019.07.14", "title": " Откриха гигантски надпис на мистично Дионисово сдружение от III век на Епископската базилика"}
{"url": "http://www.cross.bg/kosmosa-frantziya-nablyudenie-1608963.html", "text": "/КРОСС/ Френският президент Еманюел Макрон обяви създаването на командване на националните военни космически сили, което в крайна сметка ще бъде част от военновъздушните сили на страната му.Декларацията, направена в навечерието на националния празник на Франция - Деня на Бастилията - включваща военен парад по Шанз Елизе в Париж, отразява инициативата в САЩ, подкрепена от президента Доналд Тръмп.\"За да се гарантира развитието и укрепването на капацитета ни в космоса, през септември ще бъде създадено Върховно командване за космическото пространство\", каза Макрон пред военни, които се събраха за традиционния прием за Деня на Бастилията.Той нарече подновения военен фокус върху космоса \"истински въпрос на националната сигурност\".Миналата година Макрон говори за необходимостта от стратегия за космическа отбрана и това е резултатът, каза той.\"Новата космическа и военна доктрина, която ми беше предложена от Министерството на отбраната, ще ни позволи да гарантираме нашата защита на космоса\", добави той. \"Ще засилим познанията си за ситуацията в космоса, ще защитим по-добре нашите спътници, включително и по активен начин\".Министърът на отбраната Флоренс Парли ще разкрие подробности за финансирането на по-късен етап, добави президентът.Заявеният от Франция интерес за повишаване на военната й готовност в космоса следва увеличените разходи и интереси в областта от страна на Съединените щати, Китай и Русия.Франция има план за военните разходи за 2019-2025 г., който отделя 3,6 милиарда евро за отбрана в космоса. Това включва подновяването на комуникационните сателити за наблюдение, извеждане в орбита на три спътника за електромагнитно наблюдение на CERES и модернизирането на система за пространствен радар за наблюдение, наречена GRAVES.През март подкрепените от ООН преговори в Женева за предотвратяване на надпревара във въоръжаването в космоса приключиха без споразумение. ", "date": "2019.07.14", "title": "Франция създава “Космическо командване”"}
{"url": "http://www.cross.bg/halep-yilyams-simona-1608961.html", "text": "/КРОСС/ Румънката Симона Халеп победи Серина Уилямс с 6-2, 6-2 във финала на Уимбълдън, за да спечели първата си титла от надпреварата и общо втора от Големия шлем. Халеп тотално надигра именитата си съперничка и заслужено стигна до успех след по-малко от час игра на Централния корт в Ол Ингланд Клъб.До момента Халеп се славеше най-вече като много силна тенисистка на клей, като най-доброто ѝ постижение на Уимбълдън бе полуфинал от 2014-та година, докато за Серина това бе 11-ти финал в турнира, като тя има и седем титли. От самото начало на мача 27-годишната румънка показа страхотно ниво на тенис и взимаше подаванията си без проблеми, като от своя страна поставяше под напрежение Уилямс при неин сервис. Халеп успя да стигне до два пробива, за да вземе първата част с 6-2, а картината на корта не се промени през втория сет, в който Халеп стигна до нови два пробива и затвори мача след точно 55 минути игра.Статистиката от двубоя подчерта превъзходството на румънката, като тя загуби само 12 точки на собствен сервис, реализира 13 печеливши удара и допусна едва три непредизвикани грешки. Уилямс завърши със 17 уинъра, но и цели 25 непредизвикани грешки, като сервисът ѝ не работеше на обичайното ниво от последните две седмици и тя реализира едва два аса.По този начин Симона Халеп спечели втора титла от Големия шлем след тази от Ролан Гарос 2018 и ще се изкачи до четвърто място в световната ранглиста от понеделник. Уилямс от своя страна записа трета поредна загуба в турнирите от Шлема и отново не успя да изравни рекорда на легендарната Маргарет Корт. ", "date": "2019.07.14", "title": "Симона Халеп е новата шампионка на Уимбълдън"}
{"url": "http://www.cross.bg/andrea-kybrat-pylev-1608966.html", "text": "/КРОСС/ Андреа и Кубрат Пулев са разделени месеци преди скандала с Джени Суши. Те не са заедно още от края на м.г., малко след мача срещу Хюи Фюри в зала „Арена Армеец\", твърди \"Флагман\", като се позовава на свои източници.Причината за раздялата, която се е осъществила сравнително цивилизовано, е че Кубрат не живеел в България през по-голямата част от времето. Голяма част от връзката им на практика била дистанционна и това много дразнело Андреа, която искал да прекарва повече време с любимия си.Днес Пулев обаче има нова приятелка, с която вече живеят на семейни начала. Въпреки всичко двамата с Андреа запазили добри приятелски отношения, което добре би обяснило ревностната защита на боксьора от страна на Андреа в седмиците, когато скандалът с Джеи Суши назряваше. ", "date": "2019.07.14", "title": "Кубрат Пулев си хвана нова приятелка "}
{"url": "http://www.cross.bg/chasa-bulgariya-aviv-1608967.html", "text": "/КРОСС/ Самолет на „България Ер\" закъсня с повече от три часа на летище „Бен Гурион\" в Тел Авив, предаде БГНЕС. Той вече излетя и се очаква да кацне в София около 11:00 ч.Няма информация за причините за закъснението на полета. Няма представител на авиокомпанията, който да обясни, защо това се случва. Всичко това е много некомфортно и уморително за пътниците, които и без това не са спали вече цяла нощ, споделиха те. Сред тях има много възрастни хора. Много от тях идват в България, за да прекарат цялото лято.Полетът, който е пълен, е трябвало да излети в 04:50 часа българско и израелско време. Времетраенето му до София е около 2 часа и половина и в момента по програма пътниците му трябваше вече да са кацнали на българска земя.Самолетът на националния авиопревозвач със закъснение от почти два часа е кацнал на летище „Бен Гурион\". Обявените два часа за излитане в 07.20 и 07.40 не са се случили.От Летище София обясниха, че полетът за Тел Авив е излетял с 4 часа закъснение и съответно ще се завърне в България по-късно, като все още не е обявен час за кацане. Представител на българските летищни власти не знае причината за закъснението на полета. Той съветва хората да се обърнем към авиопревозвача, но предположи, че може би става дума за сменен самолет. От центъра за обслужване на клиенти на „България Ер\", чийто телефон работи от 08.00 до 22.00 часа всеки ден, никой не вдигна.Закъснението на полета от Тел Авив става на фона на скандала с израелски турист на Българското Черноморие, който е изключително неприятен. България е една от предпочитаните дестинации за целогодишна почивка от израелските граждани. Много израелци имат имоти в цялата страна, не само в зимните и летни курорти. Самите израелски граждани знаят къде се намира България на световната карта и много рядко ще срещнете човек в тази страна, който при чуването на нейното име да ни ви изброи Варна, Бургас, София, Банско или „Слънчев бряг\", където е бил на почивка или ще бъде.Израел дори може да бъде определен като наш стратегически партньор в тази сфера, защото страната ни се посещава от около 250 хиляди евреи годишно при население на Израел от малко над 6 милиона души. ", "date": "2019.07.14", "title": " Самолет на българска авиокомпания закъсня с повече от три часа на летище в Тел Авив"}
{"url": "http://www.cross.bg/kola-trima-slychaya-1608960.html", "text": "/КРОСС/ Кола се вряза в група хоа в Лондон, съобщи The Telegraph.Това се е случило в района на Батърсий. Все още не са ясни причините за нападението.Пострадали са 7 души. Полицията е задържала други 7 души по случая. На трима от тях вече са повдигнати обвинения.Други трима са били задържани след спорове след сблъсъка. Все още информацията по случая е оскъдна. ", "date": "2019.07.14", "title": "Кола се вряза в група хора в Лондон"}
{"url": "http://www.cross.bg/glasyvane-manolova-izbori-1608968.html", "text": "/КРОСС/ „Машинното гласуване на европейските избори показа, че в страната се крадат гласове\". Това мнение изказа в интервю за предаването „Тази неделя\" по БТВ националният омбудсман Мая Манолова. По думите й, решението за 6 000 машини на местните избори е било взето преди 4 месеца. „Всички тези аргументи бяха известни, в колко страни се използва машинното гласуване, каква е цената. Какво се промени, кое е това което накара организаторът на изборите - ЦИК да смени своята позиция и да се откаже от машинното гласуване? Скъпа е тази играчка за местните и парламентарните избори, но не са скъпи на президентски избори или на европейски избори?\", риторично коментира Манолова. Тя подчерта, че вместо да купи машините, ЦИК ги е наела на цена, на която могат да се купят. На официалното й питане, защо това е станало така, отговор не е получила. „През 2014 г. те са наемани на цени до 1 800 лв., сега за 3 000 лв.\", изтъкна омбудсманът. Манолова е на мнение, че отчетените грешки при машинното гласуване не са грешки на машините, а на изборната администрация, на тези, които броят гласовете и бюлетините. „Машините показаха, че не се отчитат гласове, подадени от граждани, че се крадат гласове\", каза още Мая Манолова.", "date": "2019.07.14", "title": "Мая Манолова: Машинното гласуване показа, че у нас се крадат гласове"}
{"url": "http://www.cross.bg/zhivotni-priyut-kozlodyii-1608969.html", "text": "/КРОСС/ Хора от различни краища на България строят доброволно приют за бездомни кучета в Козлодуй. В него живеят 162 животни. Всяко от тях има своя лична история. Доброволците споделят, че голям брой от четириногите са били в критично състояние. Те казаха още, че доста трудно им намират нов дом, тъй като не са породисти.„Няма как да помогнем на всички животни. Насилието над тях е огромно\", заяви Силвия Атанасова от сдружение „Верен приятел\".Сред ентусиастите е и певицата Владислава Христозова, която наскоро засне клип към песента й  „Едно бездомно куче\".В ефира на „Събуди се\" тя сподели, че целия й живот се е променил, след като е осиновила животно. ", "date": "2019.07.14", "title": " Доброволци основаха кучешки приют в Козлодуй"}
{"url": "http://www.cross.bg/novi-vreme-pochivka-1608970.html", "text": "/КРОСС/ Случвало ли ви се е да отидете на много дълга ваканция и да сте се чувствали ужасно уморени, когато се върнете на работа? А имало ли е и едни други - много по-кратки ваканции, които са ви зареждали сякаш сте почивали много по-пълноценно?Има причина за това. Разликата е в това колко моменти сте изживели пълноценно, а не колко време сте имали на разположение. Лятната почивка е времето за създаване на нови познанства, забравяне за ангажиментите, създаване на нови впечатления и много забавления.В тази статия са събрани едни от най-ценните съвети от психологична гледна точка, за да можете да отпочинете качествено и да се чувствате тонизирани и заредени, както по време на почивката, така и след това. Ако сте съзнателни спрямо начина, по който ви минава времето, ще можете да избирате това, което ви носи позитивни усещания.Плавен преход - докато уговаряте някои от ангажиментите си, които ще имате след връщането ви от почивката си, дайте си поне един работен ден, в който да не сте си уредили важни срещи. Така ще можете да направите плавен баланс между почивка и връщане обратно в работен ритъм. Това със сигурност ще намали стреса от последните дни на вашата почивка и няма да ви се налага да мислите за работа.Локация - старайте се да разнообразявате местата, които посещавате. Това ще ви помогне да се потапяте в новата атмосфера и сетивата ви да са много по-чувствителни към случващото се. Когато човек се занимава с това да изучава нови места, се активира инстинкта му на откривател, което зарежда задълго.Разнообразие, разнообразие, разнообразие - дори да обичате рутината, то предизвикайте себе си! Поръчвайте си за хапване нови неща и не ги повтаряйте. Забравете за стандартната си поръчка и експериментирайте смело! Старайте се и заниманията ви да се различават всеки ден и не изпадайте в рутина.Не мислете за времето - независимо дали са ви останали малко дни за почивка това лято, това не бива да ви кара да мислите, че не можете да си починете истински и да се забавлявате.Офлайн - Не бъдете на разположение 24/7 на вашия телефон и мейл. Оставете служебните задължения за времето, когато ще се върнете обратно на работа. Оставете настрана интернет и социалните мрежи и изживейте почивката си освободени от мисълта, че трябва да споделяте с всичко, което ви се случва.Ментална настройка - освободете се от мислите за графици и изпълняването на куп задачи. Фокусирайте се върху този тих настоящ миг, в който сте легнали на плажа и се взирате в морето. Отделете секунда за това да вдишате и да почувствате красотата на момента, каквото да правите. Гледайте на всеки един ден като на отделна възможност за създаване на спомени и търсене на нови приключения. Създавайте и оценявайте щастливите моменти.Отворете се за запознанства - Независимо дали търсите флирт или нови приятелства, не изпускайте възможността да се запознавате с нови хора. Именно намирането на добра компания може да ви донесе незабравими мигове и много запомнящи се моменти.Повече за ефективното общуване между половете, четете тук (за жените) и тук (за мъжете)Активирайте тялото - Намирайте време за дълги разходки или преходи в планината. Включете в ежедневието ви плажен тенис, волейбол или какъвто спорт ви е на сърце и е в унисон със средата. Тичайте по плажа или правете йога сутрин, танцувайте по цели нощи. Бъдете активни, нека тялото ви да има възможност да се изразява по всякакъв начин. Това ще ви помогне да поддържате изключително добър тонус, ще сте много по-енергични и с много по-голямо желание ще се включвате във всякакви дейности.Включете всички сетива - колкото повече сетива активирате по време на вашата почивка, толкова по запомнящи моменти ще успявате да създавате. Слушайте, гледайте, вкусвайте, докосвайте и помирисвайте.На тръгване - според психолозите, ние успяваме на запомним следните ситуации от един спомен: 1) най-лоши; 2) най-добри и 3)последните мигове от едно изживяване. За да си тръгнете със страхотно настроение, постарайте се през последния ви ден да правите приятени за вас неща, а не отделяйте цялото си време на стягането на багажа. ", "date": "2019.07.14", "title": "Как да си починем качествено по време на отпуска"}
{"url": "http://www.cross.bg/iiork-grada-toka-1608956.html", "text": "/КРОСС/ Електроснабдяването бе възстановено за всички клиенти в Ню Йорк, след като срив на захранването остави без ток 73 000 потребители, като спря метрото и блокира хора в асансьори, предаде Би Би Си.Губернаторът на щата Ню Йорк Андрю Куомо съобщи, че токът е спрял в 18,47  ч. местно време, като е засегнал основно Манхатън. Спирането на тока продължи близо пет часа. Заради аварията кметът на Ню Йорк Бил де Блазио, който беше на предизборна проява извън града, се завърна спешно.Противопожарната служба на Ню Йорк каза, че пожар в трансформатор вероятно е причина за прекъсването на електроподаването, засегнало и метрото на града. Енергийната компания на града Кон Едисън посочи, че спирането на тока е тръгнало от подстанция, но точната причина още се проучва.Потребители качваха в социалните мрежи снимки на тъмни метростанции, ресторанти и други заведения и заведения. Пожарникари се отзоваха на редица сигнали за заседнали в асансьори хора.Светофари не работеха на много места и в някои райони минувачи се опитаха да регулират движението.Напълно тъмна бе зоната с театрите на Бродуей. Гигантските реклами на емблематичния Таймс скуеър също угаснаха. На две места театрални трупи пък довършиха спектакъла си на тротоара.По ирония на съдбата спирането на тока съвпада с 42-ата годишнина от голямата авария, оставила милиони нюйоркчани без ток за 48 часа. Големи аварии в града имаше и през 1965 г. и през 2003 г. ", "date": "2019.07.14", "title": "Десетки хиляди без ток в Ню Йорк "}
{"url": "http://www.cross.bg/mesta-gradysa-grumotevichni-1608958.html", "text": "/КРОСС/ Днес над по-голямата част от страната ще е облачно и дъждовно. На места в централните и източните райони от Южна България количествата ще са между 40 и 60 л/кв.м, ще има и гръмотевични бури и градушки. Ще духа умерен до силен северозападен, в Източна България - югоизточен вятър. Температурите ще се понижат и ще са предимно между 20 и 25 градуса, сочи прогнозата на НИМХ. Обявен е предупредителен код за опасно време в почти цялата страна.Оранжев код е в сила за 18 области на страната: Видин, Монтана, Враца, Габрово, Ловеч, София-област, София-град, Перник, Кюстендил, Сливен, Ямбол, Стара Загора, Пловдив, Пазарджик, Благоевград, Смолян, Кърджали и Хасково. През следващите 24 часа сумарното количество на валежите в тези области ще е между 30-50 и 60 л/кв.м, а на отделни места и повече. Ще има гръмотевични бури и условия за градушки. В 8 области е обявен жълт предупредителен код за опасно време и обилни дъждове. Той е в сила за: Плевен, Велико Търново, Русе, Търговище, Разград, Шумен, Варна и Бургас. През следващите 24 часа сумарното количество на валежите ще е между 20-30 л/кв.м.Единствено Силистра и Добрич се очаква времето да е по-стабилно и там кодове за опасно време не са обявени.iStock/Getty ImagesПо Черноморието ще е ветровито, предимно облачно и с валежи от дъжд. На места по южното крайбрежие валежите ще са временно интензивни и придружени с гръмотевици. Ще духа до умерен вятър от юг-югоизток, но привечер ще се ориентира от запад-северозапад. Максималните температури ще са 22 - 24 градуса, малко по-ниски от температурата на морската вода. Вълнението на морето ще е 2 - 3 бала.В планините няма да е подходящо за туризъм. Ще бъде предимно облачно, ветровито и дъждовно. На много места ще има гръмотевични бури, а в масивите от Централна и Източна България количествата ще са значителни. Ще духа умерен и силен северозападен вятър и с него ще нахлува студен въздух. Максималната температура на височина 1200 метра ще е около 15 градуса, на 2000 метра - около 8 градуса. В понеделник ще духа предимно умерен северозападен вятър. Облачността ще е променлива, над източните, а след обяд и над планинските райони често значителна. На места отново ще превали краткотраен дъжд. Ще се задържи хладно за периода с максимални температури между 21 и 26 градуса.Във вторник на много места, главно в Южна България ще има валежи от дъжд, значителни в Рило-Родопската област, където ще има и гръмотевични бури. Ще остане ветровито и хладно. ", "date": "2019.07.14", "title": "Оранжев код в 18 области "}
{"url": "http://www.cross.bg/kosmosa-misiya-barbi-1608957.html", "text": "/КРОСС/ Барби потегля на мисия в Космоса. Куклата, популярна с множеството си превъплъщения, този път влиза в ролята на астронавт. Създателите ѝ са използвали за прототип Саманта Кристофорети - първата италианка, полетяла в Космоса. 42-годишната дама получи като подарък копие на своята двойничка и изрази надежда повече момичета и момчета да мечтаят за бъдеще без граници.", "date": "2019.07.14", "title": " Барби потегля на мисия в Космоса "}
{"url": "http://www.cross.bg/tema-razgovor-gosti-1608949.html", "text": "/КРОСС/ Тема: Ще измести ли сусамът млякото в детските градини?Тема: Глад за риба, европейският улов не стига. Какво ни сервират на брега на Черно море?Тема: „Къси разкази\": Пазачите на фара, за неочакваните дарове на морето.Тема: Кралицата на авангардната мода Мина Кайе, пред Мон Дьо.Тема: В разгара на отпуските, как да се предпазим от некоректни туристически агенции и можем ли да търсим обезщетения заради лошо време?Кой се страхува от машинното гласуване?Гост. Мая Манолова, национален омбудсманЛюбопитни истории от свет ана спорта, с Николета Маданска.„Менделсон\": Рецептата за щастлив брак на Иван Звездев е съпругата му Юлиана.„Мис България 2006\", красивата Славена Вътова, в търсене на български таланти.Защо Мария Кискинова избра да пее за любов в Италия?Тема: ой да води \"Новата Европа\"? Разговор с Радан Кънев, евродепутат.Когато политиката е култура. Говори Вежди Рашидов.Д-р Лазар Узунов: Зависимостите на модерния човек.Дует „Ритон\", в неделното утро.На гости на японското императорско семейство.Диалогът София - Кайро. Разговор с Н.Пр. Моайад Елдали, посланик на Египет у нас.25 години от американското лято: Диян Никифоров, автор на книгата \"17 крачки към безсмъртието\".  ", "date": "2019.07.14", "title": "Неделните гости в сутрешните блокове"}
{"url": "http://www.cross.bg/rozhdenitzite-na-yuli-1608950.html", "text": "/КРОСС/ Борислав Сарандев, бизнесмен, масон, почетен консул на Шри Ланка Васил Карадимов, художник Георги Ведроденски-Мортус, поет, карикатурист, журналист Дейвид Славчев, актьор Илия Николов, футболист, вратар на ФК Марица, Пловдив Кирил Ампов, музикант Михаил Лалов, художник Цветелина Кирилова, лекоатлетка  ", "date": "2019.07.14", "title": "Рождениците на 14 юли"}
{"url": "http://www.cross.bg/chasa-shymen-park-1608951.html", "text": "/КРОСС/ София.От 13.00 часа ПП АБВ ще даде пресконференция на улица „Врабча\"-23.***Банско.От 12.00 часа на входа на Градския парк възстановка ще демонстрира как въоръжени комити слизат от планината, за да обявят свободата на Банско, в рамките фестивала за народно творчество „Фолклорна магия\".***Бургас.От 21.30 часа на амфитеатъра на туристическия комплекс ще бъде излъчена българската продукция „Вездесъщият\".***Видин.От 17.00 часа в палатковия лагер до крепостта \"Баба Вида\" видинският кмет ще поздрави участниците в десетото издание на младежкия фестивал The Bridge Fest. ***Несебър.От 20.00 часа на сцената на Амфитеатъра в Стария град ще се проведе благотворителен концерт в подкрепа на кампанията за малкия Александър - Робърт.***Сливен.От 21.00 часа на късноантичната и средновековна крепост „Туида\" ще бъде представена операта „Аида\" от Джузепе Верди.***Шумен. От 16.00 часа в парк „Кьошковете\" Градският ученически парламент в Шумен организира състезание-викторина под надслов „Игрите на града\".***Шумен. От 18.30 часа Изпълнителното бюро на НС на БСП ще даде пресконференция.  ", "date": "2019.07.14", "title": "Предстоящи събития на 14 юли"}
{"url": "http://www.cross.bg/obvinenie-izraelski-todorov-1608952.html", "text": "/КРОСС/ Хотелиерът, който беше задържан вчера от полицията в курорта \"Слънчев бряг\", е освободен без повдигнато обвинение, съобщи БНТ.Иван Тодоров е разпитан за грубото си отношение и физическа агресия към две туристки от Израел, които е трябвало да бъдат настанени в хотела му. Скандалът, избухнал заради проблем с резервацията, бе заснет с телефон, а клипът обиколи израелските телевизии. В него се вижда как хотелиерът се опитва да ритне едната жена.Туристките твърдят, че резервираните от тях стаи са били дублирани, а от хотела казват, че гостите са пристигнали около 11 часа и поискали да бъдат настанени тогава, без да изчакат определения за настаняване час - 14 ч.Двете жени - Карен Хазас и Гила Акав вече са в родината си и са категорични, че повече няма да се върнат в България.По случая е образувано досъдебно производство, като все още се разпитват всички участници и свидетели на инцидента.„Ще се търсят и начини двете израелски гражданки да бъдат разпитани в България и едва след това ще се прецени дали ще бъде повдигнато обвинение\", коментираха от прокуратурата в Несебър.Хотелиерът Иван Тодоров отказа коментар. ", "date": "2019.07.14", "title": "Освободиха без обвинение хотелиера, нападнал израелски туристки"}
{"url": "http://www.cross.bg/rymuniya-snyag-severozapad-1608953.html", "text": "/КРОСС/ Студена въздушна маса, проникнала от северозапад, донесе сняг в Румъния през юли, съобщава румънската телевизия Про ТеВе. В планината Бучедж (Централна Румъния) тази нощ валя сняг и натрупа няколко сантиметра, а на връх Ому (2505 м) имаше виелица. Температурите паднаха под нулата, усещаше се пронизващ студ и имаше гъста мъгла.Туристи споделиха, че не са виждали подобно нещо през последните осем години. Много от хората, които се бяха качили в планината с кабинковия лифт от Бущен, бяха облечени с къси панталони и не носеха със себи си дебели дрехи. Необичайните за този сезон снеговалежи се дължат на студена въздушна маса, проникнала в Румъния от северозапад, обясни Роксана Божариу, ръководител на отдела по климатология в Националната метеорологична служба.Румънските синоптици предупредиха, че утре се очакват ново понижение на температурите и дъждове, придружени с гръмотевици.\n\t\t\t\t\t", "date": "2019.07.14", "title": "Времето се побърка! Сняг и температури под нулата в Румъния (видео)"}
{"url": "http://www.cross.bg/gurtziya-sryada-tzentralna-1608954.html", "text": "/КРОСС/ От тази вечер времето се влошава и на юг от нас - в Северна и Централна Гърция. Прогнозата е за краткотрайни, но обилни дъждове - на места те ще бъдат придружени от градушка.Бури се очакват и в Северно Егейско море. За понеделник и вторник прогнозата е за дъждовно време в Гърция. От сряда валежите ще спрат и ще започне покачване на температурите.Животът на полуостров Халкидики, който в сряда вечерта беше връхлетян от мощната буря, постепенно се връща към нормалния си ритъм. ", "date": "2019.07.14", "title": " Очакват се бури в Северна и Централна Гърция "}
{"url": "http://www.cross.bg/telegraf-vodeshti-chasa-1608955.html", "text": "/КРОСС/ в. 24 часа - Учителката, вкарала Чепинци в топ 3 на матурите, купува микроскопи с наградата сив. Телеграф - Чужденци се избиват да спят край Царичинав. 24 часа - Проверяват за винкели на Белоградчишките скалив. 24 часа - Петър Кънев, Иво Христов, Паскалев и арх. Здравец Хайтов желани за червен кандидат-кмет на Софияв. Телеграф - Слагат камери в данъчните складовев. Телеграф - Алкохолът най-евтин на Слънчакав. Телеграф - Тромпетистът на Биг бенда Генчо Въртовски: Жена ми иска да ми вземе апартаментав. Телеграф - Морето ни пак е алкохолен рай ", "date": "2019.07.14", "title": "Неделният печат"}
{"url": "http://www.cross.bg/dymite-deiistviyata-zhivota-1608946.html", "text": "/КРОСС/ Действията са първата трагедия в живота, а думите - втората. По-жестоката е на думите. Те нямат милост.Оскар Уайлд ", "date": "2019.07.14", "title": "Действията са първата трагедия в живота"}
{"url": "http://www.cross.bg/vselenski-subor-marina-1608947.html", "text": "/КРОСС/ В шестата неделя след Петдесетница по традиция Православната църква възпява и прославя основоположниците на нашата вяра и нашето богословие - светите отци от първите шест вселенски събора. Вселенските събори са гласовете на Църквата. Те са събрания на светиите, свикани и проведени под ръководството на Св. Дух. Затова под техните актове отците се подписват с думите: \"Изволися Святому Духу и нам\".Главна цел на вселенските събори е осъждането на различни неправилни или еретически мнения и формулирането на православното учение чрез догматите. Всички решения на вселенските събори са безусловно задължителни за православните християни, което означава, че те трябва не само да бъдат приемани, но и познавани. Правата вяра и нравственият живот са тясно свързани и не могат да съществуват един без друг.С кои проблеми се сблъскват първите шест вселенски събора?Първият е свикан срещу лъжеучението на александрийския свещеник Арий, който отхвърля божествената природа на Божия Син, второто Лице на Светата Троица, и дръзва да твърди, че Синът Божи е само висше творение. Съборът декларира, че Син Божи е истинен Бог, роден преди всички векове и единосъщен с Бог Отец.Вторият вселенски събор е предизвикан от Цариградския архиепископ Македоний, който отрича Божеството на третото Лице на Св. Троица и хули Св. Дух, като го назовава \"творение\". Съборът утвърждава догмата за равенството и единосъщието на Св. Дух с Бог Отец и Бог Син.Третият вселенски събор се провежда срещу ереста на Цариградския патриарх Несторий, който смята, че на всяка природа трябва да съответства лице и по гностически маниер разделя човека Иисус от Бога Христос. Съборът постановява да се изповядват две съединени естества в Богочовека.Четвъртият вселенски събор заседава срещу ереста на цариградския монах Евтихий, който в борбата си против несторианството изпада в крайност и твърди, че божествената природа на Христос поглъща човешката и на практика остава единствена. Това лъжеучение се нарича монофизитство. С известния Халкидонски орос съборът решава, че двете естества на Спасителя са съединени в едно лице \"неслято, неизменно, неразделно, неразлъчно\".Петият вселенски събор анатемосва съчиненията на тримата сирийски епископи Теодор Мопсуестийски, Теодорит Кирски и Ива Едески, които са идейна основа на несторианството. С тях е осъден и раннохристиянският богослов Ориген, който изповядва учение, близко до прераждането, и отрича вечността на адските страдания.Шестият вселенски събор е свикан по повод лъжеучението монотелитство, което признава две природи в Христос, но само една Божествена воля. Съборът определя, че на двете естества съответстват две воли, но човешката не противоречи и не противоборства на божествената, а е покорна на нея. По този начин първите шест вселенски събора изясняват по блестящ начин същността на догматите, върху които се гради Църквата и християнската цивилизация.На 17 юли църквата почита и Св. вмчца Марина.Девойката Марина била дъщеря на езическия жрец в Антиохия Писидийска (ІІІ в.). Баща и я възпитал в идолопоклонство, но господ Бог по Своята милост и дал да узнае истината и я призовал при Себе Си.Пръв неин гонител станал самият ѝ баща. Той бил ревностен поклонник на идолите и когато узнал, че дъщеря му вярва в Христа, намразил я и започнал да се отнася с нея много жестоко.Имен ден днес празнуват: Марина, Марин, Маринчо, Маринка, Маринела, Марчо. ", "date": "2019.07.14", "title": "Неделя след Петдесетница на св. Отци от 6-те Вселенски събори. Света великомъченица Марина "}
{"url": "http://www.cross.bg/zapochva-armiya-voiina-1608948.html", "text": "/КРОСС/ 1228 г. - Луи VIII става крал на Франция след смъртта на баща си Филип II.1456 г. - Унгарската армия нанася поражение при Белград на армията на Османската империя.1789 г. - Френската революция: Жителите на Париж превземат Бастилията и освобождават седем политически затворници, с което започва Френската революция.1795 г. - Марсилезата е обявена за френски национален химн.1867 г. - Алфред Нобел извършва демонстрация на действието на динамита в Англия.1877 г. - В църквата „Св. Вмчк. Георги\", село Любенова Махала, е извършно едно от най-големите кланета в българската история - 1013 намират смъртта си в църковния двор и в самата църква.1902 г. - Свободностоящата камбанария на площад Сан Марко във Венеция се срутва, без да причини човешки жертви, възстановена е окончателно след 10 години.1913 г. - Междусъюзническата война: започва битката за Кресненския пролом (до 18 юли).1933 г. - Глайхшалтунг: В Германия са забранени всички опозиционни политически партии, освен Нацистката партия.1941 г. - Втората световна война: Червената армия използва за първи път легендарните ракетни установки Катюша.1946 г. - Излиза първото издание на книгата на американския педиатър Бенджамин Спок „Грижи за бебето и детето\".1948 г. - Лидерът на Италианската комунистическа партия Палмиро Толиати е прострелян и ранен близо до италианския парламент.1958 г. - Иракският крал Фейсал Втори е убит, заедно с обкръжението, от арабски националисти, монархията е отхвърлена и Ирак е провъзгласен за република.1959 г. - САЩ пускат на вода първия си атомен крайцер - Лонг Бийч, оборудван с два атомни реактора.1965 г. - Космическият апарат Маринър 4, изстрелян през 1964 г., преминава покрай Марс и прави първите близки снимки на чужда планета.1969 г. - С навлизането на салвадорската армия на територията на Хондурас започва т. нар. Футболна война.1987 г. - В Народна република България се създават свободни безмитни зони за насърчаване на стопанската инициатива.1995 г. - Създаден е форматът mp3 за аудио файлове.2000 г. - Мощно слънчево изригване причинява геомагнитна буря на Земята. ", "date": "2019.07.14", "title": "14 юли в историята"}
