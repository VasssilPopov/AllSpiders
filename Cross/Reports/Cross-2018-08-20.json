{"url": "http://www.cross.bg/vtornik-chasa-nikolov-1582002.html", "text": "/КРОСС/ Общинският съветник от БСП Николай Николов стартира във вторник от 10,00 часа подписка за прекратяване на незаконните товаро-разтоварни дейности на бул. \"Христо Ботев\" в столицата. Съветникът настоява и за отстраняването от площада на лицата, предлагащи хамалски услуги. Николов обявява война и на проституиращите травестити по булеварда и на площад \"Македония\". Настоява също и за денонощно полицейско присъствие в района и близките вътрешноквартални улици.Всеки гражданин, подкрепящ тези искания, може да го заяви с подписа си от вторник (21 август) до петък (24-и август) във времето от 10,00 до 13,00 и от 17,00 до 19,00 часа на площад \"Македония\" на тротоара пред входа на АПИ. ", "date": "2018.08.20", "title": "Общински съветник събира подписка срещу хамалите и травеститите "}
{"url": "http://www.cross.bg/nasa-povurhnost-izvunzemen-1582005.html", "text": "/КРОСС/ Свикнали сме да виждаме доста снимки от Марс, показващи красивата, но като цяло хомогенна обстановка на повърхността на Червената планета. Изображенията разкриват сходни по състав и цвят скали, независимо дали са правени в някой кратер или на някоя по-равна повърхност. В направените снимки обаче има едно скорошно изключение, в което сякаш от еднотипната марсианска повърхност стърчи метален предмет.Учените от НАСА дори го наричат \"Pettegrove Point Foreign Object Debris\", намеквайки за чуждия му произход. Според екипа на НАСА обектът е повод за притеснения, защото може да е отломка от марсианския роувър, което би значело, че той се разпада и краят му е близо.За по-конспиративно настроените обаче притеснението идва от факта, че предметът \"явно\" е с извънземен произход, а НАСА може би прикрива наличието на чужда цивилизация на Марс.След задълбочени изследвания и проучвания обаче, от НАСА обясняват, че обектът не е това, което и учените, и уфолозите са си помислили в началото, а произходът му въобще не е чужд - земен или извънземен. Заснетият предмет всъщност е много тънка скала, чийто цвят се дължи на нейния химичен състав. Много е вероятно тя да е била \"донесена\" до сегашното си местоположение от скорошната глобална марсианска прашна буря. ", "date": "2018.08.20", "title": "НАСА: Странният обект на Марс не е каквото си мислите "}
{"url": "http://www.cross.bg/kromid-stotard-deiivid-1581998.html", "text": "/КРОСС/ Британският градинар Дейвид Стотард отгледа кромид лук с тегло 4,54 кг, съобщи .Обиколката на гигантския кромид е 68,6 см. Той е толкова голям, че може да нахрани 30 души. Дейвид Стотард от Донкастър, Южен Йоркшир, посадил кромида по Коледа миналата година и положил много грижи за него през летните жеги.\"Започнах да отглеждам гигантски зеленчуци преди четири години и до тази година не бях надхвърлял четири килограма. Не можах да повярвам, когато изкопах този\", разказа 74-годишният пенсионер.Дейвид Стотард раздава продукцията си на роднини и приятели. Приятелката му Ивон взела друг гигантски кромид, отгледан от него, на вечер със сандвичи в местната бинго зала преди седмици и го опитали 28 души.Тайната за отглеждането на гигантски зеленчуци според Дейвид Стотард е избирането на най-добрите семена.Световният рекорд за най-голям кромид лук принадлежи на британеца Тони Глоувър от 2014 г. - 8,48 кг. ", "date": "2018.08.20", "title": "Градинар отгледа почти 5-килограмов кромид лук (СНИМКА) "}
{"url": "http://www.cross.bg/izpitaniyata-na-atomniya-ledorazbivach-arktika-zapochvat-prez-g-1581994.html", "text": " /КРОСС/ Предвижда се ходовите изпитания на универсалния атомен ледоразбивач по проект 22220 „Арктика\" да започнат в последната четвърт на 2019 г. Ориентировъчно плавателният съд трябва да влезе в морето през ноември догодина. Това съобщи генералният директор на Балтийски завод Алексей Кадилов. По думите му тестовете ще продължат 2 месеца.След изпитанията ледоразбивачът трябва да стигне до Мурманск в базата на „Атомфлот\", където ще бъде предаден на поръчителя. ", "date": "2018.08.20", "title": "Изпитанията на атомния ледоразбивач „Арктика“ започват през 2019 г."}
{"url": "http://www.cross.bg/pryako-ayaks-liga-1581997.html", "text": "/КРОСС/ Аякс е устремен да се завърне към славните мигове на европейската сцена. За целта грандът от Холандия трябва да се справи с костеливия орех - Динамо Киев, в плейофите на Шампионската лига. Първият мач е в Амстердам, сряда от 21:30 ч., пряко по bTV Action, bTV Radio и онлайн на Voyo.bg. Студиото е с водещ Валери Генов, а коментатор ще бъде Явор Кръстев.Унгарската сензация Види е на прага на груповата фаза, но идва нов труден тест - гръцкият АЕК. Никола Кацаров ще коментира пряко по Ring и онлайн на Voyo.bg.  Начало -21:30 ч. ", "date": "2018.08.20", "title": "Гледаме пряко мача от Шампионска лига - Аякс – Динамо Киев"}
{"url": "http://www.cross.bg/avtomobil-zadurzhan-presledvane-1581988.html", "text": "/КРОСС/ Екшън се разигра в центъра на София посред бял ден. Патрулки преследваха лек автомобил в района край улиците \"Удово\" и \"Тунджа\". В близост до 22-ро училище лекият автомобил бе заобиколен от четири патрулки. Шофьорът бе задържан зрелищно.От полицията потвърдиха, че при преследване има задържан криминално проявен млад мъж. Тепърва ще се установява защо е бил преследван.От полицията засега не се потвърждава версията, че криминално проявеният е стрелял по полицаите. Една от версиите е, че той е задържан за автокражба. Криминално проявеният 19-годишен автоджамбазин е откраднал лек автомобил, с който е бил засечен днес от полицаите. ", "date": "2018.08.20", "title": "Хванаха бандит след зрелищно преследване в центъра на София"}
{"url": "http://www.cross.bg/suoruzheniya-remontite-magistralite-1581990.html", "text": "/КРОСС/ 17 мостови съоръжения по магистралите са в лошо състояние и имат нужда от ремонт, а на пет от тях обновяването е започнало. Това съобщи пред медиите регионалният министър Николай Нанков.Три от ремонтиращите се са на магистрала \"Хемус\", а две - на \"Тракия\".До края на месеца ще започнат ремонтите на още три мостови съоръжения - два по \"Хемус\" и един на \"Тракия\", като за целта ще се създаде необходимата организация на движението. Министърът напомни, че миналата година са били ремонтирани седем съоръжения по двете магистрали.Парите за ремонтите на тези мостове са над 130 млн. лева. Нанков напомни, че тези съоръжения са строени преди повече от 45 години и експлоатационният им срок е на път да изтече.По думите му ремонтите ще приключат до 1 ноември и при въвеждането на зимното поддържане на магистралите ще бъде възстановено движението на тежкотоварните коли. Останалите мостове ще бъдат ремонтирани в рамките на 2019 - 2020 г. според възможностите на бюджета. ", "date": "2018.08.20", "title": "17 моста по магистралите „Хемус” и „Тракия” се нуждаят от ремонт"}
{"url": "http://www.cross.bg/ninova-politicheska-otgovornost-1581989.html", "text": "/КРОСС/  Да се поеме отговорност за случая с кипърската застрахователна компания не само чрез оставката на Ралица Агайн - трябва и политическа. Това обяви лидерът на БСП Корнелия Нинова по време на брифинг в Народното събрание след внасяне на искането за извънредно заседание.Според нея правосъдният министър Цецка Цачева дължи своята оставка заради срива на Търговския регистър, а само освобождаването на Ралица Агайн заради фалита на \"Олимпик\" не е достатъчно, а трябва да се поеме и политическа отговорност.\"При правителствата на Бойко Борисов се руши държавността и институциите, заяви Нинова. - Задължителните застраховки са регулиран пазар, на който държавата има своята ключова роля. Това е задължителна застраховка, така че българските граждани са добросъвестни платци. След като държавата не упражнила необходимия контрол в лицето на КФН, не може да излезеш и да кажеш на тези хора - водете си делата в Кипър. Това е абсолютно неприемливо, още повече, че са възможни други решения. Ние твърдим още в началото, че можем да стигнем до това решение гаранционният и обезпечителният фонд в България да платят на хората и да влязат в техните права и от свое име да водят тези дела в Кипър.\" ", "date": "2018.08.20", "title": " Нинова: Кой ще поеме политическа отговорност за случая с \"Олимпик\"?"}
{"url": "http://www.cross.bg/migranti-nelegalni-momenta-1581991.html", "text": "/КРОСС/ В момента се провежда мащабна операция на жандармерията и Столичната дирекция на вътрешните работи срещу нелегални мигранти, съобки bTV като цитира свои източници.По първоначална информация има задържани над 10 нелегални мигранти.Акцията е започнала след подаден сигнал за изоставен багаж и забелязани хора в района.Към момента не е ясна самоличността на задържаните мигранти. Работата по случая продължава. ", "date": "2018.08.20", "title": "Мащабна операция срещу нелегални мигранти край София"}
{"url": "http://www.cross.bg/ychastuk-dvizhenieto-bylevarda-1581995.html", "text": "/КРОСС/ В събота, 25 август, пускат движението по бул. \"България\" в участъка от бул. \"Акад. Иван Евстатиев Гешов\" до \"Гоце Делчев\". След това започва преасфалтирането на същия участък, но в посока центъра. Това обяви кметът на София Йорданка Фандъкова, която провери ремонтните дейности.„От днес започна полагането на първия слой асфалт върху метална мрежа, която съм поискала да бъде монтирана по цялото протежение на булеварда, за да бъде по-здрав асфалтът в участъка. Ако срокът бъде спазен и в събота пуснем този участък, тогава ще може да затворим другото платно, да обърнем движението. Имам уверението, че до 9 септември ще приключи ремонта и на другото платно и на 10-ти ще пуснем изцяло движението по булеварда\", разясни Фандъкова, цитирана от БГНЕС.Тя обясни, че в ремонтираните участъци се работи бързо, но това в никакъв случай не трябва да е за сметка на качеството и припомни, че в договорите с фирмите са заложени огромни санкции.Ремонтираният участък е около 1 км, а стойността за преасфатирането на целия бул. „България\", който е близо 8 км възлиза на 13.5 млн. лева.", "date": "2018.08.20", "title": "Пускат за движение ремонтирания участък по бул. \"България\" в София"}
{"url": "http://www.cross.bg/predstavleniya-festivala-septemvri-1581984.html", "text": "/КРОСС/ Фестивалът отвори виртуалната си каса днес, а от 1 септември ще заработят и касите в Драматичния театър и Куфарчето в мол Пловдив.За първа година любимият форум на пловдивчани ще предлага билети за представленията в програмата през онлайн платформа www.tickets.dtp.bg. С интересна информация за спектаклите от 22-рото издание на фестивала е пълен обновеният сайт http://scenatepe.com/ . Феновете ще могат да научават детайли от програмата и на фейсбук страницата на „Сцената\".Съвсем скоро - на 1 септември от 10 часа, ще отворят и фестивалните каси в Драматичния театър и Куфарчето в мол Пловдив.И тази година „Сцена на кръстопът\" ще предложи разнообразна програма с най-добрите театрални представления на трупите от цяла България. Откриването е на 11 септември от 19 часа в Драматичния театър със спектакъла „Ромео и Жулиета\" на балет „Арабеск\". Общо 18 представления ще гостуват под тепетата. Сред тях са „Танцът Делхи\" на Георги Стоев, „Лисичета\" на Бина Харалампиева, „Пияните\" и „Чамкория\" на Явор Гърдев и много други, за които има информация на сайта на фестивала.Финалът на „Сцена на кръстопът\" ще е подобаващ - с пловдивската премиера на книгата и филма „Романът на моя живот\" на „бащата\" на фестивала - проф. Стефан Данаилов. Събитието е по повод 75-годишнината на големия български актьор.По традиция „Сцената\" ще предложи на публиката и разнообразна съпътстваща програма с концерти, премиери на книги и представления. Мотото на 22-рото издание е „Театъра Вълшебното\". ", "date": "2018.08.20", "title": "„Сцена на кръстопът“ пуска билети и онлайн"}
{"url": "http://www.cross.bg/germaniya-momiche-bulgariya-1581999.html", "text": "/КРОСС/ Пловдивският апелативен съд потвърди допуснатата от Окръжен съд-Пловдив европейска заповед за арест спрямо 15-годишния И.М., издирван от прокуратурата във Вупертал, Германия, по обвинение в изнасилване и блудствени действия в съучастие с други лица на малолетно момиче.Съдът прие искането на германските власти за основателно и законосъобразно. Според законодателството на Германия, става дума за тежък случай на сексуална злоупотреба над деца, извършена колективно от няколко лица, а предвиденото наказание спрямо непълнолетни извършители, е лишаване от свобода до десет години.Днешното решение на Пловдивски апелативен съд предава на немските власти последния, осми заподозрян за престъплението, извършено на 21 април тази година в град Фелберт, Северен Рейн-Вестфалия.Тогава 13-годишното момиче, заедно със своя приятелка, е на открит обществен басейн, където са и групата български граждани. Те закачали момичетата. По-късно пресрещат в гората едното от тях, двама от групата я изнасилват многократно, а останалите снимат с телефоните си. Жена, която минавала случайно оттам, се притекла на помощ и повикала полицията.Шестима от осемте заподозрени са били задържани веднага, двама успяват да се върнат в България. В четвъртък, 18 август, след подобна европейска заповед в Германия е върнат единия от двамата, предстои да се върне и последният. Той е 15-годишен и е пътувал за България с родителите си. ", "date": "2018.08.20", "title": "Предаваме на властите в Германия 15-годишен, обвинен в изнасилване на момиче "}
{"url": "http://www.cross.bg/leva-rozoproizvoditelite-rozoproizvoditeli-1582000.html", "text": "/КРОСС/ Розопроизводителите получиха обещаната държавна помощ за покриване на разходите по тазгодишната реколта. Платени са по 51 лева и 50 стотинки на декар, съобщи председателят на Националния съюз на производителите на етерично-маслени култури Зара Клисурова.По данни на Държавен фонд \"Земеделие\" над 850 розопроизводители са получили по схемата de minimis общо 2 милиона лева. Очаква се в края на септември да бъде разгледан в парламента и проектът на закон за розата.Според Зара Клисурова, той обхваща всички сектори на производството - от посадъчния материал, който трябва да е сертифициран, до крайния продукт, за чието качество ще се упражнява също сериозен контрол.Предвижда се и създаването към Земеделското министерство на  Консултативен съвет за сектора, в който ще участват и розопроизводители, и преработватели.Преди всяка кампания съветът ще обсъжда цената на изкупния розов цвят, която удовлетворява двете страни. ", "date": "2018.08.20", "title": "Розопроизводителите получиха държавна помощ за разходите по реколтата"}
{"url": "http://www.cross.bg/ychiteli-godina-stranata-1581992.html", "text": "/КРОСС/ Около 4000 учители се търсят сега в училищата в страната, като всички свободни работни места се обявяват в сайтовете на Регионалните управления по образованието и в Агенцията по заетостта. Общо учителите в страната са над 90 000 и очакваме тези места да бъдат заети, каза министърът на образованието и науката Красимир Вълчев, цитиран от БТА.Той отбеляза, че най-голям недостиг на учители традиционно има по предметите физика, математика, химия, информатика, по чужди езици, търсят се и ресурсни учители.Всяка година преди началото на учебната година има търсене и недостиг на учители, като в последните години средно годишно над 5000 учители се пенсионират, каза министър Вълчев. По думите му през тази година между 4500 и 5000 учители се очаква да се пенсионират, но още не се знае колко от тях ще останат на работа или придобивайки право на пенсия ще подновят правоотношенията си в училищата.   ", "date": "2018.08.20", "title": "4000 учители не стигат в училищата в страната"}
{"url": "http://www.cross.bg/parkinson-bolestta-retinata-1581975.html", "text": "/КРОСС/ Южнокорейски учени откриха нов метод за ранна диагностика на болестта на Паркинсон чрез анализ на ретината на окото, пише сайтът Нюз медикъл.Екипът на д-р Джи Янг Ли от Сеулския национален университет установи, че ранният стадий на тежкото заболяване е съпроводен с измиране на клетки на главния мозък. При този процес се наблюдава изтъняване на ретината на окото. Това беше констатирано от южнокорейските учени за пръв път в историята на медицината.По думите на Джи Янг Ли откритието на екипа ѝ ще позволи ранното диагностициране на болестта на Паркинсон чрез очен преглед. В експериментите са участвали 49 възрастни пациенти със симптоми на болестта на Паркинсон и 54 възрастни южнокорейци без подобни оплаквания. Чрез анализ на ретината учените безпогрешно могли да определят кои са здравите и кои са болните. ", "date": "2018.08.20", "title": "Учени откриха метод за ранна диагноза на болестта на Паркинсон "}
{"url": "http://www.cross.bg/igri-herakleya-sintika-1581976.html", "text": "/КРОСС/ Статуята, открита при разкопките в античния град Хераклея Синтика край с. Рупите, Петричко, все още няма глава, съобщиха от медийната платформа Archaeologia Bulgarica. Но благодарение на намерения в близост надпис вече има предположение за името на знатния хераклеец, когото може би е изобразявала, пише „Труд\".   След отмиването и на последните следи от пръст се изясни, че скулптурата е изработена от качествен бял мрамор и най-вероятно е правена в края на I - началото на II век. От същия период е и намереният в близост цялостно запазен надпис, разчетен на място от епиграфа от СУ „Св. Климент Охридски\" Николай Шаранков. Специалистът по древни езици продължава да работи по него, резултатите скоро ще бъдат публикувани. Но отсега е ясно, че в надписа се споменава името на агонотета (тоест на организатора на състезания и игри) Тиберий Клавдий Бакхий.   „В Римската империя това е било почетно задължение, с което общината е натоварвала състоятелни граждани - пояснява ръководителят на разкопките доц. д-р Людмил Вагалински, автор на монографията за спортните и гладиаторски игри „Кръв и зрелища\" . „А те са го приемали като чест и са влагали свои средства в уреждането на спортни, драматични, музикални състезания или на гладиаторски игри\".   Точно последното е най-вероятно в случая, тъй като вече знаем, че в Хераклея Синтика е бил силен култът към богинята на възмездието Немезида, свързвана и с гладиаторските игри.   Това е вторият надпис, съдържащ името на Тиберий Клавдий Бакхий, открит на обекта. Първият вече е публикуван и коментиран в научната литература. Сегашният обаче е още по-интересен, защото доказва, че по време на разцвета на Римската империя Хераклея Синтика се нарежда по значимост до градски центрове като Тесалоника (днешен Солун в Гърция).\n\t\t\t\t\t", "date": "2018.08.20", "title": "Статуята от Хераклея Синтика край Рупите може да е на организатор на гладиаторски игри (видео)"}
{"url": "http://www.cross.bg/manastir-rilskiya-avtomobili-1581977.html", "text": "/КРОСС/ В проблемния участък от пътя към Рилския манастир ще бъде извършено отстраняване на скалните късове и земната маса, след което ще бъде поставена предпазна мрежа, която да не позволява на нови камъни да падат върху пътното платно, съобщи БНТ. С укрепването на срутището пътното платно ще бъде освободено за движение, за да се осигури безопасността на преминаващите автомобили и пешеходци.По време на ремонтните дейности движението на автомобили ще продължи да се извършва в едната лента. Ще има временни ограничения на преминаването за по няколко часа на ден, които ще бъдат съобразени с трафика за Рилския манастир.Сигнализация, пътни полицаи и служители на фирмата-строител ще регулират движението. Действията, които се предприемат днес обаче са временно решение на проблема. За да бъде напълно обезопасен участъкът, престои да бъде изготвен проект и предприети действия за трайното укрепване и възстановяване на участъка.Финансиране ще се търси от Междуведомствената комисия за възстановяване и подпомагане, но това се очаква да стане най-рано следващата година. Дотогава разходите по укрепване на свлачището ще бъдат за сметка на АПИ. ", "date": "2018.08.20", "title": "Започна укрепването на пътя за Рилския манастир "}
{"url": "http://www.cross.bg/traktor-chasa-dobrich-1581978.html", "text": "/КРОСС/ Пиян водач на трактор бе заловен да шофира по улиците на Каварна, съобщават от Областната дирекция на МВР в Добрич. На 18 август, около 08:40 часа, в морския град е спрян за проверка колесен трактор \"Болгар\", без регистрационни табели с прикачено ремарке, също без регистрационни табели. В хода на проверката е установено, че водачът на трактора - 62-годишен мъж от с. Септемврийци, обл. Добрич, е неправоспособен. На всичкото отгоре при извършената проверка за употреба на алкохол с техническо средство, цифровата индикация отчита наличието на 1,26 промила в издишания от водача въздух. Мъжът е задържан за 24 часа.", "date": "2018.08.20", "title": "Пиян без книжка подкара трактор в Каварна"}
{"url": "http://www.cross.bg/mariya-dvoiiki-zhenite-1581981.html", "text": "/КРОСС/ Спортният талант на „Еврофутбол\" и европейска шампионка на двойки до 18 г. Мария Йовкова участва в основните схеми при жените и във възрастовата група до 21 години на силния турнир по тенис на маса Seamaster 2018 ITTF World Tour, Asarel Bulgaria Open, който се проведе от 14 до 19 август в Панагюрище.Състезанието за нея започна срещу европейската шампионка на двойки до 21 г. Наталия Байор от Полша. Мария поведе убедително в първия гейм, а съперничката й спечели с големи усилия втория. В контрагайма и двете състезателки вървяха точка за точка до 8 равни, след което Байор постигна преднината, която й беше нужна за победата в мача.В следващите дни талантът на „Еврофутбол\" игра квалификации на двойки в партньорство със Сибел Алтънкая от Турция, но двете изгубиха от съперничките си още в първия мач.В основната схема при жените Мария отпадна след загуба от китайката Ли Сиян, която се състезава за Италия.  ", "date": "2018.08.20", "title": "Талантът на „ЕВРОФУТБОЛ“ \" Мария Йовкова мери сили с най-добрите в световния тенис на маса"}
{"url": "http://www.cross.bg/direktor-kozareva-gabriela-1581982.html", "text": "/КРОСС/ Със заповед на министъра на правосъдието Цецка Цачева, считано от днес на поста изпълнителен директор на Агенцията по вписванията е назначена Габриела Козарева. Това съобщиха от пресцентъра на Министерството на правосъдието. Габриела Козарева е магистър по право от Софийския университет СУ „Св. Климент Охридски\".От февруари 2018 г. до сега Козарева е била изпълнителен директор на Изпълнителната агенция за насърчаване на малките и средните предприятия.Тя има над десетгодишен управленски, административен и  професионален опит в сферата на бизнеса и търговското право. Била е директор на Дирекция „Спортна инфраструктура и управление на държавното участие\" в Министерство на младежта и спорта от май 2015 г. до май 2017 г.Заместник-министър в Министерството на младежта и спорта е от май 2017 г. до февруари 2018 г. Преди това Габриела Козарева е била консултант в частния бизнес и съдебен помощник във Върховния Административен съд на Република България.   ", "date": "2018.08.20", "title": "След скандала с Търговския регистър Агенцията по вписванията с нов директор"}
{"url": "http://www.cross.bg/iran-protzenta-total-1581985.html", "text": "/КРОСС/ Френският петролно-газов гигант \"Тотал\" официално прекратява дейността си в Иран, след като САЩ заплашиха, че ще наложат санкции на компаниите, които правят бизнес в страната, съобщава БТА, цитирайки иранския министър на петрола Биджан Намдар Зангане.\"Тотал\" официално излезе от проекта за развитие на фаза 11 от газовото находище Южен Парс, каза Зангане, цитиран от Франс прес. Той припомни, че компанията още преди два месеца е обявила това си намерение. Процесът на замяната (на Тотал) с друга компания тече, допълни Зангане, цитиран от Ройтерс.\"Тотал\" е водещ участник в консорциума за разработване на най-голямото в света газово находище с дял от 50,1 процента. Още 30 процента са собственост на Си Ен Пи Си (CNPC), а 19, 9 процента - на иранската Петропарс (Petropars). Запасите на находището се оценяват на 13, 8 трилиона кубични метра. От края на миналия век Иран осъществява поетапно разработване на \"Южен парс\", като е разделен на 28 фази.Вашингтон наложи отново сурови санкции срещу Техеран, след като се оттегли от ядреното споразумение от 2015 година между световните сили и Иран. Президентът на САЩ Доналд Тръмп заплаши да накаже чуждестранни предприятия, които продължат да работят в Ислямската република. Иранските власти определят санкциите като едностранно решение на САЩ. ", "date": "2018.08.20", "title": " Френският концерн \"Тотал\" се изтегля официално от Иран"}
{"url": "http://www.cross.bg/razhdaneto-slychaya-reneta-1581983.html", "text": "/КРОСС/ Тройна съдебномедицинска експертиза е назначена по случая на починала родилка в Сливенската областна болница. Представители на следствието са изискали цялата документация от раждането и последвалото лечение на Ренета Томова, съобщи пред БТА директорът на МБАЛ \"Д-р Иван Селимински\" д-р Васислав Петров.Съдебни лекари от Стара Загора ще извършат аутопсията, уточнява се дали тя ще бъде направена на място, или тялото на починалата ще бъде транспортирано в Стара Загора.В сливенската болница е назначена вътрешна проверка по случая. Становище на лекарската комисия ще има едва след като станат известни резултатите от аутопсията, поясни д-р Петров. По думите му, ако бъдат установени пропуски от страна на медицинския екип,извършил раждането, ще бъдат предприети съответните мерки, не само от страна на лечебното заведение, но и от други компетентни институции.Д-р Петров поясни, че засега е ясно, че раждането е започнало нормално, но после са настъпили усложнения, които приложили инструментални методи за извличане на бебето. След раждането и на майката, и на детето, е направен скенер. Изследването показало, че те са в добро състояние. Ренета е нямала травми по гръдния кош. Ден след раждането тя била настанена в реанимация с белодробен оток и високо кръвно. Там, в петък, починала.Бебето Мария в момента е добре, под лекарско наблюдение и се консултира от специалисти. Лекарите се надяват частичната пареза на ръката, причинена от инструментите, скоро да отшуми.Междувременно, в Сливен трети ден семейството и приятели на починалата настояват пред областната болница, ако смъртта на Ренета е причинена от лекарска грешка, да има наказани. По случая е образувано досъдебно производство под наблюдение на Окръжната прокуратура. ", "date": "2018.08.20", "title": "Тройна експертиза е назначена по случая на починала родилка в Сливен "}
{"url": "http://www.cross.bg/derivatziya-pvo-dronove-raketi-1581986.html", "text": "/КРОСС/ На пръв поглед машината прилича на лек танк, а това се дължи предимно на нейното 57-милиметрово оръдие, което е и най-важното оръжие на Деривация-ПВО.Оръдието е изключително скорострелно и може да следва бързо движещи се мишени. На практика то може да сваля ниско летящи крилати ракети, ракети въздух-земя, както и дронове или дори самолети. Но най-важното му предимство е, че е роботизирано.Деривация-ПВО е снабдена с най-модерните руски системи, използващи машинно обучение, в резултат на това машината сама може да избира какви муниции да зареди, спрямо разпознатата цел.Ефективността на оръдието е до 12 000 метра височина.Именно заради все по-честата употреба на дронове - били те разузнавателни или бойни, малки или големи, то Деривация-ПВО би се оказала много полезна за всяка армия, като в разработването й е отчетен опитът на Русия от Сирия.Освен за свалянето на дронове, ракети, вертолети или самолети, Деривация-ПВО може да се използва и за удари върху наземни цели.Последният коз в ръкава на новото руско оръжие е факта, че целият купол, на който е разположен оръдието е необитаем, а екипажът на Деривация-ПВО е доста добре защитен.Деривация-ПВО ще бъде разкрита напълно на започващия утре военен форум Армия-2018. ", "date": "2018.08.20", "title": "Русия показа \"изтребител на дронове\""}
{"url": "http://www.cross.bg/effie-ychastie-agentzii-1581980.html", "text": "/КРОСС/ За 11-а поредна година агенции и рекламодатели ще могат да вземат участие в българското издание на най- престижния в света конкурс, отличаващ ефективността на маркетинговите комуникации - \"Effie Awards®\", организиран у нас от Българската асоциация на комуникационните агенции (БАКА). В надпреварата ще бъдат оценени целите и постигнатите резултати от проведените рекламни кампании през изминалата година. Конкурсът ще се проведе в периода септември-октомври 2018 г. и ще завърши със стилна гала церемония в края на ноември. От БАКА определиха три срока за подаване на заявки - 8, 15 и 23 октомври. Разликата между тях ще бъде в  таксата за участие. По-ранно подадените заявки ще бъдат таксувани на по-ниска стойност. Традиционно проекти, описващи кампании и маркетингови практики, които са доказали максимална ефективност по измерими критерии, могат да бъдат подавани в пет категории: \"Стоки\", \"Услуги\", \"Промоции\", \"Корпоративни комуникации\" и \"Социална, медийна, политическа кампания\". Сред условията за участие е кампаниите да бъдат реализирани в периода 1 януари 2017 г. -  30 септември 2018 г.Тази година организаторите на конкурса Effie България предложиха нов темплейт за заявка за участие с цел по-добро представяне и възприемане на информацията.  Документи и ръководство за участие могат да бъдат изтеглени от www.effiebulgaria.org. Подадените заявки ще бъдат оценявани в два кръга от независимо жури от доказали се специалисти в различни области на бизнеса. В първия кръг всяка кампания ще бъде журирана самостоятелно, без да се сравнява с останалите в категорията. През втория кръг от оценяването заявките ще бъдат разглеждани и съпоставяни по категории. При формирането на оценките най-голяма тежест ще имат показаните резултати от рекламните кампании. Ще бъдат разглеждани и оценявани и пазарната среда, стратегическата идея и реализацията й.Най-добрите кампании ще бъдат отличени  със златна, сребърна или бронзова статуетка., а финалистите и победителите в конкурса ще получат точки, с които ще бъдат класирани в международната класацията на ефективните компании и брандове The Effie Effectiveness Index®. Вече 50 години наградите Effie са общопризнатият стандарт за измерване на успеха сред рекламните агенции и рекламодателите по света, а за маркетолозите  е въпрос на гордост и престиж да притежават Effie в своето CV. България не е изключение от тази тенденция, представяйки ежегодно иновативни и интересни проекти с впечатляващи резултати. С цел по-висока ефективност при описване на проектите, на 26 септември БАКА организират специален уъркшоп за агенции и рекламодатели с тема „Как да подготвим успешна заявка за Effie\", който ще представи ценни насоки и съвети за изготвянето на кандидатурите. В него ще вземат участие водещи специалисти от пазара и представители на награждавани агенции.", "date": "2018.08.20", "title": "Започна подаването на заявки за конкурса \"Effie България 2018\""}
{"url": "http://www.cross.bg/avgyst-napitki-spirits-1581972.html", "text": "/КРОСС/ От днес до 25 август 2018 г. Пловдив ще се превърне в световна столица на високоалкохолните напитки. Градът ще бъде домакин на международния конкурс Spirits Selection by Concours Mondial de Bruxelles. Експерти от цял свят ще дегустират уиски, водка, текила, бренди, джин, грапа, байжиу, писко и ракия, ще посещават български производители и културно-исторически забележителности. Над 70 международни журналисти, енолози и вносители ще открият българската индустрия, традиции, история и култура.На 20 август сутринта започват майсторските класове за тях, които ще продължат цял ден. Как се разпознават различните видове уиски ще представи френският експерт и автор на енциклопедия Сирил Малд, който пристига специално за конкурса.„Посланикът\" на чилийското писко Родриго Флорес ще говори за отлежали спиртни напитки. Три от майсторските класове са за българската ракия - различни видове, как се дегустира и консумира, как се съчетава с храна. Мастъркласовете за родната „вода на живота\" ще водят проф. Николай Бакалов, проф. Николай Стоянов и собственикът на Rakia Shop Светлин Мирчев.Вечерта на 20 август 2018 г. ще има експо „Запознайте се с българските производители\", а след него е официалното откриване на Конкурса.До обяд през всеки един от следващите три дни -  21, 22 и 23 август - международното жури ще оценява чрез „сляпа дегустация\" високоалкохолни напитки. На 21 и 22 август следобяд ще се посещават производители като „Ви Пи Брандс Интернешънъл\", най-голямата на Балканите фабрика за етанол и суровини „Есентика\" и изба „Карабунар\". Следващата страна-домакин на Spirits Selection ще бъде обявена на 23 август на обяд. Следобяд международното жури ще посещава забележителности в Пловдив. Денят ще приключи с шоу в Амфитеатъра и галавечеря в Стария град.За международните съдии, които искат да научат повече за България, е предвидена допълнителна програма в централната и източната част на страната ни. На 24 и 25 август ще се посещават производствата на български фирми като „Сис Индустрийс\" и „Едоардо Миролио\", Долината на тракийските владетели (Казанлъшката гробница) и Долината на розите, както и дестилерията „Дамасцена\", където експертите ще видят как се прави българско розово масло.България участва в Spirits Selection за първи път през 2015 г., като успеваемостта ни (спечелени медали спрямо подадени мостри) e между 30% и 40%. Миналата година, когато  1200 мостри от 54 страни се борят за отличие, родна напитка е отличена за първи път с Grand Gold медал. ", "date": "2018.08.20", "title": "Пловдив става световна столица на високоалкохолните напитки, избират най-добрите питиета"}
{"url": "http://www.cross.bg/turnovo-veliko-obshtodurzhavno-1581970.html", "text": "/КРОСС/ Мъжът, който в събота намушка друг в центъра на Велико Търново, е обявен за общодържавно издирване, съобщиха от областната полиция. На 18 август в 13.40 ч. в полицейското управление във Велико Търново е получен сигнал от граждани за ранен мъж в центъра на града. Изпратеният на място полицейски екип установил, че пострадалият мъж е на 37 години от село Леденик, известен на полицията и многократно осъждан. Разследването е изяснило, че между него и 49-годишния му брат от село Върбовка е възникнала разпра, която е прераснала в сбиване, при което по-младият е бил прободен с нож в областта на ребрата. С това му е причинена лека телесна повреда.Пострадалият е бил откаран във великотърновската болница, без опасност за живота. Извършителят е напуснал местопроизшествието и до момента се укрива от полицейските органи. По случая е започнато досъдебно производство. ", "date": "2018.08.20", "title": "Обявиха за общодържавно издирване мъжа, намушкал друг във Велико Търново "}
{"url": "http://www.cross.bg/hotel-sozopol-pyasutzi-1581962.html", "text": "/КРОСС/ Най-мащабният форум за развитието на морския регион отличи инвестициите и иновациите от най-северната до най-южната точка на родното Черноморие. Събитието се състоя в царската градина на луксозния комплекс Аргищ Партез в Златни пясъци.  Фокусът на Морските Оскари бе поставен върху професионализма и качеството на морските услуги, иновативните проекти на бизнеса и социалните дейности в региона. Партньорите на конкурса отчитат, че родното Черноморие далеч не е само алкохолен туризъм и шумни курорти, оценките на чуждите туристи за морските ни хотели са все по-високи, а разнообразието на туристическите продукти отговаря на изискването както на високобюджетните, така и на нискобюджетните гости на Черноморието.  Наградите връчваха президентът на Варненска търговско-индустриална камара Иван Табаков, главният секретар на  Варненската Туристическа камара - Севдалина Чакърова, главният секретар на Ротари Клуб Самоков - Петрун Вардаров,  директорът на Алианс Франсез Варна - Милена Ангелова, както и председателят на варненския клон на Българската Хотелиерска и Ресторантьорска асоциация Павлин Косев.Ето и призьорите на четвъртото издание на Морските Оскари: Цялостен принос в развитието на морския регион - Община ВарнаСъбитие на годината -  „Европейски морски ден\", организатор \"Меркурий-97 ЕООД\"  Атракцион на годината - Ледена пързалка \"BLACK SEA ICE ARENA\", Кранево Здраве и красота - Аквахаус Термал & Бийч, КК Св.св. Константин и Елена Най-предпочитан ваканционен жилищен комплекс - АРГИЩ ПАРТЕЗ, Златни пясъци  Лидер във ваканционния морски туризъм - Комплекс \"Оазис Бийч Клуб\" Лозенец Инвестиции и иновации - ХОТЕЛ ASTORIA Златни пясъци  - Най-добър жилищен морски проект - ХОРИЗОНТ, КК Свети ВласЛидер в Хотелиерство и мениджмънта - Методи Трохаров, хотел Блу Ориндж - СозополМениджър на годината - Биляна Белчева, хотел Мирамар - Созопол Най-предпочитан инклузив хотел-апарт комплекс - ТОМАС Резиденс, Царево  Най-предпочитан новооткрит хотел на първа линия - Оазис дел Сол, Лозенец Най-добър 4-звезден семеен хотел - Хотел МАДАРА, Златни пясъци Най-добър 3-звезден семеен хотел - Хотел РИБАРСКА СРЕЩА, Царево Благотворителност и социални дейности - Методи Трохаров, хотел Блу Ориндж Созопол Лидер в Услугите - Скай Кетъринг, Варна   Плажен ресторант- Del Mare, Созопол  Плажен бар \"БОТЪЛ\", Созопол  Плажен Клуб Green Life Smoki Beach House, Созопол", "date": "2018.08.20", "title": "Морските Оскари отличиха мащабните инвестиции и мегапроекти по Черноморието "}
{"url": "http://www.cross.bg/prof-natfiz-purvokyrsnitzite-1581963.html", "text": "/КРОСС/ Започна подаването на документи в НАТФИЗ, съобщиха от учебното заведение. Очаква се новоприетите да бъдат с 30 повече от миналата година. За първокурсниците, които ще формират юбилейния 70-ти годишен випуск на Академията, са открити три нови специалности - бакалавърските Театрална продукция, Филмов и телевизионен дизайн и магистратура по Екранна режисура.Най-оспорвано, се очаква да бъде съревнованието между кандидат-актьорите, за местата в класовете на проф. Здравко Митков и проф. Снежина Танковска. През учебната 2018/2019 проф. Маргарита Младенова ще поеме първокурсниците в Режисура за драматичен театър, проф. Румен Рачев ще води клас Актьорство за куклен театър, проф. Светослав Кокалов - Сценография, проф. д-р Александър Илиев ще ръководи Театър на движението - Пантомима, проф. д.н. Камелия Николова - Театрознание и театрален мениджмънт.Проф. д-р Станислав Семерджиев, проф. д-р Дочо Боджаков, проф. д-р Светослав Овчаров, проф. д.н. Мая Димитрова, доц. Иглена Русева, проф. д.н. Любомир Халачев, доц. д-р Емил Рашев, доц. д-р Елена Тренчева, доц. Росица Илиева и доц. Владислав Будинов ще водят основните дисциплини във факултет „Екранни изкуства\". Двата факултета ще приемат близо 220 първокурсници в 18 бакалавърски и 9 магистърски програми. Приемът на документи за кандидатстване в НАТФИЗ ще продължи до 17.30 часа на 25 август (включително). Самите изпити ще се проведат от 1 до 10 септември. ", "date": "2018.08.20", "title": "Започна приемът на кандидат-актьори в НАТФИЗ"}
{"url": "http://www.cross.bg/dzhokovich-federer-sinsinati-1581966.html", "text": "/КРОСС/ Новак Джокович триумфира в Синсинати и така стана първият тенисист в историята, който печели титлите от всички девет Мастърса. Серията \"Мастърс 1000\" се провежда от 1990 г., а сърбинът вече може да добави към многобройните си успех и т. нар. \"Златен Мастърс\", съобщи БТВ.На финала бившият номер 1 в света победи с 6:4, 6:4 седемкратния шампион Роджър Федерер.Сърбинът поведе в резултата срещу швейцареца, след като спечели подаването му в седмия гейм на първия сет.В самото начало на втората част съперниците размениха по един пробив, но Маестрото отново загуби сервиса си в седмия гейм и Джокович пак взе аванс с 4:3, спечелвайки титлата при първия си мачбол след 85 минути игра.Федерер допусна 39 непредизвикани грешки.Новак Джокович вече има 24 победи в общо 46 мача срещу швейцареца и 12 успеха в 18 срещи за титли с един от най-големите си противници на корта. Преди финала в Синсинати Федерер не беше допускал пробив в 46 поредни гейма при свой начален удар.След триумфа с титлата Джокович подари ракетата си на запалянко от трибуните и каза на Роджър Федерер: \"Благодаря ти, че ме остави да спечеля един път в Синсинати\".Три от петте загубени финала на Джокович в Синсинати са от Федерер. ", "date": "2018.08.20", "title": "Исторически \"Златен Мастърс\" за Джокович след триумф над Федерер"}
{"url": "http://www.cross.bg/haskovo-izmamnitzi-dadoha-1581968.html", "text": "/КРОСС/ Двама възрастни дадоха общо 9200 лв. на телефонни измамници в Хасково, съобщиха от местното МВР.Първият случай е на 76-годишен мъж, който е излъган по схемата „съдействие на полицията\". На телефонът му позвънил измамник, който се представил за полицай. Мъжът оставил 2700 лв. до кошче за боклук в града.По същата схема била измамена и жена на 72 години от Хасково, която хвърлила през терасата на дома си 6500 лв.И двата случая се разследват. ", "date": "2018.08.20", "title": "9200 лв. дадоха двама възрастни на телефонни измамници в Хасково"}
{"url": "http://www.cross.bg/mesta-bulgariya-slunchevo-1581971.html", "text": "/КРОСС/ Новата седмица започна с превалявания на места, предимно в Северозападна България, придружени и от гръмотевици. В понеделник времето ще остане топло, температурите ще бъдат между 26 и 33 градуса. В Северозападна и част от Северна България се очаква да превали и прегърми. Над останалата част от страната ще бъде предимно слънчево.Във вторник съществена промяна на времето не се очаква. Отново ще има гръмотевични бури на места в Северозападна България.От сряда отново ще се установи слънчево време над цялата страна. Температурите остават високи - между 29 и 33 градуса.В четвъртък на места ще има и облаци, но валежи не се очакват. На места в Южна България температурите ще достигнат 34-35 градуса.В петък, събота и неделя - отново слънчево и горещо, без валежи. В понеделник - 27 август се очаква слабо захлаждане. ", "date": "2018.08.20", "title": "Слънчева и гореща седмица, валежи и гръмотевици само на места "}
{"url": "http://www.cross.bg/agaiin-ralitza-nadzor-1581973.html", "text": "/КРОСС/ Финансовият министър Владислав Горанов поиска оставката на зам.-председателя на Комисията за финансов надзор Ралица Агайн заради несправяне с кризата след фалита на ЗК \"Олимпик\". \"Още през месец май беше ясно, че лицензът на кипърската фирма е отнет. Липсва обаче информация в Министерството на финансите и в Народното събрание за факта, че лицензът на \"Олимпик\" е отнет и в Кипър. КФН няма никаква идея как ще се процедира занапред. По тази причина намираме сериозни пропуски в работата на зам.-председателя на КФН, ръководещ управление \"Застрахователен надзор\", г-жа Ралица Агайн\", каза Владислав Горанов на брифинг след среща в Министерски съвет.Той призова Агайн да подпаде оставка \"доброволно, ако иска да запази доброто си име\". В противен случай, правителството ще препоръча на Народното събрание да прекрати предсрочно мандата й като член на КФН. Призивът на Горанов дойде само час след като главният прокурор Сотир Цацаров възложи проверка на Върховната касационна прокуратура и ДАНС върху работата на управление \"Застрахователен надзор\" и персонално на Агайн като негов ръководител. Ралица Агайн е бивш депутат от НДСВ / Новото време, с два мандата като зам.-председател на Комисията за финансов надзор от 2005-2010 и 2014 досега. По закон мандатът й би трябвало да изтече през януари 2020 г. ", "date": "2018.08.20", "title": "Правителството призовава Ралица Агайн да подаде оставка заради казуса \"Олимпик\" "}
{"url": "http://www.cross.bg/bekum-viktoriya-lyatnata-1581974.html", "text": "/КРОСС/ Дейвид и Виктория Бекъм се похвалиха с кадри от лятната си почивка с четирите си деца.Семейството прекара лятната си ваканция на остров Бали.По всичко си личи, че Бруклин, Ромео, Круз и Харпър са щастливи, че прекарват време с родителите си.Фамилията се слави със статута на задружно семейство, въпреки множеството ангажименти, които имат Виктория и Дейвид. ", "date": "2018.08.20", "title": "Семейство Бекъм прекара почивката си на Бали  "}
{"url": "http://www.cross.bg/indystriya-stranata-idvat-1581969.html", "text": "/КРОСС/ Около 5% от БВП на страната ни се дължи на добивната индустрия. Голяма част от хората - близо 25 000, са пряко свързани с тази индустрия, 120 000 са непряко свързани, а свързаните с доставките на материали и други са около 800 000 работещи - всички те обслужват този сектор. Това коментира проф. Любен Тотев, зам.-председател на Българска минно-геоложка камара, в предаването „Бизнес старт\" на телевизия Блумбърг.Професорът коментира, че навсякъде има липса на кадри, но в добивният сектор това не се усеща много, защото заплатите са с 50% над средните за страната. Той поясни, че средната годишна заплата тук е около 19 000 лева и добави, че както в университетите с всички други специалности, така и при тях има недостиг на зрелостници, но пък браншът разполага с определен контингент кандидати, които идват от минните райони.„От там идват хора, които знаят защото идват, мотивирани са и естествено резултатите от тяхното обучение са по-добри. Освен това в районите, в които е развит този сектор, почти няма безработица, хората са платежоспособни, селата са оправени. Качеството на живот в тези региони се подобрява - хората имат възможности\"., коментира проф Тотев.Той каза още, че едно от големите мероприятия, които е провела Българската минна индустрия тази година във връзка с българското европредседателство, е Европейският минен бизнес форум, на който са се събрали много хора и то не само от Европа. ", "date": "2018.08.20", "title": "В добивната индустрия в България заплатите са с 50% над средните за страната"}
{"url": "http://www.cross.bg/reshenieto-dvete-sdelki-1581979.html", "text": "/КРОСС/ След като три от четирите страни по двете сделки, забранени от КЗК - продажбата на българските активи на CEZ Group и продажбата на Нова телевизия - подадоха възражения и обжалваха решението на регулатора, вече има нова ситуация. Това коментираха за Дир.бг юристи, специализирали се в търговско-правни спорове.\"Спирането на сделката за продажба на българските активи на CEZ от КЗК е направено, без да са спазени изискванията на закона. Липсва втората фаза на производството на регулатора - те просто не са го направили. Това е задължително и в този си вид решението на КЗК е уязвимо и вероятността да бъде отменено при обжалването е сериозна. Просто регулаторът не може да забрани сделка, без да е представила тази втора фаза на проучването. При Нова телевизия нещата са по-различни - там е налице задължителната втора фаза на проучването на регулатора, но при нея е преписано решението за образуване на производство\", коментира адвокат Христо Копаранов.Според него, сега двете сделки се намират в юридически вакуум - решенията на КЗК за забрана на сделките са спрени, но сделки не могат да бъдат реализирани, докато не се произнесе Върховният административен съд.\"Точно тук има проблем - КЗК е обвързана със срокове за произнасяне по започнато производство по Закона за конкуренцията, но съдът няма срокове да разгледа делото по възраженията на страните в двете сделки. Затова до произнасянето на съда всичко е стопирано - сделките не могат да се осъществят\", каза още адвокат Копаранов.Липсата на мотиви за решението на КЗК да спре двете сделки посочва и адвокат Светлин Андриянов.\"Решението на Комисията за защита на конкуренцията за спиране на сделката за ЧЕЗ и \"Нова Броудкастинг груп\" АД е събитие и то не рядко, а фундаментално. Досега за цялата си история КЗК никога не беше спирала сделки заради концентрация на пазара. Това решение е изненадващо и страда от пълна липса на мотиви\", каза той пред телевизия \"Блумбърг\".Адриянов посочи, че фактологията, която е част от решението за ЧЕЗ, не показва установяване на господстващо положение на пазара след сделката за ЧЕЗ или засилване на такова положение. Той поясни, че господстващо положение, доколкото има такова, вече е факт. Адвокатът поясни, че пазарните дялове на ЧЕЗ и \"Инерком\" се препокриват в частта за фотоволтаичен бизнес. Дяловете на двете дружества той определи като \"нищожни\".\"Пазарният дял на \"Инерком\" е около 2%, а на ЧЕЗ - около 0,5%. Това прави общ пазарен дял от около 2,5%. Пазарният дял на произведената енергия на двете компании е сходен - около 2,5%. Според самата Комисия пазарен дял под 15% не е притеснителен\".Важни са и други фактори, допълни Адриянов. Той даде за пример финансовата мощ и самостоятелност на предприятието, иновативната мощ, ресурсите и много др., но поясни, че при пазарен дял около 2%, то тези фактори нямат особено значение.Адвокатът посочи, че при обжалването на решението от страна на ЧЕЗ и \"Инерком\" пред Върховния административен съд за пръв път ще се наложи на Съда да разглежда казус за концентрация на пазара.\"До голяма степен тази преценка е икономическа. Съдът не разполага с инструментариум да направи оценката. Дори чисто фактологическото разминаване може да се превърне в добър довод решението на КЗК да бъде отменено\", посочи юристът.Въпросът е какво следва след решението на съда. Принципно европейското конкурентно право урежда възможност Европейската комисия да придобие роля в решаването на казуси като тези две концентрации. Но преди да има решение на регулатора. Сега всичко зависи от Върховния административен съд, защото Брюксел не се меси в дела, решени от съда в държавите-членки.Вариантите за решение са два - отмяна на решението на КЗК или потвърждаването му. Ако ВАС спази закона, шансът да отмени решението на регулатора са големи. Ако реши, че КЗК си е свършила работата и не е негова работа да решава дали има концентрация, застрашаваща останалите играчи, ще потвърди решението.И в двата случая обаче негативите са налице. На първо място, застрашена е репутацията на България като държава с пазарна икономика. Едно незаконосъобразно решение, взето от държавен регулатор говори много на инвеститорите. Веднага възниква казусът, ако не една по-малка компания, а голяма европейска енергийна компания реши да купи българските активи на ЧЕЗ, тогава няма ли да има заплаха за конкурентната среда в страната?Каквото и да реши ВАС, нарушава се предвидимостта на бизнес-средата, което е неблагоприятно за бизнес климата. Такива решения, които са неочаквани, тъй като не са базирани на фактите, логиката и закона, карат инвеститорите да заобикалят съответната държава. Защото на практика се оказва, че ако придобиеш активи, все ще се измисли повод те да не могат да бъдат продадени, въпреки че е взето решение за сделка.Тук не става дума и за финансови искове от страна на засегнатите страни към българската държава. А те вероятно също ще станат част от историята при това решение на КЗК. Дори съдът да го отмени, забавянето на сделките също струва пари на участниците в сделката и няма как те да не си ги поискат от данъкоплатците в страната. ", "date": "2018.08.20", "title": "КЗК прегази закона за защита на конкуренцията без да се огледа"}
{"url": "http://www.cross.bg/dzhentur-dzhyli-bolnitzata-1582006.html", "text": "/КРОСС/ Новозеландската министърка по въпросите на жените Джули Ан Джентър от партията на зелените демонстрира до края на бременността си ангажираност към устойчивото развитие, като предпочете да отиде с велосипед до болницата, в която ще роди, съобщи АФП.Разстоянието от дома й в Окланд до болницата е 1 км.\"Партньорът ми и аз въртяхме педалите, защото нямаше достатъчно място в автомобила\" - пошегува се Джули Ан Джентър в социалната мрежа Инстаграм, където качи своя снимка на велосипеда. - Това ми осигури също много добро настроение\". Снимката събра малко над 2 хил. харесвания.Джули Ан Джентър уточни, че бременността й продължава вече 42 седмици и е отишла в болница вчера за изкуствено предизвикване на раждането.Говорител на партията на зелените каза днес, че г-жа Джентър още не е родила.Новозеландското лявоцентристко правителство полага много усилия за налагане на екологичен транспорт. ", "date": "2018.08.20", "title": "Министърка отиде с колело до болницата, за да роди (СНИМКА)"}
{"url": "http://www.cross.bg/sreshti-pres-yuzhnokoreiitzi-1582001.html", "text": "/КРОСС/ Няколко десетки южнокорейци, все хора в напреднала възраст, преминаха днес границата със Севера за трогателни срещи със свои роднини, които не са виждали от повече от половин век - от Корейската война в периода 1950-1953 година, предаде Франс прес.Това е първото по рода си събиране на разделени корейски семейства от три години. Роднини, останали от двете страни на демилитаризираната зона, се видяха в севернокорейския планински курорт Кумган. Всички те бяха избрани чрез лотария - по 100 души от двете страни.Южнокорейците, най-възрастният от които е на 101 години, ще прекарат три дни в Северна Корея, но ще се срещат с близките си само за няколко часа на ден, при това под строгия надзор на властите. Мнозина носят дрехи, храна и лекарства за роднините си в много по-бедната Северна Корея.Франс прес определя тези срещи като поредния нагледен пример за забележителното разведряване на отношенията между Северна и Южна Корея след годините на покачване на напрежението заради ядрената и ракетната програма на режима в Пхенян.Милиони корейци бяха разделени от членовете на своите семейства в резултат на войната на полуострова. Конфликтът завърши без да бъде подписан мирен договор и двете Кореи де факто все още са в състояние на война и всякакви трансгранични цивилни комуникации са строго забранени.От 2000 г. Сеул и Пхенян организираха 20 поредици от семейни срещи, в периоди на подобряване на двустранните отношения. При условие обаче че са минали 65 години от подписването на примирието, времето за такива събирания вече изтича, отбелязва Франс прес. 89 южнокорейци бяха изтеглени с жребий за днешните срещи, които се очертава да бъдат емоционални. Те бяха извозени с 14 автомобила до мястото на събиранията, които ще продължат до сряда. От петък до неделя ще има нови срещи с участието на над 300 южнокорейци, съобщи Асошиейтед прес.Сред късметлиите е 92-годишна жена, която ще се срещне със 71-годишния си син, останал на север с баща си, след като тя избягала на юг със своята дъщеря. \"Никога не съм си представяла, че този ден ще дойде. Дори не знаех дали (синът ми) е жив\", каза развълнуваната южнокорейка. Такива срещи родител-дете са особени редки, предвид десетилетията, изминали от края на Корейската война, отбелязва Франс прес.Агенцията посочва, че през 2000 г. 130 000 южнокорейци са кандидатствали за семейни срещи. Огромното мнозинство от тези хора днес вече са починали, а повечето от живите са на възраст над 80 години.Асошиейтед прес отбелязва, че общо близо 20 000 корейци са участвали в 20-те поредици от срещи от 2000 г. Всички те са имали шанса да се видят със свои роднини от другата страна на границата само веднъж.\n\t\t\t\t\t ", "date": "2018.08.20", "title": " След десетки години раздяла - южнокорейци видяха роднините си в КНДР (видео, снимки)"}
{"url": "http://www.cross.bg/kosmicheski-instityt-oruzhiya-1581956.html", "text": "/КРОСС/ Трима високопоставени представители на руското ракетно-космическо предприятие \"Енергия\" бяха арестувани за корупция, предава БТА, позовавайки се на агенция \"Франс прес\". Задържаните са Алексей Белобородов - заместник-директор на компанията, която произвежда пилотираните космически кораби \"Союз\" и товарните \"Прогрес\", и двама негови подчинени. На тримата са повдигнати обвинения в опит за измама.Следственият комитет на Русия отбелязва, че арестите са били извършени в рамките на разследване, водено с \"активната помощ\" на Федералната служба за сигурност.В края на миналия месец ФСС проведе няколко обиска, насочени срещу руския космически сектор, в съответствие с разследване за държавна измяна, съобщиха местни медии. Те бяха проведени в Централния научноизследователски институт по машиностроене (ЦНИИмаш) - главния изследователски институт на руската космическа промишленост - чийто служител Виктор Кудрявцев бе арестуван.Според в. \"Комерсант\" десетина служители от сектора са заподозрени, че са предали на западни тайни служби секретна информация за проекти за руски хиперзвукови оръжия.В началото на март руският президент Владимир Путин се похвали с нови, по думите му, непобедими хиперзвукови и подводни оръжия, разработени от неговата страна.video:  ", "date": "2018.08.20", "title": "Арестуваха високопоставени представители на руския космически сектор (видео)"}
{"url": "http://www.cross.bg/slunchevo-ymeren-dyha-1582003.html", "text": "/КРОСС/ Ще преобладава слънчево време. Около и след обяд над западната половина от страната ще се развива купеста и купесто-дъждовна облачност и на места ще има краткотрайни валежи от дъжд, придружени от гръмотевици. Ще духа слаб до умерен североизточен вятър. Температурите слабо ще се понижат и максимални ще са между 28° и 33°, за София - около 28°.В планините също ще бъде предимно слънчево. В следобедните часове ще се развива купеста и купесто-дъждовна облачност и в масивите от Западна България ще има краткотрайни валежи от дъжд с гръмотевици. Ще духа слаб до умерен североизточен вятър. Максимална температура на височина 1200 метра около 21°, на 2000 метра - около 14°.По Черноморието ще е предимно слънчево. Ще духа до умерен североизточен вятър. Максимални температури 29-30°. Температурата на морската вода ще е 27°. Вълнението на морето ще бъде 2-3 бала. ", "date": "2018.08.20", "title": "Времето остава без промяна – слънчево, с малко дъжд"}
{"url": "http://www.cross.bg/ydaltzov-gladna-ryski-1581957.html", "text": "/КРОСС/ Руският опозиционер Сергей Удалцов, който е в гладна стачка, е бил настанен в болница, предаде Франс прес, като се позова на местен правозащитник.Удалцов е бил хоспитализиран спешно по медицински причини. Лекар е наредил това, след като измерил кръвното му налягане, уточни Иван Мелников, член на руска обществена комисия за наблюдение на затворите, предава БТА.Удалцов, който вече бе в затвора от 2012 до 2017 г. след протести срещу президента Владимир Путин, бе задържан във вторник и осъден на 30 дни затвор за изгаряне на портретите на руски ръководители по време на демонстрация срещу плановете за повишаване на пенсионната възраст. Опозиционерът определи съдебното преследване срещу него като произвол и започна гладна стачка, отказвайки да приема храна и вода.Удалцов е лидер на крайнолевия Ляв фронт, който така и не успява да се наложи сред водещите руски опозиционни формации. Неговата партия подкрепи анексирането на Крим от Русия, отбелязва Франс прес. ", "date": "2018.08.20", "title": "Приеха в болница руски опозиционер обявил гладна стачка "}
{"url": "http://www.cross.bg/narysheniya-putishtata-ystanoveni-1582004.html", "text": "/КРОСС/ От петък до неделя при спецакция по пътищата в страната са проверени 14 625 автомобила и 19 412 души, като са установени 10 735 нарушения, съобщиха от пресцентъра на МВР.Издадени са 4960 фиша и 2063 акта за установени административни нарушения, констатирани са 3712 случая на превишена скорост.Отнети са 160 свидетелства за управление на МПС по причина неплатени задължения по Закона за движение по пътищата.", "date": "2018.08.20", "title": "Само за уикенда полицаи засякоха 10 735 нарушения по пътищата "}
{"url": "http://www.cross.bg/-godishno-ypravlyavan-brat-1582007.html", "text": "/КРОСС/ 13-годишно момче е загинало, след като е било прегазено от трактор, управляван от 21-годишния му брат, съобщиха от МВР-Враца.Инцидентът е станал в 1.00 ч. тази сутрин в село Камено.Полицията изяснява подробности около случая. ", "date": "2018.08.20", "title": "13-годишно момче загина, прегазено от трактор, управляван от брат му "}
{"url": "http://www.cross.bg/manolova-olimpik-fond-1581959.html", "text": "/КРОСС/ Слабите действия на надзора у нас са позволили на нестабилната кипърска \"Олимпик\" да стане един от основните застрахователи в България, а заради недостатъци в законодателството стотиците хиляди нейни клиенти с \"Гражданска отговорност\" се налага да плащат повторно след фалита на компанията и тук трябва да дойде намесата на депутатите. Това е мнението на националния омбудсман Мая Манолова, изразено в сутрешния блок на bTV.В студиото на \"Тази сутрин\" тя отбеляза, че именно на българските граждани са 16-те милиона лева, внесени от \"Олимпик\" в Обезпечителния фонд, който би следвало да гарантира вноските при несъстоятелност на застрахователя. В същото време, обаче, според Кодекса на застраховането у нас не се предвижда изплащане на обезщетения при фалит на чужда компания, която няма лиценз у нас и оперира в условията на т.нар право на установяване.\"В тази си част българското законодателство е несправедливо\", смята Манолова. Според нея в тази ситуация е нормално парите да бъдат върнати от българския фонд, а той след това да си ги търси от кипърския. В противен случай структурата в островната държава може да откаже да плаща на клиентите на \"Олимпик\" с мотива, че те не са внасяли вноските си там.Манолова беше категорична, че Комисията за финансов надзор е била длъжна да следи работата на застрахователя у нас и при индикации за проблеми незабавно да информира колегите си в Кипър, за да вземат мерки - нещо, което вече се е случвало с българска копания, работеща другаде в Европа.\"На КФН би следвало да й направи впечатление, че застраховките са по-евтини. През последните години дружеството е обявявало загуба, а в същото време е предлагало най-евтините застраховки с най-големите комисионни за застрахователните брокери\", отбеляза омбудсманът.Според нея не по-малък проблем са делата, които се налага да водят с \"Олимпик\" тези, които са били потърпевши от действията на шофьори, застраховани там. Компанията с години бави плащанията.В близките дни социалното министерство трябва да обяви за обществено обсъждане окончателните текстове на законовите промени за хората с увреждания. Манолова посочи, че днес ще има среща с част от организациите и с екипа на министъра.Някои от национално представените структури обявиха, че кабинетът действа под диктата на протестиращите майки и омбудсмана. \"Няма как майките и омбудсмана да осъществяват диктат. Нито разпределят пари, нито управляват държавата\", отговори общественият защитник.По думите й финансовата помощ, социалните услуги, индивидуалната оценка, медицинските изделия и фондовете ще са за всички нуждаещи се. ", "date": "2018.08.20", "title": "Мая Манолова: 16-те млн. от \"Олимпик\" в Обезпечителния фонд са на българските граждани"}
{"url": "http://www.cross.bg/nadzor-olimpik-prokyror-1581960.html", "text": "/КРОСС/ Главният прокурор Сотир Цацаров разпореди проверка на дейността на Комисията по финансов надзор заради случая със застрахователна компания „Олимпик\",  която изненадващо прекрати дейността си и остави хиляди без застраховка \"Гражданска отговорност\", съобщиха от пресцентъра на главния прокурор. Предмет на проверката е начинът на осъществяване на държавния застрахователен надзор от страна на Комисията, на ресорния й заместник-председател, ръководещ управление „Застрахователен надзор\" и на това управление, по отношение на конкретния застраховател.Ще бъде проверено спазването на изискванията на закона за започване на дейността на клона на ЗК „Олимпик\" в България, изпълнението на правомощията от страна на надзорните органи по Кодекса за застраховането и Закона за Комисията за финансов надзор, както и упражняването на текущ надзор, включително след издадената забрана „Олимпик\" да сключва нови договори и да удължава срока на досегашните.Проверката се осъществява от прокурор от Върховната касационна прокуратура и е възложена на Държавна агенция „Национална сигурност\".  ", "date": "2018.08.20", "title": "ДАНС и прокуратурата влизат в КФН  заради фалита на ЗД \"Олимпик\""}
{"url": "http://www.cross.bg/afganistan-dyshi-talibanite-1581958.html", "text": "/КРОСС/ Талибани организираха засада на конвой от автобуси на път в Северен Афганистан и отвлякоха над 100 души, предаде БТА. Сред похитените има жени и деца, казват местните власти.Засадата е извършена въпреки обявеното от президента на Афганистан Ашраф Гани безусловно прекратяване на огъня с талибаните по време на мюсюлманския празник Айд ал Адха.Нападението е извършено в провинция Кундуз, в зона, която неотдавна падна под талибански контрол.Мохамад Юсуф Аюби, ръководител на провинциалния съвет на Кундуз, бунтовниците спрели три автобуса на пътя близо до окръг Хан Абад и принудили пътниците да тръгнат с тях. Според него талибаните вероятно са търсели правителствени служители и членове на силите за сигурност, които обикновено се прибират по празниците у дома.Пътниците в автобусите са били от провинциите Бадахшан и Тахар и са пътували за столицата Кабул. Засега няма новини за тяхната съдба.Противоречиви са данните за броя на отвлечените. Според АП те са над 100, според Ройтерс са десетки, според ТАСС в трите автобуса е имало около 150 души. Афганистанската Толо нюз допуска, че похитените може да са 170. ", "date": "2018.08.20", "title": "Талибаните отвлякоха над 100 души в Северен Афганистан"}
{"url": "http://www.cross.bg/nikolaii-bolnitza-postradaliya-1581961.html", "text": "/КРОСС/ Спасителна акция вдигна на крак планински спасители от ПСС и въздушните екипи от хеликоптера на „Лев Инс\" и Хели Ер.  В ранния след обяд млад мъж и негов приятел се разхождали в красивата, но опасна местност между х. Безбог и Стражите в Пирин, когато върху тях полетял камък.Канарата се стоварила върху главата на 24-годишния Николай Н., който в този момент бил без каска. Приятелят на пострадалия подал сигнал през тел. 112 в Планинска спасителна служба. Идвайки на мястото спасителите установяват, че Николай има открита рана на главата, а от симптомите, които проявява младият мъж, става ясно, че той е с черепно-мозъчна травма. Това налага пострадалият да бъде транспортиран с хеликоптер до болница. Буквално за минути спасителният хеликоптер излита към мястото. Кол центъра на „Лев Инс\" подава сигнал и към спешното отделение на столичната болница „Св. Анна\" като съобщава състоянието на Николай, за да са подготвени приемащите спешни екипи. Във въздушната линейка състоянието на пострадалия рязко се влошава, което налага лекарят да включи наличната на борда животоспасяваща апаратура и да подаде кислород.Николай е стабилизиран и при кацането на летателната площадка на болницата, той успява дори сам да се надигне от носилката. „Момчето ще се оправи\", категорични са лекарите. Това е втора инфарктна ситуация в планината само за последните четири дни от миналата седмица, която има щастлива развръзка. На 16 август отново до болница „Св. Анна\" бе транспортирана жена в тежко състояние със съмнение за инфаркт. В момента тя е добре и се възстановява успешно.", "date": "2018.08.20", "title": "Канара се стовари върху млад мъж в Пирин"}
{"url": "http://www.cross.bg/bytilka-kushta-gazova-1581967.html", "text": "/КРОСС/ Къща се запали и изгоря в Казанлък тази сутрин, съобщи кореспондентът на bTV в региона. Огънят е лумнал около 8:30 ч., а причината е взривена газова бутилка. Мъж, който е трудно неподвижен, е изкаран невредим от горящата постройка.Няма пострадали. Три противопожарни екипа гасиха пожара.", "date": "2018.08.20", "title": "Къща изгоря в Казанлък след взрив на газова бутилка"}
{"url": "http://www.cross.bg/ogranicheno-e-dvizhenieto-zaradi-remonti-po-am-trakiya-1581964.html", "text": "/КРОСС/ Временно е ограничено движението в изпреварващата лента от км 18 до км 19  на АМ \"Тракия\", в двете посоки, поради ремонтни дейности по ограничителните системи в средна разделителна ивица. Трафикът се осъществява в активните ленти, съобщиха от АПИ.Шофьорите да се движат с повишено внимание и съобразена скорост. ", "date": "2018.08.20", "title": "Ограничено е движението заради ремонти по АМ Тракия"}
{"url": "http://www.cross.bg/park-kyfar-zahvurlen-1581965.html", "text": "/КРОСС/ Сапьори вдигнаха във въздуха захвърлен куфар в бургаския комплекс „Славейков\". Информация за изоставената вещ е подадена в полицията около 19.00 часа снощи.Минути след това е отцепен широк периметър в парк „Изгрев\". Взривно устройство в куфара не е открито, уточниха от МВР. Образувано е досъдебно производство. ", "date": "2018.08.20", "title": "Гръмнаха захвърлен куфар в парк „Изгрев“ в Бургас "}
{"url": "http://www.cross.bg/parlamenta-zasedanie-izvunredno-1581987.html", "text": "/КРОСС/ Председателят на парламента Цвета Караянчева свиква извънредно заседание на Народното събрание на 21 август, вторник. То е насрочено за 13.00 часа, съобщиха от пресцентъра на парламента.По-рано днес парламентарната група на \"БСП за България\" внесе в деловодството на парламента 61 подписа за свикване на извънредно заседание. Предложеният дневен ред предвижда депутатите да разгледат проект за решение по казуса с , заради което 200 000 души останаха без платената си \"Гражданска отговорност\". Освен това социалистите настояват  министър-председателят Бойко Борисов да бъде изслушан във връзка със срива на Търговския регистър.Искането беше внесено лично от лидера на левицата Корнелия Нинова и още няколко нейни колеги. То е подписано от почти цялата парламентарна група на БСП, която е съставена от 79 народни представители. С това от опозицията спазват изискването на Конституцията искането за извънредно заседание да бъде подписано от една пета от състава на парламента. Предложението за дневен ред е другото изискване за свикване на заседание.Съгласно Правилника за организацията и дейността на парламента председателят е длъжен да насрочи заседанието не по-късно от 7 дни след постъпване на искането, независимо от това дали Народното събрание е във ваканция, или не. ", "date": "2018.08.20", "title": "Парламентът ще заседава извънредно заради \"Олимпик\" по искане на БСП"}
{"url": "http://www.cross.bg/gurtziya-evro-okaza-1581945.html", "text": "/КРОСС/ 20 август, 2018 година, е една от важните дати за южната ни съседка Гърция - страната най-накрая слага край на дългата поредица от преговори и спасителни средства, които измоли от международните институции и европейските си партньори. Първият спасителен заем в размер на 80 млрд. евро беше отпуснат на Атина през 2010 година, когато се оказа, че приходите в хазната не стигат за покриване на разходите. Срещу тези средства правителството на Папандреу обеща реформи и промени. Но не успя да постигне много и само две години по-късно, идвайки на власт с \"Нова демокрация\" и премиерът Андонис Самарас поиска още 144 млрд. евро, за да се справи с кризата.Третата програма по ирония на съдбата подписа един от най-големите борци срещу спасителните заеми - лидерът на \"Сириза\" Алексис Ципрас. Популистът дойде на власт в началото на 2015 година с обещание за край на зависимостта на Гърция от международните кредитори, но само няколко месеца по-късно сложи подписа си под споразумение за 86 млрд. евро кредити. И отново се оказа, че съдбата е подготвила изненада - именно крайнолевият Ципрас се оказа един от най-големите реформисти в Гърция в последните години. Неговото правителство извърши промени, чакани от десетилетия от кредиторите. Сега страната е на път да се върне към стабилен икономически растеж и сама да се справи, след като приходите се увеличават, а разходите са под контрол. \"Днес ние можем да приключим благополучно програмата на ЕСМ без повече допълнителни спасителни програми, тъй като, за първи път от началото на 2010 г., Гърция може да си стои на краката\", каза в изявление председателят на управителния съвет на спасителния фонд Мариу Сентену.Португалският министър на финансите, който е и председател на Еврогрупата, отбеляза, че \"това е станало възможно благодарение на изключителните усилия на гръцкия народ, доброто сътрудничество със сегашното гръцко правителство и подкрепата на европейските партньори чрез кредити и облекчаване на дълговете\". Гърция договори през август 2015 г. спасителната програма с международните си кредитори - Европейския съюз, Европейската централна банка и Международния валутен фонд.ЕСМ отбеляза, че през последните три години е предоставил на страната 61,9 милиарда евро в подкрепа на макроикономическата корекция и банковата рекапитализация. Останалите 24,1 милиарда евро, които са били на разположение на Гърция по програмата, не са били необходими.", "date": "2018.08.20", "title": "Гърция слага край на ограничителните мерки"}
{"url": "http://www.cross.bg/telefoni-prodazhbite-internet-1581942.html", "text": "/КРОСС/ За първи път напоследък продажбите на мобилни телефони с ограничени функции само за приемане и отправяне на позвъняване, са се увеличили през миналата година с 5%, съобщи телевизия Скай нюз. Хората се умориха от социалните мрежи, търсят начин да изолират целодневния си достъпОт своя страна ръстът в продажбите на смартфоните, които позволяват безбройните услуги на интернет, е само 2%. Една от причините за тази тенденция е в това, че уморилите се от социалните мрежи клиенти искат да се изолират от целодневния достъп до тях. \"Просто ме дразнеше фактът, че постоянно бях в него (бел.ред. телефона). Постоянно се намирате или в страницата на Facebook, или в Instagram. И колкото по-често го правите, толкова повече ви се струва, че това ви е необходимо\", признава Мери Ърскин, която решила да си купи \"античен\" мобифон.Британски психолози предупреждават, че при редица ползватели на смартфони при прекалено честото използване на апаратите се развива истинска зависимост от техните приложения, което е характерен синдром, подобен на този при наркотичната зависимост.Според последните данни от изследвания на медийния регулатор Офком, една пета от пълнолетните жители на Великобритания прекарват в интернет повече от 40 часа седмично и мнозинството от тях се смятат за зависими от своите телефони, таблети, компютри.   ", "date": "2018.08.20", "title": "Скок в продажбите на мобилни телефони без интернет"}
{"url": "http://www.cross.bg/byankova-slychaya-pochinalata-1581952.html", "text": "/КРОСС/ Болницата в Сливен \"Д-р Иван Селимински\" се очаква да направи днес изявление по случая с починалата в родилното отделение 33-годишна Ренета Томова, съобщи БНР.Вчера вечерта в подкрепа на семейството на родилката на мълчаливо бдение се събраха десетки граждани. Пред събралите се хора роднините ѝ поискаха съд за началника на отделението д-р Таня Пашева и за екипа, който ѝ е асистирал по време на фаталното раждане. Протестът се организира в социалните мрежи. Хората, които дойдоха, за да подкрепят родителите на починалата Ренета Томова, изразиха възмущението си, че ръководството на болницата няма официално становище за станалото три дни след инцидента. Те настояваха лошото отношение на лекарите и акушерките да се промени, а прокуратурата и съдът да си свършат работата:\"Просто не е достойно да се мълчи така. Предвид, че това е голяма областна болница, те са длъжни при този отзвук и при създалата се ситуация да излязат и да кажат нещо, да имат доблестта\".\"Нямам думи, нямам обяснение. За мен това е престъпление. Лекарска грешка, ужасна лекарска грешка\".\"Това, че стоим тук всички и мълчим, и сме мълчаливи мисля, че достатъчно красноречиво говори, какво изживяват хората, които имат все още сърце и гражданско присъствие\". Това споделиха участници в бдението.Етичната комисия на Българския лекарски съюз ще поиска експертното становище на Борда по акушерство и гинекология, каза в предаването \"Преди всички\" д-р Юлия Бянкова, началник на отделението по реанимация в МБАЛ \"Д-р Иван Селимински\". Тя е председател на Централната комисия по професионална етика на БЛС, който се самосезира по случая.Проверките в Сливенската болница вече текат, те са факт, увери д-р Бянкова. По думите ѝ, след този фатален случй проверки трябва да извършат Районната здравна инспекция и Медицинският одит към Министерството на здравеопазването. Има заведено досъдебно производство, което предполага прокурорска проверка и разследване по случая, допълни тя.Трябва да се изчакат резултатите от съдебно-медицинската експертиза, за да се прецени има ли връзка между начина на раждане и настъпилите впоследствие усложнения, подчерта д-р Юлия Бянкова:„Преценката как точно да протече едно раждане е на екипа, който води раждането. Понякога обстоятелствата се променят в рамките на минути и решенията трябва да се взимат много бързо и много отговорно\", посочи още тя.\"Тези случаи са изключително трагични и драматични. Те са трагични за семействата на близките и за тях те не са част от статистиката. Те са трагични и за екипите, които са работили по обгрижването на тези пациентки. Няма лекар, който да нехае дали пациентът му е жив, или не. Това е голяма драма за всеки един лекар - да загуби пациент, още повече когато става дума за родилка\", коментира д-р Юлия Бянкова. ", "date": "2018.08.20", "title": "Започнаха проверки в Сливенската болница след случая с починалата родилка"}
{"url": "http://www.cross.bg/trump-mulur-godini-1581944.html", "text": "/КРОСС/ Президентът на САЩ Доналд Тръмп нарече федералното разследване за евентуална руска намеса в негова полза на изборите преди 2 години \"висша форма на Маккартизъм\", предаде Ройтерс.Повод за президентския гняв в Туитър стана публикация на вестник \"Ню Йорк таймс\", в която се разказва за подробните показания, които дал съветникът от Белия дом Дон Макган, пред специалния прокурор Робърт Мълър.\"Мълър и бандата му правят Джоузеф Макарти да изглежда като бебе\", заяви Тръмп.Маккартизмът е период от края на 40-те и 50-те години на ХХ век, който се е характеризирал с политически репресии в САЩ и кампания за насаждане на масов страх от комунистическо въздействие върху американските институции и съветски шпионаж. ", "date": "2018.08.20", "title": "Тръмп: разследването за руска намеса е “висша форма на Маккартизъм\""}
{"url": "http://www.cross.bg/telefoni-televiziyata-repliki-1581953.html", "text": "/КРОСС/ Освен реплики на скъпи телефони, в мрежата могат да ни излъжат и с ментета на резачки и храсторези.  Екип на Нова телевизия вече показа обявите за продажба на световни марки телефони, които заливат интернет пространството, а всъщност се оказват реплики. Този път екипът на Новините на телевизията поръча резачка през куриерска фирма, като преди това е гарантирано, че тя е оригинална. Това, че не е оригинална обаче се вижда още от надписа. Разменена е една буква. Оригиналната резачка, освен че се изписва по друг начин, е и в пъти по-скъпа. Измамите в мрежата са за всякакви инструменти.Най-сигурният знак за менте остава нереално ниската цена.Така наречените търговци най-често са от русенския град Ветово - меката на телефнните измамници. Екипът на Нова телевизия намери част от „търговците\" на ментета. Единият от тях е Георги Димитров. Пред екипът на телевизията той каза, че не е измамник. Сподели, че има доста оплаквания, но не и че резачките, които продава не работят.Едни от „търговците\" на реплики на телефони пък се оказаха Албърт Алексиев и Александър Алексиев. Тъй като те са деца, родителите им бяха тези, които застанаха пред камерите на телевизията. Те обясниха, че никой нищо лошо не е направил. ", "date": "2018.08.20", "title": "Пробутват ни менте земеделска техника"}
{"url": "http://www.cross.bg/botev-angelkova-tyristi-1581954.html", "text": "/КРОСС/ Големият проблем в момента е как се управлява българският туризъм и къде изчезват милиарди. Това е мнението на бившия ресорен зам.-министър Бранимир Ботев. Преди дни той обяви, че маскирани са опитали да нахлуят в къщата му край Варна заради негов коментар в телевизионно интервю, че „начинът, по който се управлява туризмът от Ангелкова и хората около нея, предоставя индустрията в ръцете на мутрите\".Полицията обаче работи по опит за грабеж като основна версия за нахлуването. Няма крадци, които, докато хората вечерят, да си слагат маски на осветена улица пред камери, да прескачат висока ограда и да минават през осветено място, категоричен беше Ботев във включване в сутрешния блок на БТВ „Тази сутрин\". Той изрази надежда, че полицията вече е установила от записите на охранителните камери на другите къщи в района с каква кола са избягали маскираните.Защо да има основания да бъде сплашван? Според Ботев има „драстично разминаване\" между данните за прихода от туризма в икономиката - ресорното министерство казва едно, а международната организация WTTC - друго. Говори се за близо 9 млн. туристи, а в същото време туристите, които реално са осъществили нощувки в България са от порядъка на 3,5 млн. Останалите са или транзитно преминаващи, или посетители - това не са туристи. Или някъде другаде изчезват тези цифри - ако ние наистина имаме 9 млн. туристи, има 17 млн. нощувки, които отчита НСИ, които грижливо се пропускат и не се казват. Някой ще повярва ли, че идват туристите в България, стоят два дни и си тръгват, запита Ботев. Бившият зам.-министър и днес не каза от кого е бил „посъветван\" да не прави толкова остри коментари. Николина Ангелкова обаче обяви, че ще го съди за клевета. „С огромно желание чакам да се видим в съдебна зала\", обяви Ботев. По думите му така ще се стигне до отговорите на много въпроси, които тя в момента отбягва - като решението готовата за пуск система ЕСТИ да не се внедри у нас, което е прецедент за Европа.Двамата бяха част от един екип преди Ботев да бъде освободен от премиера: „Ние принципни различия с министър Ангелкова имаме от самото начало, аз даже съм декларирал своето желание да напусна след нейното назначение, но премиерът беше преценил да ме остави\". Бившият зам.-министър заяви и че протестите на бранша срещу него може да са били организирани именно от Ангелкова. ", "date": "2018.08.20", "title": "Бранимир Ботев: В българския туризъм изчезват милиарди"}
{"url": "http://www.cross.bg/gimnastika-vsichki-medali-1581955.html", "text": "Благородният метал за Световното първенство по художествена гимнастика вече е в България. Впечатляващите 300 килограма във формата на медали, ще бъдат раздадени в „Арена Армеец\" между 10-и и 16-и септември на всички, които успеят да се преборят за призовите места. „За изящните медали ще се борят и нашите прекрасни момичета. Нека заедно напълним залата и да покажем подкрепата си към нашия отбор. Какво по-хубаво от това да спечелиш медал пред родна публика\", споделя Радина Филипова, талисман на Световното първенство.Всеки, който иска да притежава реплика на златния медал от Световното първенство в София, ще може да го закупи от специален щанд по време на събитието в „Арена Армеец\". Медалите ще бъдат предлагани с диплом, който всеки може да надпише със своето име или такова на близък роднина или приятел. Президентът на БФХГ - Илиана Раева, ще награди с такива медали и дипломи всички български деятели на художествената гимнастика, работили от основаването на този красив спорт в международен план. Медали ще получат всички бивши президенти на БФХГ или близки на тези, които са починали, както и всички президенти на клубове в България, членове на комисии, част от БФХГ. „За мен е много важно всички тези хора да усетят, че са част от този грандиозен форум и че със своята дейност и отдаденост към художествената гимнастика, също са неизменна част от славната история на българската художествена гимнастика и гордото и настояще. Искам да зарадвам всеки един от тях с този жест на уважение към личността им\", споделя Илиана Раева. Специалното отличие ще получат журналисти и фотографи, които от създаването на българската художествена гимнастика до днес не спират да популяризират спорта. С медали ще се сдобият и всички спонсори и дарители които са помагали на БФХГ.Световното първенство по художествена гимнастика в София ще се проведе от 10 до 16 септември 2018 година в зала „Арена Армеец\". ", "date": "2018.08.20", "title": "300 килограма златни медали донесоха българските гимнастички от Световното"}
{"url": "http://www.cross.bg/kazanluk-bili-magazina-1581949.html", "text": "/КРОСС/ Банкомат беше взривен тази нощ в Казанлък. Машината се намира в магазин за парфюмерия и козметика в блок на ул. „Пушкин\", съобщава NOVA.Взривът е станал в 03:30 часа в неделя срещу понеделник сутрин. Между 30 и 50 хил. лева са свили бандитите от взривения банкомат в Казанлък. Нападателите са успели да измъкнат металната каса с парите, съобщиха от МВР.От рано сутринта на всички входове и изходи на града има засилено полицейско присъствие.Инцидентът е събудил жителите на кв. \"Васил Левски\", тъй като се е разнесъл страшен тътен. От ударната вълна на взрива са изпотрошени стъклата на магазина, в който е монтиран банкоматът.В района има камери, но картината е неизползваема, защото е било тъмно, а уредите за видеонаблюдение били стари и не снимали добре в мрак. Камерите в обекта пък били насочени към касата на магазина.Екипи на ДОТИ работят по установяване на взривното вещество. Извършителите се издирват.  ", "date": "2018.08.20", "title": "Взривиха банкомат в Казанлък (снимки) (обновена)"}
{"url": "http://www.cross.bg/posolstvoto-shtati-suedinenite-1581950.html", "text": "/КРОСС/ Неизвестни лица стреляха по посолството на Съединените американски щати в турската столица Анкара, предава CNNTurk.Нападението е станало в 5:00 часа. По първоначални данни пътници в бял автомобил са открили огън по сградата на посолството. Произведени са четири-пет изстрела. Един от куршумите е засегнал будката на охраната, съобщава БГНЕС. Няма жертви или ранени. Турската полиция е отцепила района на легацията на Съединените щати и издирва нападателите.", "date": "2018.08.20", "title": "Стреляха срещу посолството на САЩ в Анкара "}
{"url": "http://www.cross.bg/voden-popadnali-madzharovo-1581951.html", "text": "/КРОСС/ Пожарникари от Маджарово спасиха двама мъже и шест деца, попаднали във воден капан.Двама мъже на 56 и на 64 години, заедно с шест деца на възраст от 2 до 13 години, били на разходка до остров в река Арда, когато неочаквано попаднали във воден капан. Нивото на водата рязко се повишило, пътят им към брега бил възпрепятстван и те попаднали във воден капан.Вчера малко преди 17 часа в пожарния участък на град Маджарово бил получен сигнал за издирване и спасяване на бедстващите, съобщиха от МВР.Незабавно към посоченото място, между град Маджарово и село Бориславци, се отправили два екипа огнеборци - от участъка и от пожарната в Хасково. Пристигайки в района на инцидента, пожарникарите оценили обстановката и с помощта на частна лодка предприели спасителните действия. Така час по-късно, към 18 часа, бедстващите били изведени живи и невредими. Не се е наложило да бъдат транспортирани до медицинско заведение.", "date": "2018.08.20", "title": "Пожарникари спасиха двама мъже и шест деца от воден капан"}
{"url": "http://www.cross.bg/hubul-vselenata-svetlina-1581939.html", "text": "/КРОСС/ Използвайки утравиолетова светлина от космическия телескоп \"Хъбъл\", астрономи от НАСА са успели да уловят една от най-големите панорамни гледки на огненото раждане на звезда в далечната вселена.Снимката обхваща близо 15 000 галактики, 12 хил. от които са формиращи се звезди.Ултравиолетовият поглед на \"Хъбъл\" отваря нов прозорец към еволюцията на Вселената, проследяващ раждането на звездите през последните 11 млрд. години до космическия период, в който са се формирали най-много горещи кълба - 3 млрд. години след Големия взрив.Ултравиолетовата светлина е било липсващото парченце от пъзела. Сега, комбинирана с инфрачервени лъчи и видимите от \"Хъбъл\" и други телескопи на Земята, космически светлини, астрономите са сглобили един от най-подробните портрети на еволюционната история на Вселената.Светлината от отдалечените райони, където се формират звездите, започва като ултравиолетова. В последствие, разширяването на Вселената я преобразува в инфрачервени лъчи. Сравнявайки изображения на раждане на звезда в близката вселена с това от далечната, астрономите успяват да разберат по-добре как близките галактики са се формирали от една малка група звезди.Тъй като атмосферата на Земята филтрира повечето от ултравиолетовата светлина, космическият телескоп \"Хъбъл\" е способен да предостави най-прецизното наблюдение на вселената.Снимка: ", "date": "2018.08.20", "title": "Хъбъл нарисува снимка на еволюцията на Вселената"}
{"url": "http://www.cross.bg/bytina-mariya-zatvor-1581936.html", "text": "/КРОСС/ Руски дипломати спешно посетиха задържаната в САЩ гражданка на Русия Мария Бутина след известието, че е прехвърлена в затвора в Александрия, щата Вирджиния. Това се казва в изявление, разпространено днес от посолството на Руската федерация в САЩ, предаде ТАСС.\"Ще продължим да настояваме Мария да бъде освободена\", заявява посолството. До петък вечерта Бутина бе държана във вашингтонски затвор, напомня агенцията. Бутина бе арестувана във Вашингтон на 15 юли. Американски съд постанови тя да остане под стража до насроченото за 10 септември заседание по делото срещу нея.29-годишната рускиня е обвинена в заговор с оглед действия в полза на чужда държава на американска територия.Според обвинението се е опитала да проникне в Националната асоциация на притежателите на огнестрелно оръжие и в други американски политически организации - както преди, така и след избирането на Доналд Тръмп за президент. Тя отхвърля обвинението, че е действала като руски агент.Според руската мисия в САЩ се предприемат опити Мария Бутина да бъде \"сломена чрез допълнителни унижения и психологически натиск\". В новия затвор тя ще бъде държана в единична килия, а междувременно са й отнели \"всички вещи, включително книгите, кърпите, маратонките, тоалетните принадлежности\", твърдят дипломатите.\"Очакваме правозащитните организации решително да осъдят действията на властите на САЩ. Необходимо е да бъде спряно това беззаконие\", заявяват руските представители. Те допълват, че във връзка с \"неприемливите методи, използвани спрямо руската гражданка\", ще сезират Държавния департамент във Вашингтон.", "date": "2018.08.20", "title": "Прехвърлиха задържаната в САЩ рускиня Мария Бутина в затвор във Вирджиния "}
{"url": "http://www.cross.bg/maslo-godini-palmovo-1581947.html", "text": "/КРОСС/ \"Борисов отказа на Меркел България да приема бежанци от Германия\" - е водещото заглавие на. Това са съобщили пред всекидневникът негови източници от Министерския съвет. В тежък телефонен разговор германският канцлер Ангела Меркел е настояла пред премиера бойко Борисов страната ни да приеме обратно мигранти.\"Пред поредна криза за учители са изправени училищата в цялата страна по-малко от месец преди началото на учебната година. Проверка на Дума е установила, че във всички области масово се търсят кадри, като най-голям е дефицитът в големите градове като София, Варна, Бургас, Пловдив и Стара Загора. В столицата например директорите са обявили към 600 свободни позиции, което е рекорд за последните години. Дори частни школа имат проблем с намирането на кадри, става ясно от обявите за работа на управленията по образование.\"28 от общо 258 родни мандри правят сирене с палмово масло\", съобщава вестник 24 часа като се позовава на регистъра на предприятията, произвеждащи храни от животински произход. Да изберат дали ще произвеждат истински млечни храни или такива с вложено палмово масло, бе задължението на предприятията, въведено с промени в Наредбата за хигиената на храните. \"Спазването на това изискване на наредбата ще бъде включено в обхвата на контрола от инспекторите от Българската агенция за безопасност на храните\", са обяснили от агенцията.Всекидневникът пише още: \"Чиновниците да получават допълнително пари към заплатите си, за да си платят почивките, вместо да ползват ведомствени станции на нереално ниски цени\". Това е една от препоръките на Световната банка, които ще обсъдят министрите при изготвянето на стратегията за управление на държавните почивни бази. Без евтина почивка, но с компенсации\", уточнява .\"Властта пази в дълбока тайна имената на 72-ма избягали затворници през последните 5 години\", пише вестник. Всекидневникът посочва, че повечето бягства гражданите не са били уведомени - знае се за не повече от 10 случая.  Министерството на правосъдието не можело да оповести имената им публично, без да пита осъдените дали са съгласни личните им данни да бъдат огласявани, уточнява Сега.\"Българите обсадиха пазарите в Одрин\", съобщава .  Заради ниския курс на лирата, освен наши сънародници и много гърци отиват в Турция, за да пазаруват. Българи обменят 1 лев за 3,50 турски лири, което прави търговията много изгодна, допълва изданието. ", "date": "2018.08.20", "title": "Преглед на печата 20 август"}
{"url": "http://www.cross.bg/drygi-kralitzata-elizabet-1581935.html", "text": "/КРОСС/ Кралица Елизабет II е монарх на Великобритания, Канада, Австралия, Нова Зеландия и 12 други кралски държави от Британската общност - титла, която носи много привилегии.Една от тях е, че кралицата може да пътува в чужбина без пътнически документи. Това е привилегия, притежавана изключително и само от кралица Елизабет II, която не се отнася за други членове на британското кралско семейство.Освен в управляваните от нея държави, кралицата може да пътува без паспорт по целия свят и ще бъде запомнена в историята като британският монарх, който е посетил повечето страни по света - 116.Трябва също така да се отбележи, че всички британски паспорти се издават от името на кралицата.Привилегиите не спират дотук. Кралицата има също имунитет за наказателно преследване, има право да обявява война на която и да е страна, има право да шофира без свидетелство за управление ... както и много други още права и предимства ... ", "date": "2018.08.20", "title": "Елизабет II пътува без паспорт навсякъде по света и шофира без книжка"}
{"url": "http://www.cross.bg/vuglehidrati-poveche-godini-1581941.html", "text": "/КРОСС/ Диета с ниско съдържание на въглехидрати може да съкрати продължителността на живота с 4 години, сочи проучване, публикувано в .Нисковъглехидратните диети стават все по-популярни като начин за сваляне на излишното тегло и намаляване на риска от някои болести.Ново проучване, проведено през последните 25 години, показва обаче, че консумирането на средно количество въглехидрати или заместването на месото с растителен протеин е по-здравословно.Изследването е проведено между 15 400 души в САЩ, които попълват анкета за храната и напитките, както и за големината на порциите, които са консумирали.От отговорите им учените изчисляват калориите, които са поели от въглехидратите, мазнините и протеина.Изследователите разкриват, че тези, които получават 50-55% от своята енергия от въглехидрати, имат понижен риск от преждевременна смърт в сравнение с хората, които консумират повече или по-малко.Учените са изчислили, че групата, която консумира средно количесто въглехидрати, живее с 4 години повече от тази, които набавят 30% от своята енергия чрез тях.Откритието е сходно с това на други проучвания, изследвали близо 400 000 души от повече от 20 държави.Освен плодовете, зеленчуците и захарта, основен източник на въглехидрати са хлябът, оризът, пастата и зърнените храни.Учените също така сравнили нисковъглехидратните диети, богати на животински протеин и мазнини, с тези, които съдържат повече на растителна основа. Те са установили, че консумирането на голямо количество говежде, агнешко, свинско, пилешко и сирене води до завишен риск от преждевременна смърт. Обратното се случва, ако се храним с повече продукти, богати на растителен протеин и мазнини, като зеленчуци и ядки. ", "date": "2018.08.20", "title": "Нисковъглехидратната диета може да съкрати живота с 4 години"}
{"url": "http://www.cross.bg/pozharut-kraii-karlovo-1581948.html", "text": "/КРОСС/ Пожарът край Карлово е овладян. До края на седмицата ще продължат дежурствата и обхождането на зоните на пожара край Карлово. Това съобщи в предаването \"Преди всички\" кметът на града д-р Емил Кабаиванов. Изгорели са около 100 декара иглолистна и широколистна гора, а най-вероятната причина за пожара е небрежност.140 души са се включили в гасенето, сред тях и доброволци, военни и служители на Държавното горско стопанство, разказа Кабаниванов. По думите му, \"с общи усилия резултатът е добър\". Пожарът е предизвикал тревога в града, защото е започнал на около 600-700 метра от крайните къщи в подножието на Стара планина.Пожарът избухна преди два дни в труднодостъпен терен. По време на гасенето бе отправен призив неподготвени за гасене на горски пожари хора да не се включват като доброволци, защото при задимяване могат да се изгубят и да получат дихателни проблеми. ", "date": "2018.08.20", "title": "Пожарът край Карлово е овладян"}
{"url": "http://www.cross.bg/krepostta-razkopkite-priklyuchiha-1581943.html", "text": "/КРОСС/ Приключиха археологическите разкопки на западната крепостна стена на замъка на крепостта Русокастро в Бургаско. Напълно са проучени още 48 метра от съоръжението, което е дълго 68 метра.Ширината на стената варира от 2,80 см при входа на крепостта до над 4 м в най-северният ѝ край. Подобни размери до момента се наблюдават само на царските цитадели Царевец и Трапезица, съобщи директорът на бургаския музей и ръководител на разкопките Милен Николов.„Много интересни моменти за средновековната фортификация установихме, като натрупването на такива блокажи отпред, пред стената, за да държат, тя да не се свлича по самата скала. Много ремонти, с много старание. Всичко периодично се е усъвършенствало, защото тази крепост е била най-важната крепост в черноморската зона за българските царе\", каза той.При проучванията е открита и неизвестна до този момент бойна плътна кула с правоъгълен план.По рано през това лято археолозите намериха и златна монета на император Андроник Трети Палеолог. ", "date": "2018.08.20", "title": "Приключиха разкопките на крепостта Русокастро"}
{"url": "http://www.cross.bg/zona-sofiya-voda-1581937.html", "text": " /КРОСС/\"Топлофикация София\" ЕАД напомня на своите клиенти от централна градска част, че в периода 20 - 29 август ще бъде извършен преглед и профилактика на производствените съоръжения в ТЕЦ \"София\".В тази връзка през посочения период ще бъде спряно подаването на топла вода към сградите, които се намират в карето между следните улици и булеварди:- бул.\"История славянобългарска\", ул.\"Индустриална\", бул.\"Данаил Николаев\", ул.\"Проф. Милко Бичев\", бул.\"Евлоги и Христо Георгиеви\", бул.\"Янко Сакъзов\", бул.\"Васил Левски\", бул.\"Цар Освободител\", ул.\"Крум Попов\", ул.\"Цанко Церковски\", ул.\"Иглика\", бул.\"Пенчо Славейков\", бул.\" Е.И.Тотлебен\", ул.\"Йоаким Кърчовски\", ул.\"Добруджански край\", бул.\"М.Д.Скобелев\",ул.\"Опълченска\", бул.\"Мария Луиза\", бул.\"Рожен\", бул.\"История славянобългарска\".В същия период без топлоподаване ще бъдат и потребителите от кварталите:\"Зона Б-5\", \" Зона Б-18\", \"Зона Б-19\", \"Света Троица\", \"Фондови жилища\" и \"Банишора\", квартал \"Илинден\" - блокове с номера 1, 2, ,3, 4, 243 и сградите в района на ул.\"Зографски манастир\", ул.\"Л.Весов\", ул.\"Хисаря\" и ул.\"Цар Симеон\".За времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения. ", "date": "2018.08.20", "title": "Спират топлата вода в центъра на София за десетина дни "}
{"url": "http://www.cross.bg/ehyno-mpezhi-antena-1581940.html", "text": "/КРОСС/ Ѕаmѕung oфициaлнo oбяви зa cъздaвaнeтo нa „пъpвия в индycтpиятa\" мoбилeн мoдeм, изцялo cъвмecтим cъc cпeцифиĸaциятa 3GРР. Toвa e нaй-cъвpeмeнният cтaндapт зa мoбилнитe мpeжи oт пeтo пoĸoлeниe.Kaĸтo aĸтyaлният ĸъм днeшeн дeн мoдeм Ехуnоѕ 9810, изпoлзвaн в Gаlаху Ѕ9, Ѕ9+ и Nоtе 9, пpeдcтaвeният Ехуnоѕ 5100 ce пpoизвeждa чpeз 10 нaнoмeтpoв тexнoлoгичeн пpoцec. Ocвeн 5G мpeжитe, нoвият чип пoддъpжa и пo-cтapитe ĸoмyниĸaциoнни cтaндapти: GЅМ/СDМА, WСDМА, ТD-ЅСDМА, НЅРА и LТЕ.Moдeмът ocигypявa мaĸcимaлнa cĸopocт зa изтeглянe нa дaнни дo 2 Gb/ѕ в 5G диaпaзoнa дo 6 GНz. A в милимeтpoвия диaпaзoн mmWаvе (24 GНz и нaгope), нa нивo 6 Gb/ѕ. Toвa e 1,8 и 5 пъти пo-бъpзo в cpaвнeниe c мoбилнитe мpeжи oт пpeдишнo пoĸoлeниe. Koмпaниятa oтбeлязa, чe възнaмepявa дa изпoлзвa Ехуnоѕ 5100 нe caмo ĸaтo peшeниe зa cмapтфoни и дpyги мoбилни ycтpoйcтвa, нo и зa ĸoнцeпциятa интepнeт-нa-нeщaтa, в aвтoмoбилитe и oxpaнитeлнитe ĸaмepи.Дa cи пpипoмним, чe нeoтдaвнa Quаlсоmm пpeдcтaви пъpвaтa в cвeтa 5G mmWаvе aнтeнa зa cмapтфoни, тaблeти и лaптoпи. Πpoтoтипитe c нoвaтa aнтeнa ce oчaĸвaт oщe cлeдвaщия мeceц, a пъpвитe 5G ycтpoйcтвa тpябвa дa излязaт нa мacoвия пaзap в нaчaлoтo нa 2019 гoдинa. ", "date": "2018.08.20", "title": "Samsung представи първия мобилен 5G модем "}
{"url": "http://www.cross.bg/kilometra-ostrov-magnityd-1581938.html", "text": "/КРОСС/ Земетресение с магнитуд 7,2 удари на 120 км североизточно от индонезийския остров Ломбок, съобщи Геофизическият институт на САЩ, цитиран от \"Ройтерс\".Епицентърът е бил на 17 километра дълбочина. На 24 километра от епицентъра се намира активен вулкан, съобщават световните агенции. Засега няма информация за пострадали и разрушения. Не е обявена и тревога за цунами. ", "date": "2018.08.20", "title": "Трус с магнитуд 7.2 разлюля индонезийски остров "}
{"url": "http://www.cross.bg/chasa-provede-povod-1581931.html", "text": "/КРОСС/ София.От 12.30 часа кметът на София Йорданка Фандъкова ще провери ремонта на бул. „България\".***София.От 11.00 часа Българската академия на науките ще присъди почетното звание „Доктор хонорис кауза\" на изтъкнатия японски учен и нобелов лауреат проф. Шиня Яманака. Тържествената церемония ще се състои в зала „Проф. Марин Дринов\" (Голям салон на БАН - ул. „15-ти ноември\" 1). По време на събитието проф. Шиня Яманака ще изнесе лекция на тема „Индуцирани плурипотентни стволови клетки - нова ера в медицината\" (на английски език).***София.От 12.00 часа пред Националния пресклуб на БТА ще се проведе пресконференция на Федерация „Спорт за хора със зрителни увреждания\" по повод първото българско участие на европейско първенство по шоудаун между 21-27 август във Варшава.***Бургас.От 17.30 часа от площад „Тройката\" до сградата на Община Бургас ще се проведе дефиле на участниците в 46-то издание на Международния фолклорен фестивал, който се провежда в града. Самият фестивал започва в 20.00 часа в Летния театър.***Велико Търново.От 18.00 часа в парк „Марно поле\" ще бъде представена Световната купа по волейбол, която ще бъде връчена по време на предстоящото презсептември в България и Италия Световно първенство по волейбол за мъже. Събитието е част от инициативата „Трофи Тур\".***Велинград.От 10.30 часа в кметът на община Велинград д-р Костадин Коев ще пререже лентата на новоизградения водоем „Нежовица\" в едноименната местност.***Враца.От 10.00 часа пред паметника на Никола Войводов, намиращ се на гаровия площад, ще бъде отбелязана 151-вата годишнина от подвига на бележития врачанин.***Добрич.От 08.00 часа в Народно читалище „Йордан Йовков - 1870 г.\" ще се проведе летен детски център за игри и забавления.***Добрич.От 10.30 часа в Художествена галерия - Добрич ще се проведе лятна работилница за въображение.***Добрич.В Регионален исторически музей - Добрич ще се проведе образователна програма „Лято в музея, 2018\".***Пловдив.От 09.00 часа Знеполски епископ Арсений, викарий на Пловдивския митрополит, ще оглави архиерейска света Литургия в старинния храм „Св. св. Константин и Елена\" по повод деня, в който Православна Църква почита паметта на свети пророк Самуил и на светите 37 мъченици Пловдивски и пострадалите с тях свети мъченици Севериан, Мемнон и Дионисий Станимашки.***Сливен.От 09.30 часа общинските съветници от ГЕРБ Силвия Маринова и Димитър Батаков ще проведат приемни за граждани.***Стара Загора.От 10.00 часа в детския отдел на библиотека „Родина\" ще се проведе лятна детска академия.***Свищов.От 10.00 часа в Детския отдел на Градската библиотека ще се проведе Изразително четене по роли - „Трите баби\" от Елин Пелин.***Плевен.От 11.00 часа в Регионалния пресклуб на БТА ще се проведе пресконференция на отец Паоло Кортези по повод инициатива на Културен център „Евгений Босилков - Белене\", посветена на почитане паметта на невинните жертви от тоталитарните режими на 20-ти век.***Пловдив.От 20 до 25 август Пловдив ще бъде домакин на международния конкурс Spirits Selection by Concours Mondial de Bruxelles. ", "date": "2018.08.20", "title": "Предстоящи събития в страната за 20 АВГУСТ"}
{"url": "http://www.cross.bg/samyil-sayl-vsichki-1581925.html", "text": "/КРОСС/ На 20 август църквата почита Св. пророк Самуил и Св. 38 мъченици Пловдивски. Празнуват всички, които носят името Самуил, което означава „измолен от Бога\".Самуил е живял през 11 в. пр.Хр., и е последният съдия на Израил. „Съдиите\" били племенни водачи със жречески и съдийски функции, чиято институция обединявала 12-те еврейски племена и поддържала култа към Йехова. В Библията Самуил е този, който помазва царете и им дава власт.Според легендата пророк Самуил е роден в семейството на Елкана от град Рама, който имал две жени - Ана и Фенана. Ана не можела да има деца дълго време, заради което се молела непрекъснато. Молбата й към Бог била да я дари със син, в благодарност на което тя ще му го посвети. Молитвата й се изпълнила и „Измоленият от Бога\" Самуил останал да расте в храма при първосвещеник Илий.След няколко години станало ясно, че има дарба да пророкува. Докато растял, той поучавал израилтяните и ги карал да се покаят за греховете си. Народът го слушал и изпълнявал напътствията му. Затова според желанието на всички го избрали за съдия и началник.С помощта на Самуил израилтяните се избавили от двадесетгодишното филистимийско робство. Управлявал мъдро и справедливо. Когато остарял, отстъпил на синовете си част от властта и ги поставил за съдии. Но те не следвали примера му, били алчни и несправедливи.Недоволни от тях, старейшините дошли да молят Самуил да им избере цар. Бог се оскърбил от желанието им, но посочил за цар Саул, син на Кис, виден човек от Вениаминовото коляно.Саул бил храбър и великодушен и затова всички го обикнали. И след избирането на цар Самуил останал при народа да го наставлява. Но Саул престанал да се вслушва в неговите съвети, станал горд и самонадеян.Затова Бог избрал нов цар и го посочил на Самуил. Пророкът отишъл в къщата на Йесей и помазал най-малкия му син Давид. Самуил умрял в дълбока старост и целият народ жалил за него. Погребали го в Рама.  ", "date": "2018.08.20", "title": "Св. пророк Самуил, Св. 37 мчци Пловдивски"}
{"url": "http://www.cross.bg/speiisi-kevin-premierata-1581926.html", "text": "/КРОСС/ Филмът „Клуб на милиардерите\" с Кевин Спейси катастрофира на старта си, събирайки 287 долара при премиерата си в 10 кина в САЩ, съобщи „Холивуд рипортър\". При средна цена от пет долара за билет, горе-долу премиерата е била посетена от шейсетина души. Според списанието филмът не се е появил по екраните в Лос Анджелис и ню Йорк.През април прокуратурата в Лос Анджелис започна разследване по обвиненията срещу актьора по обвинения за сексуално посегателство.Скандалът около Спейси се разгоря, след като в края на октомври м.г. американският актьор Кевин Реп го обвини в сексуални посегателства, случили се преди 30 години. Тогава Реп е бил непълнолетен.Спейси каза, че не си спомня за такъв инцидент, но в същото време призна, че е хомосексуалист.", "date": "2018.08.20", "title": "„Клуб на милиардерите“ с Кевин Спейси катастрофира на старта си"}
{"url": "http://www.cross.bg/amerikanski-bulgarski-pisatel-1581933.html", "text": "/КРОСС/636 г. - Между Византия и Арабския халифат се състои битка при Ярмук.917 г. - Българо-византийски войни: Българските войски, водени от цар Симеон I, разбиват войските на Византия в Битката при Ахелой.1634 г. - В Москва е издаден първият руски буквар.1741 г. - Руският мореплавател от датски произход Витус Беринг открива Аляска.1829 г. - По време на Руско-турската война (1828-1829) руски части влизат в Одрин.1876 г. - В Османската империя започват масови погроми над арменците.1892 г. - По време на Втория си конгрес БСДП окончателно се разцепва на БСДП начело с Димитър Благоев и БСДС начело с Янко Сакъзов.1914 г. - Първата световна война: Германски войски превземат Брюксел.1918 г. - Латвия, Литва и Естония са признати за самостоятелни държави от страните на Антантата.1931 г. - Открито е 23 Обикновено Народно събрание с председател Стефан Стефанов, председател на Съюза на българските индустриалци.1940 г. - По заповед на Йосиф Сталин агенти на КГБ извършват атентат срещу Лев Троцки, емигрант в Мексико, който на следващия ден умира.1943 г. - Втората световна война: Извършена е англо-американска бомбардировка над Исперихско и Пордим, Плевенско.1945 г. - В СССР е създаден свръхсекретен комитет за разработване на атомна бомба.1960 г. - Сенегал напуска Федерация Мали и се обявява за независима самостоятелна република.1968 г. - На 20 срещу 21 август е извършена интервенция на държавите от Варшавския договор в Чехословакия за ликвидиране на Пражката пролет.1977 г. - Програма Вояджър: От авиобазата Кейп Канаверал във Флорида е изстрелян космическия апарат на НАСА Вояджър 2, чиято цел е изследването на външните планети на Слънчевата система.1980 г. - В Евксиноград, Тодор Живков връчва орден \"Кирил и Методий\" - I степен на гръцкия композитор Микис Теодоракис за неговите творчески постижения.1988 г. - Приключва Ирано-иракската война.1989 г. - По наблюдения на Вояджър 2 е доказано съществуването на първия най-външен пръстен на планетата Нептун.1991 г. - Естония обявява независимост от СССР.1998 г. - САЩ нанасят въздушни удари с крилати ракети срещу предполагаеми бази на Осама бин Ладен в Афганистан и химическа лаборатория в Судан, в отговор на атентатите срещу американските посолства в Кения и Танзания от 7 август.2006 г. - Рожерио Сени подобрява рекорда на Хосе Луис Чилаверт за вратар с най-много отбелязани голове.2006 г. - Националната инициатива \"Първанов - президент\" за издигането на сегашния президент на България за втори мандат е подкрепена от 172 български кмета.Родени:1085 г. - Болеслав III Кривоуст, полски крал († 1138 г.)1779 г. - Йонс Берцелиус, шведски химик († 1848 г.)1795 г. - Робърт Стоктън, американски политик († 1866 г.)1827 г. - Йозеф Щраус, австрийски композитор († 1870 г.)1831 г. - Едуард Зюс, австрийски геолог († 1914 г.)1833 г. - Бенджамин Харисън, президент на САЩ († 1901 г.)1847 г. - Болеслав Прус, полски писател († 1912 г.)1856 г. - Якуб Чишински, сръбски поет († 1909 г.)1860 г. - Реймон Поанкаре, Френски президент († 1934 г.)1868 г. - Димитър Жостов, български офицер († 1935 г.)1873 г. - Елиел Сааринен, финландски архитект († 1950 г.)1881 г. - Никола Петров, български художник-живописец († 1916 г.)1890 г. - Хауърд Лъвкрафт, американски писател, романи на ужасите († 1937 г.)1891 г. - Данаил Дечев, български художник († 1962 г.)1901 г. - Салваторе Куазимодо, италиански поет, Нобелов лауреат († 1968 г.)1913 г. - Роджър Спери, американски лекар, Нобелов лауреат († 1994 г.)1915 г. - Артър Порджис, американски писател († 2006 г.)1922 г. - Владимир Голев, български писател и поет († 2011 г.)1929 г. - Александър Алексиев, писател от Република Македония († 2006 г.)1932 г. - Василий Аксьонов, руски писател († 2009 г.)1937 г. - Андрей Кончаловски, руски режисьор1941 г. - Слободан Милошевич, президент на Сърбия и Югославия († 2006 г.)1944 г. - Раджив Ганди, министър-председател на Индия († 1991 г.)1948 г. - Ремо Джироне, италиански актьор от еритрейски произход1948 г. - Робърт Плант, британски рок музикант (Led Zeppelin)1951 г. - Грег Беър, американски писател1952 г. - Хари Мутума Катурима, кенийски дипломат1955 г. - Тоня Трайкова, българска поетеса1959 г. - Антс Фрош, естонски дипломат1961 г. - Грег Еган, австралийски писател1961 г. - Пламен Николов, български футболист1962 г. - Джеймс Марстърс, американски актьор1964 г. - Антон Здравков, български футболист1969 г. - Джеръми Дейвис, американски актьор1971 г. - Фред Дърст, американски музикант (Limp Bizkit)1973 г. - Албан Буши, албански футболист1974 г. - Миша Колинс, американски актьор и продуцент1981 г. - Бен Барнс, английски актьор1977 г. - Ивар Ингимарсон, исландски футболист1990 г. - Венелин Филипов, български футболист1992 г. - Деми Ловато, американска певица и актриса ", "date": "2018.08.20", "title": "20 август в историята"}
{"url": "http://www.cross.bg/neshto-vyarvame-silno-1581934.html", "text": "/КРОСС/„Ако вярваме силно в нещо, което не съществува, ние го създаваме. Несъществуващото е нещо, което не сме желали достатъчно.\"Франц Кафка", "date": "2018.08.20", "title": "Ако вярваме силно в нещо"}
{"url": "http://www.cross.bg/poveche-bulgariya-parite-1581928.html", "text": "/КРОСС/ Емигрантите пращат все повече средства у нас, показват данните на Централната банка.За първите 6 месеца на годината българите зад граница са изпратили у нас 610 млн. евро. Tова е повече, отколкото за същия период на миналата година, показват данните на БНБ.Според статистиката най-много пари изпращат българите от Германия, Съединените щати и Испания.И синът, и дъщерята на семейство Лашкови от с. Горна Бешовица от години са в Канада със семействата си. Само единият от четиримата внуци е роден в България. Вече имат и правнук, също роден в чужбина. Месечният доход на двамата пенсионери у нас е 600 лева, показва репортаж та Би Ти Ви.\"Чувстваме стабилност, защото имаме гръб, децата постоянно питат дали имаме нужда от пари\", споделя Недялка Лашкова.Годишно синът и дъщерята изпращат в България 2000 канадски долара, което е около 2500 лева. \"Не се лишаваме почти от нищо, имаме кола, има за бензин\", признава Недялко.Според статистиката през годините парите, които емигрантите пращат у нас, стават все повече.  Ако в първата година след членството на страната ни в ЕС те са били над 630 млн. евро, то за изминалата година изпратените пари надхвърлят 1 милиард.Икономистите смятат, че парите от чужбина са важни за икономиката ни.\"Това като цяло подкрепя крайното потребление в България и съответно икономическия растеж, а от своя страна крайното потреблението има ефект и върху бюджета под формата на повече непреки данъци, които се събират\", обясни Десислава Николова от Института за пазарна икономика.Според икономистите, докато икономиките в Западна Европа се развиват добре и доходите у нас се различават чувствително от тези в чужбина, работещите българи зад граница няма да намаляват, а парите, които изпращат у нас, ще стават все повече. ", "date": "2018.08.20", "title": "БНБ: Емигрантите пращат в България по 100 милиона евро месечно"}
{"url": "http://www.cross.bg/rodeni-na-avgyst-1581932.html", "text": "/КРОСС/ Юлия Юревич, „Мис България 2007\"Бисер Димитров, бизнесмен в Силициевата долинаВалентин Райчев, генерален секретар на БФБ, олимпийски шампион по свободна борбаЕвгени Матинчев, икономист и политикИван Вълчев, алпинистПламен Николов, национал от САЩ' 94Симеон Спиридонов, художник ", "date": "2018.08.20", "title": "Родени  на 20 АВГУСТ"}
{"url": "http://www.cross.bg/suyuz-pochina-rodilka-1581929.html", "text": "/КРОСС/ Етичната комисия на Българския лекарски съюз се самосезира и ще разследва обстоятелствата, при които майка почина след раждане в Сливенската болница. Роднини на жената твърдят, че нещастието е по лекарска вина. Очаква се със случая да се заеме и прокуратурата.След предишния подобен инцидент - преди около две седмици, когато почина родилка в Плевен, лекарският съюз призова да не се спекулира с недоказани твърдения, особено по толкова чувствителни теми, защото това създава недоверие към българските медици и предпоставки за агресия у пациентите, съобщи БНТ.", "date": "2018.08.20", "title": "Лекарският съюз се самосезира заради смъртта на родилка в Сливен"}
{"url": "http://www.cross.bg/tema-zhivo-zashto-1581930.html", "text": "/КРОСС/ Тема: Предаването е във ваканция.Тема: Допусната ли е лекарска грешка и ще има ли наказан за смъртта на родилката в Сливен?Тема: Може ли държавата да помогне на хилядите българи останали без „Гражданска отговорност\" след фалита на кипърския застраховател „Олимпик\"? В студиото Мая Манолова.Тема: Защо се връща на работа учителката, крещяла и заплашвала деца от първа група? На живо, от Плевен.Тема: Как ще приключи битката между Тръмп и Ердоган, довела до рекордния срив на турската лира? Коментар на Соломон Паси.Тема: Волейболистът Владо Николов разкрива, кой ще е следващият известен участник във „Фермата\".Тема: Агресия в спешното отделение в Перник. Мъж изпотроши кабинет, лекарите се отърваха по чудо. На живо, разказът на свидетелите.Тема: След поредната смърт на родилка - защо историите се повтарят, а наказaни няма?Тема: Схемата „Олимпик\". Има ли пари в гаранционния фонд, откъдето ужилените си чакат парите обратно?Тема: Търсят се учители. Ще има ли кой да учи децата през новата учебна година? Гостува министърът на образованието Красимир Вълчев.Тема: Ало-измамниците - царе и в продажбата на ментета. Кои са хората, които продават реплика вместо оригинал на скъпи телефони и резачки? Тема с продължение.Тема: Детският хор на Националното радио излиза на улицата с протестна песен. Защо?Тема: Да се гмуркаш в морета, пълни с акули и да оцелееш на места със смъртоносни вируси. Румен Бахов ни среща с един от най-абсурдните пътешественици на планетата. ", "date": "2018.08.20", "title": "Теми и гости в сутрешните блокове на телевизиите на 20 август"}
{"url": "http://www.cross.bg/pochinalata-roditelite-imat-1581927.html", "text": "/КРОСС/ Няколко десетки граждани излязоха снощи на мълчаливо бдение пред многопрофилната болница \"Д-р Иван Селимински\" в Сливен в подкрепа на родителите на  33-годишна Ренета Томова. Пред събралите се хора роднините й поискаха съд за началника на отделението д-р Таня Пашева и екипа й, който е асистирал по време на раждането. Протестът се организира в социалните мрежи. Хората, които дойдоха, за да подкрепят родителите на починалата Ренета Томова, изразиха възмущението си, че ръководството на болницата няма официално становище за станалото три дни след инцидента. Те настояваха лошото отношение на лекарите и акушерките да се промени, а прокуратурата и съда да си свършат работата:\"Просто не е достойно да се мълчи така. Предвид, че това е голяма областна болница , те са длъжни при този отзвук и при създалата се ситуация те да излязат и да кажат нещо, да имат доблестта.\"\"Нямам думи, нямам обяснение. За мен това е престъпление. Лекарска грешка, ужасна лекарска грешка.\"Това, че стоим тук всички и мълчим, и сме мълчаливи мисля, че достатъчно красноречиво говори, какво изживяват хората, които имат все още сърце и гражданско присъствие.\", казаха участници в бдението. Очаква официално изявление на ръководството на болницата за случая, но към момента няма насрочен час за среща с медиите.  ", "date": "2018.08.20", "title": "В Сливен излязоха на бдение в подкрепа на семейството на починалата родилка"}
