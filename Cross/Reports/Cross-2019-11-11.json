{"url": "http://www.cross.bg/pytin-razhodi-tazi-1617783.html", "text": "/КРОСС/ Намаляването на разходите за отбрана и сигурност се дължи на преминаването на \"пика на модернизацията\". Това обяви руският президент Владимир Путин на заседание на правителството.\"Това не се дължи на факта, че се отнасяме несериозно към тези въпроси, а на това, че основното запланирано и свързано с необходимостта от засилване на работата за осигуряване на сигурността на страната (...) и необходимостта от смяна на военно оборудване и военна техника, ние все пак преминахме основния пик в тази работа\", обясни държавният глава на Русия.Путин също така отбелязал, че колективите от военнопромишления комплекс трябва да работят допълнително, да създават високотехнологична продукция и конкурентноспособна техника, а не да \"произвеждат тенджери\", както е било в края на 1990-те години.Освен това Путин разпоредил да се подготвят \"ясни и разбираеми\" планове за включване на отбранителни предприятия в изпълнението на национални проекти и да се докладва за необходимите нормативно-правни и организационни решения.\"Необходимо е да се гарантира стриктно целево използване на средствата, отпуснати за закупуване на техника и оборудване. Необходимо е да се постигне абсолютна прозрачност в тази област, искам да подчертая това. Потокът от средства трябва да е ясно проследим на всички равнища на управлението и за всички видове бюджетни разходи\", настоял той.През октомври Путин обяви, че Русия заема едва седмо място в света по разходи за отбрана, въпреки че вече била създала оръжия, които нямат аналози в света. Тогава той отбеляза, че не възнамерява да се впуска в прекомерни бюджетни разходи заради съперничеството с други страни, тъй като \"надпреварата във въоръжаването не предвещава нищо добро\".Путин обаче подчерта, че Русия няма да допусне крах на отбранителните си предприятия и ще продължи да развива потенциал в тази област, за да гарантира сигурността на страната.", "date": "2019.11.11", "title": "Путин обясни намаляването на военните разходи на Русия"}
{"url": "http://www.cross.bg/diskriminatziya-sliven-inspektziya-1617773.html", "text": "/КРОСС/ След като Министерството на здравеопазването и Регионалната здравна инспекция в Сливен обявиха, че ще обжалват на следваща инстанция решението на Административния съд в града, установил, че е дискриминация неваксинирано дете да не бъде допускано в детска градина, двете здрави институции са подкрепени и от Българския лекарски съюз (БЛС).Миналата седмица свещеник от Сливен и съпругата му осъдиха регионалната здравна инспекция за дискриминация, защото едно от децата им, което е без поставени задължителни ваксини, е спряно от детска градина.Семейство Янакиеви не са ваксинирали двете най-малки от деветте си деца заради съмнения в безопасността на ваксините.То заведе в Комисията за защита от дискриминация (КЗД) жалба за дискриминация срещу министъра на здравеопазването и директора на Регионалната здравна инспекция в Сливен.През април 2019 г. КЗД отсъди, че институциите не са нарушили Закона за защита от дискриминация, но Административният съд – Сливен излезе с обратното становище.Според Българския лекарски съюз съдебното решение поставя в риск общественото здраве и дава превес на личния пред обществения интерес.БЛС вижда сериозна опасност решението не само да послужи като мотив за завеждането на още дела, но и да създаде предпоставки за засилването на антиваксърските нагласи у нас и увеличаване броя на неимунизираните деца.А това от своя страна води до увеличаване риска от появата на епидемии от инфекциозни заболявания като епидемията от морбили тази година.От януари 2019 г. до април Националният център по заразни и паразитни болести е регистрирал 389 случая на морбили, които до ноември вече са над 1000.За същия период през 2018 г. случаите са били 4, а през цялата година – 13, припомня съсловната организация на лекарите.", "date": "2019.11.11", "title": "Спирането на неваксинирано дете от градина е в обществен интерес, смятат лекарите"}
{"url": "http://www.cross.bg/dance-week-sred-1617774.html", "text": "/КРОСС/ След грандиозния световен успех на \"ВЕЛИКИЯТ УКРОТИТЕЛ\", който обиколи всички континенти и гостува на ONE DANCE WEEK 2018, звездата на международната танцова сцена Димитрис Папайоану ще създаде най-мащабното си сценично произведение до момента.За първи път в новата ни история българска културна организация подкрепя артист от световна величина в сферата на съвременните изпълнителски изкуства. ONE DANCE WEEK e сред престижния списък на копродуцентите на мащабния проект.Сред тях са театъра на фондация Онасис в Атина, легендарните Sadler’s Wells Theatre в Лондон, Théâtre de la Ville в Париж, биеналето за танц в Лион, фестивалът в Неапол, Grec Festival в Барселона, Théâtre du Châtelet в Париж, Torinodanza и други.Българската публика ще е сред първите в света, които ще имат възможността да се докоснат до новото произведение на един от най-успешните и значими световни артисти в областта на съвременния танц.Билети за спектаклите на 3 и 4 септември 2020 в Дом на Културата \"Борис Христов\" вече може да намерите на касите на EasyPay в цялата страна, както и онлайн в мрежата на EpayGo.", "date": "2019.11.11", "title": "Димитрис Папайоану открива ONE DANCE WEEK 2020"}
{"url": "http://www.cross.bg/makron-frantziya-elizabet-1617779.html", "text": "/КРОСС/ Президентът на Франция Еманюел Макрон почете Деня за възпоменание, като запали огъня на Гроба на незнайния воин под Триумфалната арка в Париж. Макрон направи преглед на строените войници по случай 101-вата годишнина от примирието, сложило край на бойните действия в Първата световна война, предаде АП.Макрон откри и паметник на падналите французи в бойни мисии в чужбина след 1963 г. Мемориалът е изграден в парка „Андре-Ситроен“ в 15-и парижки район.Възпоменателни прояви се състояха и във Великобритания - съюзник на Франция през войната.Британският Кралски легион бе приканил хората да запазят двуминутно мълчание днес в 11 часа сутринта.На палубата на самолетоносача \"Куин Елизабет\" бе изписано с огромни букви \"Да не забравяме!\"Най-голямата церемония в кралството се състоя вчера (по традиция в най-близката неделя до датата 11 ноември) с участието на кралица Елизабет II. Политическите лидери прекратиха агитацията за парламентарните избори на 12 декември. ", "date": "2019.11.11", "title": "Франция и Великобритания отбелязват 101-вата годишнина от края на Първата световна война"}
{"url": "http://www.cross.bg/stranata-beshe-erdogan-1617776.html", "text": "/КРОСС/ 11 милиона млади дръвчета бяха засадени днес в цяла Турция. Символичният старт на засаждането беше даден в 11 часа и 11 минути от президента на страната Реджеп Тайип Ердоган.Инициативата „Дъх за бъдещето“ цели да подобри световния рекорд за засаждане на най-много дървета за 1 час и беше наблюдавана от представители на книгата на рекордите на Гинес.То също така възстановява горите в пострадали от горски пожари райони.Кампанията беше организирана от турското министерство на земеделието и горите в отговор на призива на екоактивист държавните институции да определят специален ден за залесяване.До момента рекордът се държи от акцията по масовото залесяване в индийския щат Утар Прадеш през август и в Етиопия през юли, когато в рамките на един ден бяха посадени по 220 млн. дръвчета.Президентът Реджеп Тайип Ердоган и съпругата му Емине засадиха фиданки в столицата Анкара.5 министри участваха в подобни събития в други области на страната, като с тях беше осъществена видеовръзка.Междувременно кампанията по залесяване се проведе във всички 81 области на Турция.Гражданите на страната можеха онлайн „да осиновяват“ фиданки, които да бъдат засадени в тяхно име и до момента бяха „осиновени“ 13 млн. млади дървета.Турският лидер изрази надежда събитието да се превърне в ежегодна традиция.На 7 ноември със свой указ президентът обяви 11 ноември за Ден на залесяването в Турция.В речта си Ердоган съобщи, че за 17 години при управлението на Партията на справедливостта и развитието в страната са били засадени 4,5 млрд. дръвчета и размерът на турските гори се е увеличил на 22,6 млн. хектара. Визирайки протестиращите от парка „Гези“ през 2013 г., турският държавен глава заяви, че някои хора са се опитали да опустошат градовете в страната под претекста за защита на дървета.Той допълни, че никой от тези, които са критикували правителството за екологичните му политики, не са сред участниците в кампанията. Според Ердоган „тези, които са създавали проблеми“ са искали „да запалят Турция“, а не да садят дървета.В масовото събитие в определените за целта над 2000 точки в цялата страна се включиха граждани, мобилизирани военнослужещи, общински служители и служби, неправителствени организации.", "date": "2019.11.11", "title": "На 11 ноември Турция засади 11 млн. дръвчета "}
{"url": "http://www.cross.bg/yniversitet-durzhaven-ryskata-1617782.html", "text": "/КРОСС/ Участници в изложбата ще бъдат: Руска академия за народно стопанство и държавна служба към Президента на Руската Федерация, Финансов университет към правителството на Руската федерация, Руски държавен университет за нефт и газ \"И.М.Губкин\", Санктпетербургски университет, Санктпетербургски държавен институт по психология и социална дейност, Московски педагогически държавен университет, Национален изследователски Московски държавен строителен университет, Московски държавен университет за технологии и управление \"К.Г.Разумовски\", Южен федерален университет, Самарски национален изследователски университет \"Академик С.П. Корольов\", Ивановски държавен университет по енергетика \"В.И. Ленин\", Орловски държавен аграрен университет \"Н.В. Парахин\" и Липецки държавен технически университет.В програмата са включени презентация на възможностите на програмата за безплатно образование в Руската Федерация, срещи с представители на учебните заведения, тематични лекции, семинари и майсторски класове; презентации на програмите за обучение и курсове за повишаване квалификацията за учители по руски език, съвместно с Московския педагогически държавен университет.На финала на събитието се очаква да бъдат подписани споразумения между висшите учебни заведения от Руската Федерация и висши учебни заведения/училища от Република България.", "date": "2019.11.11", "title": "Русия предлага безплатно висше образование за българи"}
{"url": "http://www.cross.bg/pekin-gurtziya-atina-1617781.html", "text": "/КРОСС/ Атина и Пекин подписаха 16 междуправителствени споразумения, по време на първия ден от двудневното посещение в Гърция на китайския президент Си Цзинпин. Те са израз на силният китайски интерес за инвестиции в южната ни съседка.Китайски държавни фирми се включват в изграждане на съвместни проекти на територията на Гърция. Държавната банка на Пекин гарантира нови инвестиции на  компанията „Коско“, която оперира пристанище Пирея. Четвъртата по мощ банка в света открива представителство в Атина.Особен интерес за гръцката икономика е желанието на китайски фирми да участват в изграждане на възобновяеми източници на енергия. Пекин се включва в проекта за електровръзката между остров Крит и континентална Гърция.    Сред подписаните споразумения е разрешението за внасяне на качествена гръцка земеделска продукция на китайския пазар.За задълбочаване на двустранните търговски отношения се открива в Атина гръцко-китайска търговска камара.Премиерът Кириакос Мицотакис получи официална покана през април следващата година да посети Пекин.С прекъсване от 11 години китайски президент посещава Атина, което според коментарите, е израз на желанието на Пекин да си сътрудничи с Гърция в рамките на инициативата \"Един пояс, един път\".Президентът на Китай ще присъства и на откриването на първия в Гърция клон на Банката на Китай. А преди да отпътува от страната във вторник Си Цзинпин ще посети и новия музей на Акропола.", "date": "2019.11.11", "title": "Атина и Пекин подписаха 16 междуправителствени споразумения"}
{"url": "http://www.cross.bg/evro-alba-tryufel-1617777.html", "text": "/КРОСС/ Бял трюфел с тегло малко над 1 кг беше продаден на 20-ия търг в Алба за 120 000 евро, т.е. за около 120 евро за грам, съобщи АФП.Търгът се организира съвместно с Москва, Сингапур и Хонконг, откъдето е купувачът.Цената на този изключителен трюфел не съответства на пазарната, която е около 375 евро за 100 грама на пазара в Алба.От 88 години град Алба е домакин на голям панаир на белия трюфел. В неговите рамки се провежда и търгът.По традиция приходите от търга в Алба, които тази година са общо 420 000 евро, са за благотворителност.Ще ги получат институтът \"Майчин избор\" в Хонконг, който подпомага деца без семейство и млади майки в затруднено положение, както и центърът \"Дмитрий Рогачев\" в Москва, специализиран в изследователска дейност за раковите заболявания при децата.", "date": "2019.11.11", "title": "Бял трюфел беше продаден за 120 000 евро"}
{"url": "http://www.cross.bg/atak-dzhabar-ypravlenie-1617765.html", "text": "/КРОСС/ На 11 ноември 1994 г. в 17:23 местно време на входа на моста „Златния рог“ показно са разстреляни четирима души в колата им.Пред погледа на цялата колона от чакащи коли и охраняващи моста командоси, турчинът Джабар Атак разстрелва Никола Петев, началник на Централното диспечерско управление на НЕК (по това време цялата българска енергетика е в състава на току-що създадената НЕК и началникът на ЦДУ е една от ключовите длъжности в оперативното управление на държавата), Георги Халачев, бивш зам. председател на Комитета по енергетика, Нико Керенски, собственик на фирма „Фльорир“ и Петко Кацаров, шофьор.Джабар Атак хладнокръвно изстрелва всичките 15 куршума от своята Берета и спокойно изчаква да бъде арестуван от стоящите безучастно на десетина метра командоси.Охраната на моста не предприема никакви действия, за да помогне на разстреляните българи, които са агонизирали повече от 40 минути.Една от версиите на турското следствие е, че фирма “Фльорир” дължа пари на турския търговец Атак за доставки на въглища.Това не просто не бе доказано при следствието но бе категорично опровергано от паралелното българско следствие.Българското следствие не е допуснато до разследването от турската страна.НЕК оповестява официално, че Никола Петев като началник на Централното диспечерско управление е бил командирован в Анкара, за да осъществи официални рутинни преговори за обмен на електроенергия. Една от най-вероятните версии е за провалени преговори за транзит на електроенергия през България за Турция, който ако е бил осъществен е щял да ощети страната ни със стотици милиони долари.Заради този случай който твърде много прилича на показно убийство, за да се приеме версията, че е някаква грешка, България бе приета като член на UCTE с 10 годишно закъснение, чак през 2004 г.Почти година след убийството, през септември 1995 г., убиецът Джабар Атак бе намерен обесен в килията на затвора в град Коджаели.Търговецът на въглища, който твърдеше, че българите му дължали пари, вероятно е бил убит по поръчка на турската мафия, коментираха тогава повечето турски вестници.Според турските медии връзките на Джабар Атак с турската мафия били повече от безспорни, след като с неговата защита пред съда се е заел адвокатът Ихсан Джошкун, който води делата на повечето големи мафиоти в Турция. И днес в НЕК и ЦДУ виси некролог, който за 25 поредна година напомня за нелепата смърт на главния диспечер.И досега не знаем истинската причината, поради която бе отнет животът ти, пишат близките на Никола Петев. ", "date": "2019.11.11", "title": "Войната за енергийните пазари включва и убийства"}
{"url": "http://www.cross.bg/mashinno-glasyvane-izchistvane-1617767.html", "text": "/КРОСС/ БСП кани останалите партии на дебат за подобряване на изборното законодателство.В поканата, отправена до всички групи, социалистите аргументират нуждата от промени с огромния по думите им брой недействителни гласове – над 600 000 на отминалите кметски избори.Те подчертават и необходимостта от въвеждане на машинно гласуване и изчистване на изборните списъци от мъртви души. Социалистите предлагат единодействие на всички партии за гарантиране на прозрачен и честен вот.Предложението им е срещата да се проведе утре в Народното събрание, преди извънредното пленарно заседание.", "date": "2019.11.11", "title": "БСП кани партиите да обсъдят спешни промени на изборното законодателство"}
{"url": "http://www.cross.bg/bulgariya-radev-rymen-1617764.html", "text": "/КРОСС/ Тази година отбелязваме 30-годишното  присъствие на българската наука в проучването на Ледения континент. Заедно със световните сили България се утвърди като един от водещите изследователи в проучването на Антарктика.Това заяви държавният глава Румен Радев на традиционната церемония в Гербовата зала на „Дондуков“ 2, на която  връчи националния флаг на участниците в 28-ата Българска антарктическа експедиция. „За тези 30 години с много любов и всеотдайност българските полярници създадоха една малка България на Ледения континент“, подчерта Румен Радев.По думите на президента, изследванията и наблюденията, които провеждат учените ни на Антарктида имат ключово значение за екологията, за борбата с климатичните промени, за бъдещето на планетата, с което България дава своя значим принос в тези важни за цялото човечество инициативи.Румен Радев открои като особено важна тазгодишната експедиция на българските антарктици, тъй като започва изграждането на модерна лаборатория за научни изследвания, която е „сърцевината на всяка изследователска база“. По думите на държавния глава лабораторията е голямо постижение на българската наука и ясно ще покаже, че страната ни ще продължава и в бъдеще да е сред най-развитите държави, които изследват Антарктика.„Още по-радостно е, че се развива и друга инициатива – нашите учени да работят рамо до рамо с изследователи от експедициите на други държави“, заяви Румен Радев. Държавният глава определи това сътрудничество като отличен пример за взаимодействие между нациите за намиране на устойчиви решения за бъдещето на планетата.„Отиваме горди като българи на Ледения континент, на о-в Ливингстън, където ще се вее нашият флаг и ще продължим нашите научни изследвания, които вече над 30 год. провеждаме“, заяви проф. Пимпирев. Членовете на експедицията ще работят по 8 научни проекта част от националната полярна програма, в сферата на биологията, геологията и медицината.“ Така че нашата  програма е доста комплексна и обхваща почти всички области от науката“, подчерта тойЧленовете на 28-ата Българска антарктическа експедиция подариха на държавния глава фосилизирано листо от папрат на 80 млн. г. от полуостров Байерс, Антарктика.На церемонията присъстваха посланиците на Испания, Аржентина, Турция и Монголия, с които България си сътрудничи в изследването на Антарктида.", "date": "2019.11.11", "title": "Румен Радев: За 30 години българските полярници създадоха една малка България на Ледения континент (Снимки)"}
{"url": "http://www.cross.bg/bili-zaginaha-kolata-1617735.html", "text": "/КРОСС/ Двама загинаха, след като спортен автомобил „излетя” и се заби във втория етаж на къща в Ню Джърси. Колата се движела с висока скорост.Шофьорът загубил контрол и бордюрът между двете платна на пътя изхвърлил колата във въздуха.Двамата загинали са младежи на 22 и 23 години, които били в колата. В къщата нямало хора по време на катастрофата.Сградата се дели между агенция за недвижими имоти, софтуерна компания и семеен консултант. Те не били допуснати да влязат в нея заради опасения, че може да се срути.", "date": "2019.11.11", "title": "Спортна кола се заби във втория етаж на къща, двама загинаха (Снимки)"}
{"url": "http://www.cross.bg/restavratori-premierut-borisov-1617768.html", "text": "/КРОСС/ \"Аз съм недоверчив и в събота и неделя се качвам на колата, и си обикалям по строежите\", каза премиерът Бойко Борисов на новия посланик на САЩ Херо Мустафа, която вози в своя автомобил, по време на инспекция на изграждането на интерконектора с Гърция.Той отбеляза, че вчерашната му проверка е показала, че на строежа на автомагистрала \"Хемус\" между Белокопитово и Буховци вчера следобед е имало над 100 работници и машини.По време на инспекцията по изграждането на междусистемната газова връзка Гърция - България днес Борисов пусна още няколко запомнящи се изказвания. \"Ако не правим магистрали и газопроводи, няма да идете да търсите там\", обърна се той към археолозите, които показаха какво са намерили до момента на 25-те обекта за проучване по трасето на бъдещия газопровод.\"Всичко, което е образование, наука, археология, увеличаваме (парите - бел. авт.), защото няма реставратори. Ето, един реставратор има и само него ми показвате\", каза още премиерът. \"Нека в университетите да започне по-голям прием на археолози. Ще обучим реставратори, . Нека обучим археолози, реставратори – това е привлекателно и интересно за младите хора\", каза още Бойко Борисов.Той посъветва присъстващия на мястото реставратор да си направи една школа, която Министерството на образованието да финансира и в нея да се обучават реставратори и археолози. \"И действайте. От мен финансирането. Ще осигурим, 50, 60, 100 щата - ще ви ги дам\", щедро обеща премиерът.", "date": "2019.11.11", "title": "Аз съм недоверчив и уикенда се качвам на колата, и си обикалям по строежите"}
{"url": "http://www.cross.bg/dimitrov-konvoii-nikolaii-1617766.html", "text": "/КРОСС/ С аплодисмени „Дръж се, Ники, ние сме с теб“ и „Искаме си кмета““ Несебър току-що посрещна кмета си Николай Димитров.Появата му под конвой предизвика истинска еуфория пред събралите се над 1000 души пред сградата на Общинския съвет.Хората разпънаха плакати, че вече са си избрали кмет и не искат вотът им да бъда подменен.Заедно с Димитров под конвой пристигна изброният общински съветник Петър Тодоров.Съпругата на Николай Димитров се опита да го прегърне преди да започне старта на Общинската сесия. Засега двамата не пожелаха да коментират пред медии парадоксалната ситуация.  ", "date": "2019.11.11", "title": "Докараха кмета на Несебър с белезници "}
{"url": "http://www.cross.bg/avtomobil-tesla-stila-1617769.html", "text": "/КРОСС/ Volkswagen публикува дизайнерски скечове от ново електрическо комби от \"зеленото\" семейство ID.", "date": "2019.11.11", "title": "Volkswagen показа бъдещето на комбитата"}
{"url": "http://www.cross.bg/geshev-vtori-chetvurtuk-1617771.html", "text": "/КРОСС/ На заседанието си в четвъртък Висшият съдебен съвет ще обсъди указа на президента Румен Радев, с който върна предложението за назначаването на Иван Гешев за главен прокурор, предаде БНР.В петък държавният глава върна кандидатурата на Гешев. Един от аргументите му бе, че той е избран без да има каквато и да е алтернатива.Още преди първото гласуване обаче Цацаров обяви, че ако държавният глава не одобри Гешев, той ще го подкрепи и втори път. Цацаров не смята и че правосъдният министър Данаил Кирилов би могъл да издигне алтернативна кандидатура на този етап от процедурата.В дневния ред на заседанието в четвъртък има само две точки. Първата – указът на президента от 7 ноември. Втората – повторно гласуване на кандидатурата на Гешев.Обсъждане не е предвидено, което означава, че вероятно Гешев няма да бъде изслушван втори път.Миналия път той отговаря на въпроси в продължение на 10 часа.По закон президентът няма право да откаже назначаването на Гешев, ако той бъде одобрен за втори път от ВСС.", "date": "2019.11.11", "title": "ВСС се готви да преизбере Иван Гешев в четвъртък"}
{"url": "http://www.cross.bg/manolova-izborite-sofiya-1617772.html", "text": "/КРОСС/ Мая Манолова внесе искане за касиране на изборите за кмет на София. Според нея и Инициативния комитет, който издигна кандидатурата ѝ, има сериозни нарушения, сред които и сигнали за купуване на гласове.", "date": "2019.11.11", "title": "Манолова внесе искане за касиране на изборите за кмет на София"}
{"url": "http://www.cross.bg/tyrtziya-deiinosti-sondazhni-1617770.html", "text": "/КРОСС/ Външните министри на Европейския съюз се споразумяха за икономически санкции заради турските сондажни дейности край Кипър, предаде \"Ройтерс\". Посочването на конкретни имена обаче е оставено за по-късен етап.Решението, което отразява по-широкото влошаване на връзките на ЕС с Турция, цели да накаже Анкара заради нарушаването на кипърската изключителна икономическа зона чрез сондажни дейности край разделения остров. То следва отделно решение за спиране на продажбите на оръжия от правителства на ЕС за Турция заради нахлуването в Сирия на 9 октомври.Турция, която е официално кандидат за членство в Европейския съюз, казва, че действа във води от собствения си континентален шелф или зони, където кипърските турци имат права.В изявление на външните министри от днес се посочва: \"Днес Съветът прие рамка за ограничителни мерки в отговор на неразрешените сондажни дейности на Турция в Източното Средиземноморие. Рамката ще даде възможност за санкциониране на лица или образувания, отговарящи за или участващи в дейности, свързани с неразрешено сондиране за въглеводороди в Източното Средиземноморие\".Санкциите ще се състоят в забрана за пътуване в ЕС и замразяване на активи за лица и замразяване на активи за правни субекти. Наред с това, на хората и организациите от ЕС ще бъде забранено да предоставят средства на включените в списъка.Двама дипломати от ЕС казаха, че поетапният подход дава на Турция шанс да сложи край на \"незаконните\" според блока сондажни дейности преди каквито и да е мерки да влязат в сила. Ако санкциите бъдат наложени, вероятно ще засягат турски военни и капитани на плавателни съдове, извършващи дейностите, коментираха дипломатите.", "date": "2019.11.11", "title": "Външните министри на ЕС договориха санкции срещу Турция заради сондажите край Кипър"}
{"url": "http://www.cross.bg/magistralata-blokiraha-frantziya-1617754.html", "text": "/КРОСС/ Каталунски сепаратисти блокираха движението по магистрала, свързваща Испания и Франция, в нов протест срещу осъждането през миналия месец на деветима от техните лидери на дълги присъди.Демонстрантите прекъснаха трафика по магистралата AP7 в Ла Жункера близо до град Жирона в източната част на Испания, ден след поредни общи избори, в които премиерът социалист Педро Санчес излезе като победител, но същевременно с отслабнали позиции, доколкото крайнодясната партия Vox се изкачи на третото място благодарение на твърдата си позиция срещу сепаратизма.Десетки превозни средства блокираха магистралата близо до границата с Франция, докато около 300 души поставиха барикада, съобщи АФП.Някои демонстранти започнаха да издигат трибуна и високоговорители, които изнесоха на сцената от микробуси.От регионалното пътно управление на Каталуния потвърдиха, че магистралата е прекъсната в двете посоки при Ла Жункера.Протестът бе свикан от нова, загадъчна организация, наречена „Демократично цунами“, която миналия месец изпрати хиляди хора да блокират достъпа до летището в Барселона в знак на протест, завършил със сблъсък между демонстранти и полиция.", "date": "2019.11.11", "title": "Каталунски сепаратисти блокираха магистрала към Франция (Снимки)"}
{"url": "http://www.cross.bg/tzatzarov-geshev-ivan-1617757.html", "text": "/КРОСС/ „Ще гласувам отново за Иван Гешев. За моя глас не очаквам изненади“, каза главният прокурор Сотир Цацаров.Той неведнъж е обявявал, че е преповторно гласуването за кандидатурата на Иван Гешев и пак ще я подкрети.Конституцията дава право на президента както да подпише указа, така и да върне кандидатурата.Той добави, че основният закон на страната не задължава държавният глава да обяви своите мотиви.Всеки има своите мотиви – президентът посочи своите, каза още Цацаров.„Не виждам защо трябва да търсим политически подтекст“.Според него протакането на нещата не било решение.Цацаров каза още, че президентът е действал в обозрим срок и че конституцията го задължава да подпише указа при прегласуване.", "date": "2019.11.11", "title": "Сотир Цацаров: Ще гласувам отново за Иван Гешев"}
{"url": "http://www.cross.bg/instagram-potrebitelite-broyachite-1617759.html", "text": "/КРОСС/ Социалната мрежа Instagram, собственост на Facebook, ще започне да деактивира броячите на харесвания за потребителите в САЩ от следващата седмица, съобщи мениджърът на проекта Адам Мосери по време на конференцията Wired 25.Режимът, който значително променя обичайния принцип на работа на Instagram, все още е в тестова фаза. Деактивирането на броячите ще се извърши постепенно в САЩ.След превключването потребителите все още ще могат да виждат броя харесвания, получени в собствените си публикации, но не и в публикациите на други хора, предава technews.bg.Изключването на броячите се тества от екипа на Instagram от няколко месеца - първоначално в Канада, а след това в Австралия, Бразилия, Ирландия, Италия, Япония и Нова Зеландия.С деактивирането им в САЩ започва финалният етап на тестовете.Според разработчиците, без броячи Instagram ще намали социалния \"натиск\" върху потребителите и те ще престанат да виждат основния смисъл на живота си в надпреварата за харесвания.", "date": "2019.11.11", "title": "Instagram премахва лайковете за американците"}
{"url": "http://www.cross.bg/izbori-mesta-boliviya-1617758.html", "text": "/КРОСС/ Румънският президент Клаус Йоханис спечели първия тур на президентските избори в страната. Той ще се яви на балотаж срещу бившия премиер на страната и негова честа опонентка Виорика Дънчила.Йоханис спечели 37% от гласовете на избирателите, показват предварителните резултати от вота, цитирани от Bloomberg и investor.bg.Лидерката на социалдемократите Дънчила, от своя страна, изостава с над 10 пр. п. разлика, като подкрепата за нея е 23%. Избирателната активност достигна 47,66%.Междувременно четвъртите парламентарни избори за последните четири години в Испания завършиха без категоричен победител.Управляващата социалистическа партия спечели най-много места, но няма да получи мнозинство в парламента.Крайната десница удвои резултата си от предишните избори, а безизходицата на испанската политическа сцена се задълбочи.Според резултати от преброяването на бюлетините в над 99 процента от изборните секции Испанската социалистическа работническа партия (ИСРП) печели 28 процента от гласовете и 120 места в Конгреса на депутатите, долната камара на парламента.Това е с три места по-малко от последните общи избори през април и далеч от необходимите 176 места за постигане на парламентарно мнозинство.Изпълняващият длъжността министър-председател на Испания и лидер на ИСРП Педро Санчес обеща да сформира стабилно правителство.„ИСРП спечели изборите. Но нашият план не е да продължаваме да печелим избори. Той се състои в това да сформираме стабилно правителство\", каза Санчес. Той призова политическите си опоненти да бъдат отговорни и да му позволят да състави кабинет, с което да се сложи край на продължаващия с месеци политически блокаж.На второ място се нарежда консервативната Народна партия с 20,8 на сто от избирателната подкрепа и 88 места. Тя подобрява резултата си от историческото дъно, което удари през април, когато успя да вкара в долната камара само 66 депутати.На другия край на света президентът на Боливия Ево Моралес – един от най-дълго управлявалите държавни лидери в Южна Америка и ключова фигура за лявото движение в региона, обяви в неделя оставката си под натиска на армията. Решението му бе взето след победата му на президентските избори в страната, след които избухнаха кървави протести и бяха отправени обвинения в изборни измами.Моралес предложи да бъдат произведени нови избори, но главнокомандващият на въоръжените сили го призова в национален ефир да се оттегли.„Изпращам писмото с оставката си на Законодателното събрание на Боливия\", каза 60-годишният социалист. Той нарече оттеглянето си „преврат\".Моралес бе първият президент от коренното население на Боливия и се задържа на власт 13 години и 9 месеца.По-късно Моралес заяви в Twitter, че е издадена заповед да бъде арестуван.Той нарече заповедта „незаконна\" и добави, че домът му е бил нападнат.„Пучистите разрушават правовата държава\", каза бившият социалистически лидер, чието местонахождение е неизвестно.", "date": "2019.11.11", "title": "Изборни вълнения в Румъния и Испания, оставки в Боливия: Какво се случва с властта по света?"}
{"url": "http://www.cross.bg/obshtinata-spravka-stolichna-1617760.html", "text": "/КРОСС/ Съдът отмени част от определението си от 8 юли, по делото за мръсния въздух срещу Столична община, като вместо това го разшири и задължи общината да представи по делото план за засаждане на дървета за 2020 г.Освен това общината се задължава да създаде пряк достъп на гражданите, чрез интернет страницата си и профила си във Фейсбук, до Системата за предоставяне на информация на обществеността за качеството на атмосферния въздух в реално време.Съдът задължава още Столична община да мие машинно улиците по два пъти месечно от май до септември, като средно трябва да се измиват не по-малко от 10 847 дка.Един път месечно трябва да се мият улиците и от октомври до април, ако времето позволява.Графикът за миене трябва да се публикува на сайта на общината, както и трябва да се публикува справка за извършеното всеки месец.Друго задължение постановено от съда е Столична община да обявява справка за броя извършени проверки за спазването на забраните за влизането на товарни автомобили и строителни машини над 4 тона в зона \"Първа\" и превозни средства до 3,5 тона в зона \"Център\", които не отговарят на европейските стандарти за изгорели газове.Освен това общината се задължава да обявява ежемесечно на сайта си и справка за броя извършени проверки, мястото, на което са извършени, констатирани нарушения и наложени наказания по прилагането на наредбата за управление на отпадъците и поддържане и опазване чистотата на територията на София.", "date": "2019.11.11", "title": "Съдът задължи общината да сади дървета и да мие улиците по един път месечно в София"}
{"url": "http://www.cross.bg/hranite-suzhalenie-hrani-1617763.html", "text": "/КРОСС/  За съжаление измамата с храни е факт, с който се сблъскваме ежедневно. В масовия случай това е измама със състава на храните.Казано по друг начин, двойния стандарт. Факт е, че след като се заговори за двойния стандарт, информацията свързана с качеството на храните залива непрекъснато медиите с верни и неверни твърдения, недоказани обвинения към производители, а понякога и с откровени инсинуации, да не кажа и хули.В тази връзка е огромна отговорността и ролята на потребителските организации. Като представители на първата и автентична потребителска организация в България, ние от ФПБ си даваме сметка, че нямаме право на импровизации и игра със страховете на потребителите.Лично аз считам, че е лицемерие да се стряскат потребителите с информация, която не е актуална и не е подкрепена с лабораторни изследвания от акредитирани български лаборатории.Затова от ФПБ продължаваме да настояваме за засилен и безкомпромисен потребителски контрол на пазара, както и противопоставяне на подвеждащата информация.В тази връзка работим съвместно с държавните контролни органи в лицето на БАБХ и КЗП, с които сме подписали меморандум за съвместна дейност.Моето присъствие на форума, организиран от Националния браншови съюз на хлебарите и сладкарите е гаранция, че от Федерация на потребителите в България подаваме ръка за съвместна дейност и с фирмите от бранша с цел поддържане на доброто качество, а защо не и борба със сивия сектор, защото отговорността ни пред потребителите, независимо от тяхната възраст е обща.Затова следим с интерес всичко, което е свързано с храните и твърденията в публичното пространство, които стряскат потребителите.И ще си послужа с пример с веществото Акриламид, който се формира в богати на скорбяла храни със съставки от зърнени култури и картофи, приготвени както се твърди при температурна над 120 градуса по Целзии.И в тази връзка, все повече се налага твърдението, че това вещество, за което се предполага /забележете – предполага/ е силно канцерогенно и по дефиниция се съдържа в пържени или печени картофи, пържени филийки хляб, обикновени вафли, чипсове, кафето и един бог знае какво още в близо 500 хранителни продукти по твърдение на ЕС, на база на информация, предоставена от 10 потребителски организации.И в същото време абсолютно е сигурно, че в България не са правени тестове. И възниква въпроса, как да  се успокоят майките, след като се твърди, че примерно 13% от тестваните бебешки храни са показали отклонения от допустимите граници.Твърди се, че при чипсовете отклоненията са 8%, а при бисквитите за кърмачета и малки деца – 6%.Твърди се също така, че натрупване на акриламид в организма може да се получи и при неправилно обработване на храни и при домашни условия.И резонно възниква въпроса: Какво е допустимото съдържание на акриламид и широко рекламираните изследвания за кои държави се отнасят?Връщам се към познанията си като възпитаник на Хранително-вкусовия институт в Пловдив и си спомням, че хляба се изпича при температура от порядъка на 220 градуса.Означава ли това, че в него се съдържат огромни количества акриламид. Разбира се, че не. Защо тогава са институаците?Възниква и въпроса защо се мълчи за измамата със състава на храните и спазване на технологична дисциплина от фирмите в сивия сектор, които при хлебарите и сладкарите за съжаление са твърде много.Категорично твърдя, че такова мълчание не се отнася за ФПБ.Казвам всичко това, за да подчертая важността на форума „От зрънце до хляба“, посветен на подрастващото поколение и организиран от Националния браншови съюз на хлебарите и сладкарите.И когато говорим за детското и ученическо хранене е редно да не подминем и въпроса за предлагания в детските градини и училища хляб, който не се произвежда по утвърден БДС, както и това, че неговия състав не винаги се проследява от БАБХ.Казано по друг начин – несъответствия с изискванията на Наредба №9 за детско и ученическо хранене. Факт е, че все още има фирми-доставчици, които не са регистрирани в БАБХ.Извън всякакво съмнение това са фирми от сивия сектор, които не участват в обществени поръчки и се договарят пряко с кметовете по общини, с което се създават предпоставки за застрашаване здравето на децата.В тази връзка е редно да се помисли и за актуализация на законодателството в хранителния сектор в посока на строги санкции спрямо нарушителите.Затова в Закона за храните трябва да се въведе нова глава „Измама с храни“, с което да се защитават българските потребители против двойния стандарт и възвърне доверието им в българското производство.За съжаление при нас все още се залага на предписания и в краен случай на санкции до 2000 лв.Доколкото съм запознат, в други държави от ЕС при нарушения първата санкция е от порядъка на 100 хил. евро, а следващата е прекратяване дейността на фирмата –доставчик .За още по-голямо съжаление новия Закон за храните все още събира прах в НС между първо и второ четене заради лобистките интереси на две външни бутилиращи минерални води компании. ", "date": "2019.11.11", "title": "Инж. Емил Георгиев: За съжаление измамата с храни е факт, с който се сблъскваме ежедневно"}
{"url": "http://www.cross.bg/diabet-diabeta-simptomi-1617762.html", "text": "/КРОСС/ Най-добрата българска спринтьорка Ивет Лалова за пета поредна година е посланик на образователната кампанията „Открито за диабета“.Целта на инициативата е превенция на диабет тип 2, ранна диагностика и правилен контрол над заболяването. Кампанията се организира за осма поредна година от фармацевтичната компания Sanofi България.По данни на Международната диабетна асоциация броят на пациентите с диабет по света надвишава 425 милиона души. Това показва, че всеки 11-ти човек по света има диабет и всяко семейство е засегнато от болестта.Ивет се включи в кампанията в навечерието на Световния ден за борба с диабета, който се отбелязва на 14 ноември, като измери кръвната си захар пред медии, за да насърчи хората да се изследват ежегодно.Инициативата „Открито за диабета“ осигурява безплатните профилактични измервания на кръвна захар и гликиран хемоглобин в 19 населени места в цялата страна (пълният списък може да бъде намерен на Sanofi.bg).„Над 430 хиляди българи имат диабет, като близо половината от тях не са диагностицирани. 45% от сънародниците ни никога не са си правили изследване за диабет, въпреки препоръката подобен преглед да се извършва всяка година. Вярвам, че много хора ще последват примера ми, защото ранната диагностика на диабета и контролът над заболяването предпазват от усложненията.“, коментира Ивет Лалова.„Постигането на добър контрол над диабета позволява на пациентите да водят пълноценен начин на живот. Тревожен е фактът, че всеки втори пациент, диагностициран с диабет, не постига препоръчителните нива на кръвна захар. Затова хората с диабет задължително трябва да изследват поне веднъж годишно гликирания си хемоглобин. Доверете се на ендокринолога, защото той най-добре може да прецени кое е най-правилното терапевтично решение. Навременната промяна в лечението е ключова за постигане на добрия гликемичен контрол и да се избегнат усложненията, които могат да са сериозно инвалидизиращи. На определен етап от заболяването, инсулиновата терапия става най-ефективния начин да се намали кръвната захар и да се контролира диабета. Необходимо е инсулинът да се прилага правилно и според целите и указанията, поставени от лекуващия лекар.“ допълни доц. Малина Петкова, ендокринолог в Университетска болница „Лозенец“.При неправилно лечение на диабета близо 1/3 от пациентите имат усложнения, свързани със зрението по данни на IDF.1Липсата на контрол над болестта увеличава риска от развитие на сърдечносъдови проблеми, а вероятността за появата на бъбречна недостатъчност е 10 пъти по-висока при пациентите с диабет.Сред другите сериозни усложнения при недостигането на препоръчителните нива на кръвната захар е загубата на долен крайник, което се случва някъде по света на всеки 30 секунди. Ранното диагностициране ограничава тежките усложнения при болните, затова е много важно да се познават първите симптоми на диабета.Най-често срещаните симптоми са: често уриниране, силна жажда и чувство на глад. Освен общите симптоми се наблюдават и специфични за всеки от двата типа диабет.При захарен диабет тип 2 голяма част от пациентите нямат никакви признаци в продължение на години. Повечето от тях са с наднормено тегло или затлъстяване, с натрупване на мазнини, предимно в областта на корема.Симптоми за заболяването могат да бъдат непрекъснатата умора, трудно заздравяващите рани и гениталните инфекции. Заболяването захарен диабет тип 1 започва рязко и драматично. При него повечето пациенти са с поднормено или нормално телесно тегло.Ранните симптоми при него са неестествена загуба на тегло, непрекъсната умора, нарушение на зрението и кожни и генитални инфекции.  ", "date": "2019.11.11", "title": "Ивет Лалова: Изследвайте се за диабет всяка година (Снимки)"}
{"url": "http://www.cross.bg/godina-beshe-vreme-1617734.html", "text": "/КРОСС/ Най-добрият ни тенисист Григор Димитров се завърна в България за няколко дни след края на сезона. След последния си турнир за 2019 г. бившият номер 3 в света отиде на почивка в Исландия с родителите си.„В Исландия беше много различно. Решихме за първи път да направим такова приключение с родителите ми, беше уникално. Всяка една година гледаме да си направим почивка само ние тримата, да прекараме време заедно, тъй като програмата ми е много натоварена. Бях оставил телефона настрани, искахме да прекараме малко време в различни приключения. Всяко едно преживяване беше различно от другите.“, заяви Гришо пред Би Ти Ви.„10 години вече съм в тура, имах добри постижения като цяло, но мога много повече. Тази година се контузих в началото, което не беше добре за мен, но това е спортът. Когато си вътре е много трудно да погледнеш отвън, затова задавам въпроси на хората около мен, на близките, за да знам как ме виждат.“„Когато бях 78-и изобщо не си мислех, че мога да завърша годината по този начин. Плюсът в тениса е, че имаш всяка следваща седмица. Два турнира обърнаха цялата година и завърших на едно добро ниво. Надявам се, че повече няма да има такива спадове, но в спорта не си застрахован“, добави световният номер 20.„Мотивират ме работата, дисциплината, дори когато бях 78-и. Тогава беше още потрудно, защото всеки мач ти се струва като вечност. Понякога получаваш попътен вятър и в края на годината бях много щастлив от това“.„Когато лежах в болница и бях 4-5 седмици настрани, имах моменти на негативизъм. Дори при най-позитивните хора имат моменти на негативизъм. Тяхната сила е, че намират позитивизъм в този негативизъм. Събуждаш се и започваш наново“.„Имах подкрепа от любимите хора, но и държах една дистанция. Така всеки ден ставах все по-близък със себе си, защото влезеш ли на корта си сам. Тази година научих повече неща извън корта, отколкото на него. Трябваше сам да правя неща, които нямат нищо общо със спорта“.„Станах по-търпелив. Винаги съм себе си, просто понякога съм по-емоционален. Играта в днешно време е много ментална, не искам да крия емоциите си, а да бъда себе си.“В момента Димитров търси правилния треньор: „Не трябва да оставяш никой да контролира играта и мислите ти. В момента, в който някой опитва да те остави като птичка в клетка, това е най-лошото, което може да се случи на един състезател. Трябва да си свободен и да твориш.“", "date": "2019.11.11", "title": "Гришо потвърди за раздялата с Никол: Тази година не съм мислил за любов, нямам половинка"}
{"url": "http://www.cross.bg/mbal-pazardzhik-razporezhdane-bolnitzata-1617744.html", "text": "/КРОСС/ Директорът на Многопрофилната болница за активно лечение в Пазарджик д-р Васил Вълчев е освободен по разпореждане на министър-председателя Бойко Борисов.Миналата седмица министърът на здравеопазването Кирил Ананиев е изпратил писма за свикване на Общо събрание на лечебното заведение, за да бъде извършена промяната в управлението на болницата.До избора на нов директор в МБАЛ-Пазарджик ще бъде назначен прокурист.Здравният министър е поискал от НЕЛК да провери ТЕЛК решенията, които са издадени от ТЕЛК комисиите в МБАЛ-Пазарджик.По негово разпореждане от днес Изпълнителна агенция \"Медицински надзор\" започна пълна проверка на болницата.Припомняме, в средата на септември отстраненият д-р Васил Вълчев нареди да бъде извършена вътрешна проверка на дейността на д-р Петър Лазов - инвазивен кардиолог в Кардиологично отделение, след като Специализираната прокуратура се самосезира по изнесени в медийни публикации данни за неправомерни действия на лекари от МБАЛ в Пазарджик, и по-конкретно - за поставяне на стентове на здрави хора. ", "date": "2019.11.11", "title": "Премиерът уволни шефа на МБАЛ-Пазарджик"}
{"url": "http://www.cross.bg/varna-peshehodetz-avtobys-1617756.html", "text": "/КРОСС/ Градски автобус е блъснал пешеходец, пресичащ пътното платно на зелен светофар. Инцидентът е станал малко преди 11 часа днес, съобщиха от ОД на МВР – Варна.54-годишният водач на превозното средство от масовия градски транспорт, блъснал пешеходец на 87 години при ляв завой.Той е транспортиран до местна болница, където е починал.По случая е образувано досъдебно производство, изясняват се причините и обстоятелствата около случилото е.", "date": "2019.11.11", "title": "Градски автобус блъсна и уби пешеходец във Варна"}
{"url": "http://www.cross.bg/kitaii-sdelka-trump-1617755.html", "text": "/КРОСС/ Цените на петрола отбелязват спад в понеделник на фона на подновените съмнения относно перспективите за търговска сделка между Съединените щати и Китай*. Опасенията относно увеличаващото се предлагане също причиняват поевтиняване на фючърсите върху суровината, предава Си Ен Би Си.Цената на международния бенчмарк Брент се понижава с 65 цента, или 1,04%, до 61,86 долара за барел. От своя страна, фючърсите върху американският лек суров петрол WTI възлизат на стойност от 56,65 долара за барел, което е понижение от 59 цента или 1,03%, предава investor.bg.Шестнадесетмесечната търговска война между двете най-големи икономики в света забави глобалния икономически растеж и накара анализаторите да понижат прогнозите за търсенето на петрол, което предизвика опасения, че през 2020 г. може да се развие проблем с пренасищане на доставките.Тръмп, също така, отрече твърденията за готовността на САЩ за отмяна на наложените мита, което за Китай е важна част от споразумението от „първа фаза“.В контекста на въздействието на търговската война данните през уикенда показаха, че индексът на производствените цени в Китай е отбелязал най-големия си спад от повече от три години през октомври, тъй като секторът на промишлеността е отслабнал, засегнат от търговския спор и намаляващото търсене.", "date": "2019.11.11", "title": "Спад в цените на петрола на фона съмнения за сделка между САЩ и Китай"}
{"url": "http://www.cross.bg/madona-chasa-kontzerta-1617742.html", "text": "/КРОСС/ Почитател на Мадона е подал молба в съда заради закъснение от два часа на концерта й в Маями Бийч, който е част от турнето Madame X.Вместо в 8.30, Мадона излязла на сцената в 10,30 часа, което вбесило Нейт Холандер.Той твърди, че със закъснението си попзвездата е обезценила трите билета, който той купил за $ 1024,95.Закъсненията на 61-годишната Мадона са легендарни.При предишното й турне тя закъсня на концерта в Мелбърн през март 2016 г. цели 4 часа.Тогава вместо в 8.30 излиза на сцената 12.50 ч. след полунощ и пее до 3 през нощта. \n\t\t\t\t\t", "date": "2019.11.11", "title": "Мадона на съд за закъснение (Видео) (Снимки)"}
{"url": "http://www.cross.bg/kaski-belite-organizatziya-1617778.html", "text": "/КРОСС/ Призори в Истанбул е било открито безжизненото тяло на бившия британски разузнавач и основател на организация, подпомагаща „Белите каски“ в Сирия Джеймс Льо Межър. Това съобщи валийството на Истанбул. Тялото му е било открито пред жилището в квартал \"Бейоглу\", което той е използвал и за офис. По случая се води разследване, причината за смъртта му не е известна.48-годишниият Джеймс Льо Межър е бивш британски армейски офицер.В последните 20 години е работил на различни длъжности в държавни и частни компании в различни страни. Той е и основател на организацията „Мейдей“, която от 2013 г. насам е обучавала активистите на противоречивата сирийска организация Сирийска гражданска отбрана, по-известна като „Белите каски“.Според самата организация тя помага при евакуирането на цивилни след бомбардировки срещу контролираните от въоръжените метежници райони.Редица наблюдатели обаче обвиняват организацията, че е използвана като пропагандно прикритие от радикални ислямистки организации, действащи в тези райони и че е фалшифицирала свои видеа.Един от основните критици на „Белите каски“ е Москва, която ги обвинява в постановки и връзки с терористични организации.Льо Межър има награда от кралица Елизабет II за работата си с „Белите каски“.Той е работил и за ООН и е сочен за основател на сирийската организация.През 2016 г. „Белите каски“ са номинирани за Нобел за мир.Но сирийското правителство и съюзниците му Русия и Иран твърдят, че те открито са сътрудничели с терористи.Миналата седмица руското МВнР писа в Туитър, че Льо Межър е бивш офицер на МИ-6, който действал в рамките на конфликти в целия свят, включително Балканите и Близкия изток.", "date": "2019.11.11", "title": "Ключов поддръжник на „Белите каски“ е открит мъртъв в Истанбул"}
{"url": "http://www.cross.bg/podcherta-vsichki-radev-1617745.html", "text": "/КРОСС/ 28-та антарктическа експедиция получи от държавния глава Румен Радев българския флаг.\"Вече никой не се съмнява, че изследванията и наблюденията, които провеждат учените на ледения континент имат ключово значение не само за екологията, но и за борбата с климатичните промени и за бъдещето на планетата Земя, заяви президентът. България има своето солидно участие в тези важни за цялото човечество инициативи\", подчерта Радев.\"Тази година стават 30 години на българската наука, присъстваща на ледения континент. България се утвърди за тези години като един от водещите изследователи, поясни държавният глава. С много любов и всеотдайност нашите полярници създали една малка България на континента. Всяка следваща експедиция добавяше по нещо ново\", отчете Радев.Той заръча на полярниците да развеят гордо българския флаг. Държавният глава бил верен партньор на полярниците ни и подчерта, че те имат подкрепата на администрацията му.Ръководителят на експедицията професор Христо Пимпирев подчерта, че екипът му е горд от подкрепата на президентската институция. \"Нашата експедиция е за всички българи\", подчерта той.\"Ние изпълняваме държавна задача\", поясни Пимпирев.\"Работим наравно с всички велики сили\", изтъкна още той.\"Това, което е важно на ледения континент, е сътрудничеството. Аржентина и Бразилия ни помагат, а съсед на Антарктика е Испания. Страната ни е съсед с Испания, а предава опит на Турция и Монголия. Отиваме горди като българи\", подчерта Христо Пимпирев.По осем научни проекта ще работи екипа ни там.\"Президентът винаги ни е бил талисман\", изтъкна още той и пожела на всички членове на експедицията да се върнат живи и здрави.", "date": "2019.11.11", "title": "Президентът изпрати полярниците ни с българския флаг"}
{"url": "http://www.cross.bg/stoevi-krug-zechiri-1617746.html", "text": "/КРОСС/ През тази седмица Габриела и Стефани Стоеви ще участват на силния турнир по бадминтон в Хонконг, който е от категорията Супер 500 и с награден фонд 400 хиляди долара.Европейските шампионки на двойки очакват в първия кръг дует от квалификациите.При успех българките, които са №11 в световната ранглиста, най-вероятно ще се изправят на осминафиналите срещу седмите в схемата китайки Ду Ю и Ли Ин Хю, коаито играят с рускините Екаретира Болотова и Алина Давлетова.На турнира от сериите „Интернешънъл чалъндж“ в Дъблин Линда Зечири е осма в схемата. Тя ще започне с бадминтонистка от пресявките.Мария Мицова ще играе в първия кръг срещу французойката Яел Ойо.  При мъжете Даниел Николов ще стартира от квалификациите.", "date": "2019.11.11", "title": "Сестри Стоеви срещу квалификантки в Хонконг, Зечири поставена в Дъблин"}
{"url": "http://www.cross.bg/hram-hrama-kypola-1617747.html", "text": "/КРОСС/ Куполът с обща маса от 34,5 т беше издигнат на височина от 42 м с помощта на уникален 750-тонен кран.", "date": "2019.11.11", "title": "Поставиха първия купол на Главния храм на руските ВС - на височината на 20-етажен блок "}
{"url": "http://www.cross.bg/izbrala-vreme-kombinatziya-1617761.html", "text": "/КРОСС/ Рания винаги е оглавявала списъка с най-стилните кралски особи, а нейните образи служат като вдъхновение за кралските стилисти от други страни. Въпреки това, по време на едно от последните официални събития, тя бе избрала тоалет, който много напомня стила на Меган Маркъл или принцеса Даяна. И двете британски кралски знаменитости многократно са избирали тази неочаквана цветова комбинация - наситено лилаво и червено.Печелившата комбинация, която Рания беше избрала по време на откриването на поредната парламентарна сесия миналия уикенд, бе именно в лилаво и червено.Кралицата на Йордания изглеждаше не просто ефектно, но и възможно най-комфортно в плетена люлякова рокля от Ellery - с кръгла яка, разкроени ръкави и обемни плисета на полата. Като ярък контраст се открояваха червеният колан от Etro и червената чанта от Givenchy.", "date": "2019.11.11", "title": "Стилният трик, който кралица Рания от Йордания зае от Меган Маркъл (Снимки)"}
{"url": "http://www.cross.bg/vank-danke-banata-1617748.html", "text": "/КРОСС/ Πpeз пocлeднитe мeceци дaтcĸaтa бaнĸa Dаnѕkе Ваnk ce нaмиpa в цeнтъpa нa нaй-гoлeмия cĸaндaл зa пpaнe нa пapи в cвeтa, тъй ĸaтo бaнĸaтa e пoмaгaлa нa ocнoвнo pycĸи гpaждaни дa зaoбиĸaлят eвpoпeйcĸoтo зaĸoнoдaтeлcтвo.Oбщият paзмep нa cxeмaтa, в ĸoятo e yчacтвaлa финaнcoвaтa инcтитyция, ce oцeнявa нa 220 млpд. дoлapa, пpипoмни Zеrо Неdgе.Hoви paзĸpития пoĸaзвaт, чe бaнĸaтa e пpeдлaгaлa злaтни ĸюлчeтa и мoнeти нa ĸлиeнтитe cи, зa дa мoгaт дa yĸpивaт peaлнoтo cи блaгocъcтoяниe.Ocнoвният yчacтниĸ в тaзи oпepaция e бил ecтoнcĸия ĸлoн нa Dаnѕkе Ваnk, зa ĸoйтo вeчe cтaнa яcнo, чe e пpeĸapвaл милиapди eвpo нa Cтapия ĸoнтинeнт, пpeдaдe Вlооmbеrg.Πo тoзи нaчин Dаnѕkе Ваnk e ocигypявaлa нa ĸлиeнтитe cи \"aнoнимнocт\", пoĸaзвaт пocлeднитe дoĸyмeнти пo paзcлeдвaнeтo.Oт финaнcoвaтa инcтитyция ca пocoчили oщe пpeд мaлĸa гpyпa oт ĸлиeнтитe cи, нa ĸoитo cдeлĸaтa e билa пpeдлoжeнa, чe блaгopoдният мeтaл ocигypявa \"пpeнocимocт\" нa aĸтивитe. Paзĸpитиятa пoĸaзвaт, чe тя e билa ocигypявaнa нa pycнaцитe пoнe oт юни 2012 г.Oĸaзвa ce, чe бaнĸaтa e пoлyчaвaлa дoбpa ĸoмиcиoннa зa извъpшeнaтa ycлyгa, възлизaщa нa 0,5% oт cтoйнocттa нa пo-гoлeмитe cдeлĸи, дoĸaтo пpи пo-мaлĸитe тя e дocтигaлa 4%.Интepecнoтo e, чe oфициaлнo Dаnѕkе Ваnk в Ecтoния нe пpeдлaгa ycлyги, cвъpзaни c блaгopoдни мeтaли, a caмo плaщaния, oтĸpивaнe нa oбмeнни линии зa тъpгoвия в чyждecтpaннa вaлyтa и тъpгoвия c aĸции и oблигaции.Зaceгa нe e извecтнo ĸoлĸo злaтo e ycпялa дa пpoдaдe бaнĸaтa, мaĸap чe e яcнo, чe пoнe няĸoи oт ĸлиeнтитe ѝ ca ce възпoлзвaли oт ycлyгaтa, cпopeд вътpeшeн имeйл нa нeйни cлyжитeли, cтaнaл дocтoяниe нa Вlооmbеrg.Toй пoĸaзвa, чe тaĸaвa oфepтa e билa oтпpaвянa и ĸъм мecтнитe ĸлиeнти нa бaнĸaтa.Ecтoнcĸият ĸлoн нa Dаnѕkе Ваnk e пoлyчaвaл злaтoтo oт двe пapтньopcĸи opгaнизaции. Eднaтa oт тяx e дocтaвилa пopъчĸи нa cтoйнocт нaд 300 xил. eвpo (или oĸoлo 6 ĸг. злaтo), ĸoитo e зaĸyпилa oт Aвcтpия, a дpyгaтa ĸoмпaния e билa изпoлзвaнa oт Dаnѕkе Ваnk зa пo-мaлĸитe ѝ пopъчĸи.Kлиeнтитe нa бaнĸaтa ca мoжeли дa пoлyчaт злaтнитe ĸюлчeтa c тeглo oт нaд 250 гpaмa в нeзaпeчaтaни пaĸeти. Изиcĸвaнeтo мeтaлът дa бъдe cepтифициpaн cъщo e билo зaoбиĸaлянo, зaщoтo e бил cъxpaнявaн дългocpoчнo.B мoмeнтa Dаnѕkе Ваnk e paзcлeдвaнa oт миниcтepcтвoтo нa пpaвocъдиeтo нa CAЩ и oт пpoĸypaтypитe в Дaния, Ecтoния и Фpaнция. Ocвeн тoвa cpeщy нeя и бившия ѝ глaвeн изпълнитeлeн диpeĸтop имa няĸoлĸo ĸoлeĸтивни cъдeбни иcĸa. ", "date": "2019.11.11", "title": "Haй-гoлямoтo изпиpaнe нa пapи нa cвeтa: Dаnѕkе Ваnk e пpeдлaгaлa злaтo зa yĸpивaнe нa дoxoди"}
{"url": "http://www.cross.bg/vesko-eshkenazi-sega-1617751.html", "text": "/КРОСС/ На 17 март 2020 година, виртуозът Веско Ешкенази ще застане на сцената на Зала 1 на НДК в гр. София, за да сподели с българската публика неговият 50 годишен юбилей. 50 години живот, чийто смисъл е цигулката.Той се обръща към нея с \"ТЯ\", а \"ТЯ\" го дарява със сцени и публика, за която той самият дори не може и да си мечтае. Двамата са комбинация от емоция, експлозия, себеотдаване и компромиси.За предстоящия юбилей, Веско подготвя една нетипична за него шарена програма от произведения, извън рамките на класикът който е. Концертът ще се състои под съпровода на Плевенската Филхармония, а диригент ще бъде не кой да е а човекът, израснал рамо до рамо с Веско – неговия брат, Мартин Пантелеев.В две концертни части, публиката ще се наслади на любимите класически призведения на Веско, както и на гости, с които той работи през годините. Такива са Людмил Ангелов, МИРО, Дани Милев, Люси Дяковска и други.Дамата, която ще разкаже моменти от живота на Веско все още е тайна.Произведения като \"Рапсодия в синьо\" , \"Libertango\", \"Monti Csardas\", \"Не сега\", \"Лунната соната\", \"Adagio\" и други, ще прозвучат по нечуван до сега начин.Веско Ешкенази е музикант, носител на много отличия за приносът му в музиката не само в България, а и в Холандия, но и личност, която на 17.09.2019 беше удостоена със званието \"Почетен гражданин на гр. София\".Концертът се представя с подкрепата на Столична Община, НДК и медийните партньори Btv Media Group и Bradio Group.Билети:Мрежата на EVENTIMКаста на Cantus Firmus в Зала България.Билетен център в НДК.", "date": "2019.11.11", "title": "Веско Ешкенази: 50 - Юбилеен концерт"}
{"url": "http://www.cross.bg/protein-syrovatuchniya-aminokiselini-1617749.html", "text": "/КРОСС/ Факт е, че когато чуем за вещество в прахообразно състояние, особено ако е популярно във фитнес средите, в ума ни мигновено нахлуват всевъзможни негативни мисли: \"Със сигурност е вредно за здравето!\"Това е най-малкото, което повечето от нас биха си помислили. И може би имаме основание за тази негативна нагласа, с оглед на всичките вредни продукти на пазара.Но какво можем да кажем за добре познатия суроватъчен протеин на прах?Предразсъдъците относно суроватъчния протеин са доста, най-често срещаният от които е: \"Протеините на прах се използват от спортуващи хора, създават се в лаборатории, в прахообразен вид са, очевидно става дума за поредната химия.\"За съжаление 95% от хората не правят разлика между хранителни добавки и анаболни стероиди. Поставят ги под общ знаменател, въпреки че двете понятия не би следвало да се бъркат едно с друго в никакъв случай.Същността на хранителните добавки, начинът по който се създават и въздействието им върху организма са съвсем различни от тези на анаболните стероиди и нямат нищо общо с тях.За разлика от стероидите, хранителните добавки са продукти, които имат за цел да предоставят на организма ни нужните количества микронутриенти (минерали и витамини) и макронутриенти (в случая, белтъчини/протеини), като по този начин спомагат да балансираме своя хранителелен режим.Въпреки че се произвеждат в лаборатории чрез химични процеси, трудно ми е да поставя хранителните добавки наравно със стероидите и да ги нарека \"химия\".Причината е, че при процеса на създаваното им се използват единствено естествени източници – в случая на суроватъчния протеин се използва суроватка, която е отпадъчен продукт при производството на сирене.От своя страна белтъчините са изградени от 20 различни аминокиселини: глицин, аланин, валин, левцин, изолевцин, серин, треонин, лизин… Точно така, говорим за аминокиселини, които са заложени в нашето ДНК! Набавяме си ги всеки ден от храната, която консумираме и са от съществено значение за здравето ни и за правилното функциониране на организма.Следователно не би трябвало да се страхуваме и да сме резервирани спрямо суроватъчния протеин, който не представлява нищо друго, освен концентрирана храна, съдържаща тези аминокиселини.Нека разгледаме поотделно какви са техните функциите, това ще ни помогне да разберем по-добре същността и въздействията на суроватъчния протеин върху организма ни. Един по-задълбочен поглед ще премахне, надявам се, и последните сенки на съмнение.Научните изследвания многократно са доказвали, че левцинът стимулира синтеза на мускулен протеин. Поради тази причина хората, които тренират и работят за покачване на мускулна маса, трябва да суплементират с протеинови добавки.Аминокиселината също подпомага заздравяването на костите и кожата след нараняване и често се препоръчва при възстановяване от операция.Тази аминокиселина е известена със способността си да увеличава издръжливостта и помага на организма да се възстанови след интензивна физическа активност. Добрите източници на изолевцин са богати на белтъчини храни като ядки, семена, месо, яйца, млечни продукти, риба, леща, грах и соев протеин.Стимулира централната нервна система и повишава умствената енергия, като цяло отговаря за психичното здраве на човека. Помага за предотвратяване на мускулното разграждане като осигурява допълнителна глюкоза в мускулите.Отстранява излишния азот от черния дроб, като го отлага в други тъкани на тялото, където той е необходим. Използва се при лечение на чернодробни увреждания, причинени от алкохолизъм и наркотици.Естествените източници на валин са говеждо месо, млечни продукти, гъби, фъстъци, и соев протеин.Всички тези три аминокиселини работят синергично за възстановяването на мускулите и регулирането на кръвната захар, осигурявайки енергия на организма. Комбинацията по между им се изразява от абревиатурата - BCAA (branched chain amino acids / верижно разклонени аминокиселини).Това са три от незаменимите аминокиселини, които са от голямо значение за хората, занимаващи се активно със спорт. Научните изследвания показват, че съотношението им в суроватъчния протеин е перфектно за постигане на оптимални резултати.Ако сте иначе здрави, нямате никакви поводи за притеснение относно приема на суроватъчен протеин (стига да сте избрали такъв с натурален подсладител, разбира се). При здрави индивиди бъбреците са напълно способни да се справят и с по-висок прием на белтъчини.Ако имате увредени бъбреци, лекарите най-вероятно и без това са ви препоръчали да ограничите приема на белтъчини и следователно не е желателно да приемате допълнителна доза под каквато и да е форма.Същото важи и за черния дроб. Клиничните изследвания не показват повишаване на нивото на токсините в черния дроб при консумация на суроватъчен протеин.Както виждате, няма нищо притеснително в състава или приема на суроватъчния протеин. Той не само, че не е вреден, но може да бъде много ценен помощник в постигането на целта ви!", "date": "2019.11.11", "title": "Вреден ли е суроватъчният протеин?"}
{"url": "http://www.cross.bg/prezident-pasi-amerikanskiya-1617743.html", "text": "/КРОСС/ \"Ако искаме наистина американският бизнес да влезе в България, има една-единствена мярка, която е 100% гарантирана - това е визита на американския президент в България\", заяви пред БНТ Соломон Паси, президент на Атлантическия клуб.Относно предстоящата визита на премиера Бойко Борисов в САЩ и срещата му с американския президент Доналд Тръмп той посочи, че това е момент, който трябва да бъде използван.По негови думи е естествено да се поискат подкрепа за България да влезе в Организацията за икономическо сътрудничество и развитие, отпадане на визите и нови инвестиции.Паси поясни, че е трудно да се искат инвестиции от САЩ, защото не американският президент решава къде да инвестират големите компании.Той отбеляза и че днешният 11 ноември на много места се отбелязва като край на Първата световна война. \"След нейния край човечеството не си направи поука, тъй като имаше Втора световна война. След Втората световна имаме поуки и те се наричат ООН, НАТО, план \"Маршал\", с който САЩ финансираха укрепването на Западна Европа и фактическото създаване на Европейския съюз\", посочи Паси.Той изтъкна, че от почти 75 години в Европа няма мащабна война. По негови думи не е имало друг такъв период в историята на континента и това е резултат от направените поуки.\"Падането на Берлинската стена става на 9 ноември, истината е, че Берлинската стена падна 6 дни преди това - с шествието на \"Екогласност\". Тогава се роди гибелта на страха\", заяви Паси.", "date": "2019.11.11", "title": "Визита на Тръмп у нас ще доведе и американския бизнес"}
{"url": "http://www.cross.bg/durvo-zdraveopazvaneto-pamet-1617741.html", "text": "/КРОСС/ Днес, 11 ноември от 11.00 часа, в района на НДК ще бъде засадено лирово дърво в памет на хората, дарили органи след смъртта си, и по този начин са спасили човешки животи.Дървото е знак на признателност и към техните близки, взели трудното решение да помогнат на нуждаещи се от трансплантация пациенти, съобщиха от Министерството на здравеопазването.Инициативата е част от Националната кампания в подкрепа на донорството и трансплантацията „Да! За живот!“.На събитието ще присъстват зам.-министърът на здравеопазването д-р Бойко Пенков, зам.-изпълнителният директор на ИАМН проф. д-р Петко Салчев и представители на пациентски организации.Листата на лировото дърво наподобяват сърце, а цвeтoвeтe му нaпoмнят тези нa лотоса, който е един от символите на творението, раждането и слънцето като източник на живота.", "date": "2019.11.11", "title": "Засаждат дърво в памет на хората, дарили органите си"}
{"url": "http://www.cross.bg/chisloto-nosi-nymerologiyata-1617730.html", "text": "/КРОСС/ Без значение дали вярвате в съдбата, хороскопите или пък астрологията, трябва да признаете, че има необясними сили, които движат Вселената.“Числото 11 се счита за главно и интуитивно число”, а датата 11.11. предоставя възможност на човек да отключи пътеките към Съдбата си, каза американската нумероложка Мелани Беклер. Според нея тази година съвпадението 11:11 е много по-мощно, заради енергията на пълнолунието в Телец, което ще се случи на 12-ти.Датата 11.11. като нумерология е 22, но това още нищо не означава, просто се събират първите царски числа, които правят второто царско число, обясни Ели Маринова.Специалистите обясняват, че в нумерологията числото 11 се счита за “главно” и интуитивното число. То носи силни кодове на просветление.В нумерологията на маите числото 11 носи кодовете на освобождение, за преодоляване на старите навици и изчистване на негативизма. Чрез него човек може да превъзмогне старата си същност, за да премине в новото си творение.11:11 дава достъп до изцелението, светлината и честотата на висшите сфери на духа. То дава възможност на човек да отключи пътеките към Съдбата си.", "date": "2019.11.11", "title": "11.11- какво ни очаква в деня на съдбата?"}
{"url": "http://www.cross.bg/penkova-parlament-tzvetelina-1617729.html", "text": "/КРОСС/ Цветелина Пенкова, член на Европейския парламент, взе участие в граждански форум на тема: \"Ще дадат ли обновените европейски институции нов импулс на европейския проект?\". На форума, организиран от Съюза на европейските федералисти и Европейското младежко движение съвместно с Бюрото на ЕП, тя изтъкна, че резултатите от изборите за Европейски парламент през май са показали, че гражданите на ЕС са демонстрирали, че темата за евро-скептицизма не е толкова силна. \"Позитивната вълна се усети, но все още има нужда от реформи и промяна, както в страните членки, така и в рамките на ЕС\", заяви представителят на Групата на социалистите и демократите в ЕП.Пенкова добави, че европейските институции трябва да са по-близо до гражданите, за да продължи бъдещото развитие на Съюза и за да се възстанови чувството за справедливост.Цветелина Пенкова засегна и темата за разширяване на ЕС: \"Зададе се негативна нотка при ситуацията със Северна Македония и Албания. Европейският парламент ясно подкрепя необходимостта от разширяване. Важно е да не забравяме, че в момента Съюзът функционира в условия на несигурност, в условията на Брекзит. Надявам се, че догодина ще има по-ясни и позитивни сигнали по този въпрос.\"„Най-важно е да продължим политиката за младите хора. Нашата насока трябва да е в три основни елемента, а именно споделена отговорност, растеж и равенство\", заяви евродепутатът.", "date": "2019.11.11", "title": "Цветелина Пенкова: Най-важното е да продължим политиката за младите хора"}
{"url": "http://www.cross.bg/beshe-kypur-gaga-1617733.html", "text": "/КРОСС/ За тези, които не си спомнят – едно от кино събитията на 2019 г. беше четвъртият поред римейк на холивудската лента „Роди се звезда\". Филмът бе посрещнат с относително позитивни отзиви както от критиката, така и от зрителите и донесе на Лейди Гага нейната първа номинация за „Оскар\". Въпреки че певицата-актриса загуби битката за заветната статуетка в полза на Оливия Колман и нейното феноменално изпълнение във „Фаворитката\", една от основните теми, които вълнуваха медиите след края на церемонията беше сценичното поведение на Лейди Гага и Брадли Купър, които заедно изпълниха лиричната композиция Shallow.Химията беше толкова наелектризираща, че веднага заваляха спекулации, че между двамата има нещо повече от приятелство и добри колегиални отношения. Слуховете се засилиха още повече, когато малко по-късно Брадли Купър и съпругата му – супермоделът Ирина Шейк обявиха своята раздяла. В крайна сметка Shallow взе „Оскар\" за най-добра песен към филм, а Лейди Гага няколко пъти публично отрече да има романтична връзка с Купър. Буквално преди дни, в интервю за Elle певицата разкри защо двамата с Брадли са излеждали толкова погълнати един от друг на сцената на „Оскар\"-ите: „Планирахме цялото изпълнение, всичко беше напълно оркестрирано. Превъплътихме се в една любовна история. За мен като артист и певица беше важно хората да повярват, че ние сме влюбени. Искахме това усещане да премине отвъд камерата и телевизионните екрани. И наистина работихме усилено над тази идея, репетирахме по цели дни.\" Брадли Купър, от своя страна, за сега не е коментирал слуховете за роман между него и Лейди Гага и на този етап изглежда напълно отдаден на кариерата и своята дъщеря Леа.\n\t\t\t\t\t", "date": "2019.11.11", "title": "Лейди Гага за „аферата\" с Брадли Купър: Всичко беше театър (Видео)"}
{"url": "http://www.cross.bg/samotnite-alibaba-surtza-1617731.html", "text": "/КРОСС/ Създаден от гиганта в електронната търговия Alibaba преди десетилетие, Денят на самотните сърца стана неизменна част от китайския календар, като хибрид между Черния петък и неделята на Super Bowl - огромна възможност за търговци и потребители. Тази година събитието, което се провежда на 11 ноември, се очаква да бъде по-голямо от всякога, но такива ще са и главоболията, с които пристига то, пише в свой анализ Wall Street Journal.Търговците, които се опитват да излязат на преден план, наливат средства в билборди и в социалните мрежи, за да рекламират маратонки на половин цена и бижута с намаления. Правителствените регулатори, опасяващи се от това, което рекламодателите могат да направят, отправиха допълнителни предупреждения срещу подвеждащите и вулгарни реклами.За стотиците милиони пазаруващи огромното предизвикателство е просто да проследят всички намаления.В преследване на купони за продукти от Alibaba Group Holding и конкурентната JD.com, Пън Ян се е присъединила към 11 различни групи в чат приложението WeChat. Колкото повече приятели накара да я последват, толкова повече купони ще получи.“Чувствам се толкова пристрастена”, коментира 25-годишната консултантка в сферата на човешките ресурси в Шънджън, посочвайки, че е привляка десетки хора за каузата. “Някои от тях сигурно ме смятат за много досадна”, допълва младата жена.Купувачите трябва да са наистина дебелокожи, за да продлжават да заливат приятелите си с покани, посочва партньорът на JD в електронната търговия Fenxiang. Освен това препоръчва изпращането на жалби да става чрез лично съобщение, а не в групови чатове, за да се избегне загубата на членове.Денят на самотните сърца беше измислен от главния изпълнителен директор на Alibaba Даниел Джан, който наскоро пое и поста на изпълнителен председател, след като съоснователят Джак Ма се оттегли. Целта на събитието беше да е нещо като контрапункт на Свети Валентин. Датата му пък е избрана, защото се пише с четири единици.Денят на самотните сърца помогна на Alibaba да се превърне в най-високо оценяваната китайска компания, която държи две трети от пазара на онлайн търговия в страната. Миналата година събитието достигна 30,8 млрд. долара приходи, или с 27% повече спрямо 2017 г. Сумата се оказа над тази, генерирана от американските търговци онлайн в рамките на Черния петък и Кибер понеделника взети заедно. Тази година Alibaba си е поставила за цел да набере до 15 млрд. долара в рамките на вторичното си листване в Хонконг скоро след Деня на самотните сърца, твърдят източници, запознати с въпроса.Другите търговци не искат да пропускат възможността да се включат в манията по Деня на самотните сърца.“Ако сте марка с каквито и да било амбиции, трябва да участвате”, твърди Диклан Киърни, управляващ директор на Edge by Ascential в Азия.Въпреки че някои брандове намаляват цените си с 50% и повече, Киърни препоръчва на добре познатите компании да заложат на намаления до 15-20%, за да не изгубят част от престижа си.Не само търговците на дребно се опитват да попаднат под светлината на прожекторите в Деня на самотните сърца.  Компанията за недвижими имоти Evergrande твърди, че нямалява комисионните за жилищата, продавани в този ден.Регулаторите обаче също се намесват. Държавната администрация за пазарна регулация се е срещнала с десетки онлайн фирми в града, от който е Alibaba, заради притеснения за прекалената конкуренция през този период, като е предупредила да не се ползват проблемни реклами и незаконни практики.Националната администрация по радиото и телевизията е поискала местните регулатори да следят отблизо рекламите, както и тези онлайн.Въпреки че се очаква Alibaba да продаде дори повече на 11 ноември, отколкото продаде миналата година, резултатите от събитието ще имат известни ограничения от гледна точка на разглеждането им като икономически индикатор. Продажбите в рамките на Деня на самотните сърца реално започват седмици по-рано, а на пикът е на 11 ноември.И все пак случващото се може да поскаже повече за текущите тенденции сред китайските потребители.", "date": "2019.11.11", "title": "Денят на самотните сърца ще е най-големият до момента, главоболията около него също"}
{"url": "http://www.cross.bg/yels-yuzhen-kyinsland-1617736.html", "text": "/КРОСС/ Два австралийски щата обявиха извънредно положение заради пожари, които доведоха „катастрофална“ заплаха за гъстонаселени райони на източната част на страната, предаде Би Би Си.Най-малко 3 са жертвите, а хиляди бяха принудени да напуснат домовете си през последните три дни в Нов Южен Уелс и Куинсланд.Официални лица предупредиха, че най-сериозната опасност ще дойде утре в районите около Сидни – най-големият австралийски град.Над 120 пожара бушуват в двата щата.В Нов Южен Уелс пламъците обхванаха 970 000 хектара земи и унищожиха 150 къщи. Девет други изгоряха в Куинсланд.Консервативното правителство отказа да бъде въвлечено в дебата дали климатичните промени са допринесли за бедствието, с което си навлече критики. ", "date": "2019.11.11", "title": "Извънредно положение заради пожарите в Австралия"}
{"url": "http://www.cross.bg/konstitytziyata-disheva-prezidenta-1617737.html", "text": "/КРОСС/ „Обсъждането във ВСС трябва да представлява сериозен дебат за мотивите на президента, с които отказа назначаване на Иван Гешев, както и относно етапа, от който трябва да започне процедурата“, заяви пред БНР Атанаска Дишева - член на ВСС и на съдийската колегия.Тя посочи, че най-вероятно Съветът ще заседава в четвъртък във връзка с обсъждане на указа на президента, с който върна предложението за назначаване на главен прокурор.„Не мога да приема тезата, че това, което ВСС може да направи оттук насетне, е единствено прегласуване и в зависимост от резултата, от броя на гласовете, които бъдат постигнати, да се обсъждат мотивите на президента. Логиката е точно обратната според мен“, изказа мнението си тя в предаването „Преди всички“.В мотивите на президента се съдържат индикации за това каква е преценката му относно професионалните и нравствени качества на Иван Гешев, коментира Дишева и продължи:„Щом той говори за разсейване на съмнението, че той ще може да защитава обществения интерес, правата на гражданите и върховенството на закона, очевидно и в него е останало съмнение за това, че предложеният главен прокурор може да защитава този интерес. Президентът не мълчи напълно по този въпрос. Той не напразно наблегна върху процедурата. Това е за да каже – единственият начин, по който може да се излъчи главен прокурор, който разсейва съмненията и който да се ползва с авторитет и легитимност, е да се започне нова процедура, в която да се гарантира състезателността“.Усещане за дирижираностСпоред нея проблемът не е в издигането на една единствена кандидатура:„Множество дребни детайли относно издигането на тази кандидатура наложиха усещането в публичното пространство, че изборът е предрешен, че кандидатурата ще бъде единствена и че тя ще бъде точно тази. Издигането на кандидатурата от всичките 11 члена на прокурорската колегия беше твърде показателно. От прокурорската колегия могат да бъдат издигнати поне 3 кандидатури плюс още една от министъра на правосъдието. С номинирането на Иван Гешев от всички членове на прокурорската колегия беше изключена възможността за издигане на поне още една кандидатура“.Целият начин, по който протече тази кампания, не само в мен създадоха усещането за някаква дирижираност, смята Атанаска Дишева.Конституцията и Законът не са идентичниСпоред нея текстът дава възможност за конюнктурен прочит:„Те са два текста – в Конституцията и в Закона за съдебната власт. Те не са идентични. Конституцията казва, че президентът няма право да откаже назначаване или освобождаване при повторно направено предложение. Нищо повече не се казва в Конституцията. В същото време разпоредба от Закона за съдебната власт говори за това, че ако след връщането от президента кандидатурата не събере 17 гласа и не бъде направено повторно предложение за същия кандидат, се провежда нова процедура. Конституцията говори за повторно направено предложение, докато законът говори за предложение за същия кандидат и едва тогава провеждане на нова процедура. Има място да се мисли и дебатира дали законът не дописва Конституцията по начин, който е различен от действително вложеното съдържание в конституционния текст“.Притеснена съм, сподели ДишеваАтанаска Дишева сподели, че е притеснена след изказаната си критична позиция:„Притеснена съм, разбира се. Ако кажа друго, значи да ви излъжа. Човешко същество съм, освен това следя какво се случва в съдебната система, как се процедира в подобни случаи. Самата аз бях обект на много сериозна атака през миналата година за нещо, което изглежда доста по-незначително на фона на това, което в момента говоря и правя. Цената, която плащам, е огромна, не знам дали е оправдана. Много колеги, а и други хора, ми казаха, че за тях е важно да чуват глас и да усещат надежда“.", "date": "2019.11.11", "title": "Атанаска Дишева от ВСС е притеснена след изказаната критична позиция за Гешев"}
{"url": "http://www.cross.bg/albaba-mlpd-dolapa-1617732.html", "text": "/КРОСС/ Πлaтфopмaтa зa oнлaйн тъpгoвия Аlіbаbа e peгиcтpиpaлa пpoдaжби нa cтoйнocт 25 млpд. дoлapa пpeз пъpвитe oceм чaca oт Дeня нa нeoбвъpзaнитe в Kитaй - пoпyляpeн cpeд млaдитe пpaзниĸ, нa ĸoйтo ce чecтвa caмocтoятeлния нaчин нa живoт, пpeдaдe Rеutеrѕ.Toвa e pъcт oт 25% cпpямo гoдинa пo-paнo, мaĸap чe eĸcпepти oчaĸвaт зa цeлия дeн тeмпът нa нapacтвaнe дa ce зaдъpжи пoчти бeз пpoмянa нa гoдишнa ocнoвa.Дeнят нa нeoбвъpзaнитe ce пpeвъpнa в шoпинг пpaзниĸ в Kитaй, нaпoмнящ нa Чepния пeтъĸ в ocтaнaлитe чacти нa cвeтa, ocнoвнo блaгoдapeниe нa пpeдceдaтeля нa бopдa и глaвeн изпълнитeлeн диpeĸтop нa Аlіbаbа Дaниeл Жaнг.Tpaдициятa нa нeгo дa ce пaзapyвa интeнзивнo зaпoчнa пpeди дeceтилeтиe.Днec тoвa e нaй-гoлeмият шoпинг дeн в cвeтa, ĸaтo пpoдaжбитe нa Аlіbаbа възлизaт нa пoчти двe тpeти oт пpиxoдитe нa ĸoнĸypeнтнaтa Аmаzоn пpeз пocлeднoтo тpимeceчиe.Днec пpoмoции нa Дeня нa нeoбвъpзaнитe пpeдлaгaт вcичĸи гoлeми тъpгoвци в Kитaй, вĸлючитeлнo ĸoнĸypeнтитe нa Аlіbаbа ЈD.соm и Ріnduоduо, южнoĸopeйcĸaтa 11thЅtrееt и Cингaпypcĸaтa Qоо10.Cъбитиeтo e измepитeл нa нacтpoeниятa нa ĸитaйcĸитe пoтpeбитeли.Πo вpeмe нa минaлoгoдишния пpaзниĸ Аlіbаbа peгиcтpиpa пpoдaжби нa cтoйнocт 30 млpд. дoлapa чpeз oнлaйн плaтфopмaтa cи, знaчитeлнo нaд 7,9 млpд. дoлapa пo вpeмe нa Kибep пoнeдeлниĸ.Аlіbаbа oтĸpи тъpгoвиятa зa Дeня нa нeoбвъpзaнитe c ĸoнцepт нa Teйлъp Cyифт и мapĸeтингoвa ĸaмпaния нa живo нa нaд xилядa бpaндa.Oт ĸoмпaниятa oтбeлязвaт, чe ca peгиcтpиpaли пъpвия eдин милиapд пpиxoди зa минyтa и oceм ceĸyнди, a oчaĸвaниятa ѝ ĸoмпaниятa ca бpoят нa пoтpeбитeлитe дa дocтигнe 500 млн. дyши - cъc 100 млн. дyши пoвeчe oт гoдинa пo-paнo.Πpoгнoзaтa e пpoдaжбитe в Kитaй дa нapacнaт c мeждy 20 и 25% cпpямo гoдинa пo-paнo, oтчacти и зapaди oбщoтo зaбaвянe нa пoтpeблeниeтo в cтpaнaтa.Зa caмaтa Аlіbаbа финaлнитe peзyлтaти oт днeшнaтa тъpгoвия ca oт ocoбeнo знaчeниe, тъй ĸaтo гигaнтът плaниpa дa пpoдaдe aĸции зa 15 млpд. дoлapa нa Xoнĸoнгcĸaтa фoндoвa бopca.Bъпpeĸи ycилиятa ѝ дa дивepcифициpa дeйнocтитe cи, вce oщe чeтиpи пeти oт пpиxoдитe ѝ идвaт oт oнлaйн тъpгoвия. ", "date": "2019.11.11", "title": "Πpoдaжбитe нa Аlіbаbа нa Дeня нa нeoбвъpзaнитe ce изcтpeляxa дo 25 млpд. дoлapa"}
{"url": "http://www.cross.bg/potrebitelite-petuk-zashtita-1617738.html", "text": "/КРОСС/ Над 50% от българските потребители ще пазаруват на \"Черен петък\", който тази година се пада на 29 ноември 2019 г. Това показва проучване на Асоциацията за защита на потребителите.Средно ще бъдат похарчени около 500 лв. на човек. Най-голямо ще бъде пазаруването в търговските центрове и онлайн магазините. Най-търсени ще бъдат дрехите, следвани от електрониката и обувките.Отстъпките средно са между 40 и 60%. За търговците подобен ден е една чудесна възможност за реклама и добър начин за увеличение на продажбите. В някои страни има данни, че приходите от ноември всъщност представляват 20 или дори 30-процентен дял от годишните им приходи.На този ден обаче потребителите трябва да внимават, защото се случват най-големите измами и подвеждащи реклами, предупреждава председателят на Асоциацията за защита на потребителите Пейо Майорски.Според него има много фалшиви отстъпки и клиентите трябва да следят цените на продуктите, които искат да закупят, като направят сравнение на продажбите в различните магазини. Дори и предварително да проучват цените и дали реално има намаление. \"Бъдете особено внимателни, ако в магазина ви предложат \"стоков кредит\", особено ако покрай него има още нещо - например застраховка. Обикновено в магазина  се предлага такъв кредит с 0% лихва. Тъй като в подобни случаи  печалбата за кредитодателя е с много нисък размер, е възможно  да Ви предложат услуги срещу допълнителни такси като застраховки и т.н. Потребителят не е задължен да приеме. Ако приемете заема и решите да го погасите предварително, фирмите за бързи заеми нямат право да събират допълнителни такси, с изключение на договорите, в които е фиксиран лихвеният процент. Може да се предвиди такса до 1% от размера  на кредита\", обясни Пейо Майорски.Трябва да се внимава със стоките на кредит, защото накрая потребителят може да се окаже в ръцете на колекторските фирми. След това започва техният тормоз при забавяне или неплащане, допълни той.От Асоциация за защита на потребителите препоръчват \":1. Пазарувайте от онлайн магазин, който познавате или сте проучили. В адреса на линка трябва да има S (https), както и катинарче, което е знак за сигурност. Ако се окаже, че сте пазарували от некоректен търговец, оспорете плащането пред банката. По-добре е да го направите писмено, за да получите и официален отговор. Имайте предвид, че за тази процедура банката може да начисли такса.2. Не купувайте импулсивно - предварително. Решете какво ви е необходимо или искате, складирайте  го във виртуалната си пазарска  кошница и изчакайте деня с намаленията. Наистина ли бихте взели нещо, което не ви трябва, само защото пише \"70% намаление\"?3. Щом набележите желаните стоки, обиколете магазините (или  проверете в съответните сайтове) и вижте цените им преди намаленията. Сметнете дали обявеното намаление е равно на обещания процент.4. Имате 14 дни период за размисъл, в който може да върнете продукта си, купен онлайн. Това важи и ако сте го купили на Черния петък. След като върнете покупката, търговецът е длъжен да ви възстанови заплатената сума в рамките на други 14 дни.5. Ако телевизорът или хладилникът, купени на Черния  петък, се повредят, имате право да поискате от продавача да  ги ремонтира. Гаранцията на всяка стока, купена от търговец в ЕС, е до 2 години. Ако продуктът се развали, трябва да се обърнете  именно към продавача, който е задължен да ви съдейства и да го приведе в съответствие  с договора за продажба в  рамките на 30 дни.6. Проверете за скрити такси – например за валутен превод, за доставка, за опаковане.7. Уверете се, че стоките са безопасни – и това важи не само за материала, от който са изработени детските играчки, но и за вашите дрехи или купата за храна на кучето.8. Прочетете общите условия - важно е да сте наясно със срока за доставка (обикновено заради Черния петък той е  по-дълъг от нормалното), както и за условията за връщане  на продукта, ако не ви хареса  или си промените решението. ", "date": "2019.11.11", "title": "Над 50% от българите ще пазаруват на предстоящия Черен петък"}
{"url": "http://www.cross.bg/aleksieva-vulk-romana-1617728.html", "text": "/КРОСС/ Елена Алексиева взе наградата на литературния клуб „Перото” за 2019 година в категория \"Проза\" за романа си \"Свети вълк\".Това е второто голямо отличие за Алексиева след Голямата награда в конкурса за български роман на годината \"13 века България\".Романът, който излезе с логото на издателите на Мишел Уелбек у нас «Факел експрес», разказва за двама финансово обезверени учени от БАН, които слизат в изоставените забои, за да копаят въглища, и попадат на селище на подземни хора. Но животът ъндърграунд не се оказва толкова различен.За премиерата на книгата почитателите на таланта на Елена Алексиева трябваше да се спуснат в минните галерии на Перник, там, където се развива част от действието на тази абсурдна история.Проф. Светлозар Игов взе наградата „Перото” за цялостен принос, Марин Трошанов и Петър Станимиров - за детска литература с книгата „Роботът Чапек на планетата с трите слънца.Книга първа. Роботски приключения”. Добромир Байчев е победителят в категория „Дебют” за романа си  „Глиненият цар“.Хеле Далгор грабна отличието за превода си на датски на „И други истории“ и „И всичко стана луна“ от Георги Господинов. В категорията „Поезия“ отличие е за Цочо Бояджиев за „Книга на разкаянията и утешенията“.", "date": "2019.11.11", "title": "Триумфът на „Свети вълк” "}
{"url": "http://www.cross.bg/varna-pristanishte-vlizat-1617739.html", "text": "/КРОСС/ Отваряме пристанище Варна за най-тежките кораби, а проектът за удълбочаването на Варненския и Белославския залив е на обща стойност 350 милиона. Това е инфраструктура за държавата, за да могат да влизат стоки и товари, категоричен беше министърът на транспорта Росен Желязков.\"Това не се прави заради ТЕЦ-Варна. Това не е за никой. Ние не правим пристанище, а отваряме вратата към морето\", каза още той, цитиран от bTV.\"Ще направим така, че врата на България по море - Варна, да бъде отворена за най-тежките кораби, които в момента не могат да влизат. Целта на проекта е да има удълбочаване до 13 м и по този начин транспортът поевтинява и прави нашето пристанище по-атрактивно. В момента търговската конкуренция на Черно море е там, където отиват товарите. Искаме товарите да влизат през Варна\", обясни министърът на транспорта.По отношение на повишаването на безопасността за движение по пътищата Росен Желязков посочи, че от Министерството на транспорта са заявили, че трябва да се въведе контролирана среда за провеждането на изпити за вземане на шофьорска книжка.\"В момента се изработва софтуер за теста, но и за подготовка на водачите. Много от школите експериментално вече го използват. Важно е да се преценяват уменията на младите водачи, от една страна тяхната подготовка, а от друга страна - честността на изпита. А косвеният ефект е пресичане на корупцията\", каза Росен Желязков.По думите му честността на изпита ще бъде гарантирана.", "date": "2019.11.11", "title": "Отваряме пристанище Варна за най-тежките кораби"}
{"url": "http://www.cross.bg/zemedelieto-bord-pchelarite-1617720.html", "text": "/КРОСС/ Сдружение „Български Свободни Пчелари“ организира днес протестно шествие срещу употребата на пестициди в земеделието.Исканията на пчеларите са свързани със заместването на химичните препарати с биологични и създаване на пчеларски борд.Според организацията в социалните мрежи протестът ще започне пред Министерството на земеделието и ще продължи с шествие до Народното събрание.Недоволните пчелари ще направят и символично пръскане за растителна защита пред държавните институции в знак на протест.Пчеларското сдружение настоява държавата да упражни контрол върху сектора за създаване на Пчеларски борд, който ще следи за налагането на санкции на нарушителите и ще подкрепя пчеларите за лабораторни анализи на меда.Сред исканията на сдружението е и намаляване на вноса на мед у нас.", "date": "2019.11.11", "title": "Пчелари излизат на протест срещу употребата на пестициди в земеделието"}
{"url": "http://www.cross.bg/gurtziya-bulgariya-energetikata-interkonektora-1617719.html", "text": "/КРОСС/ Министърът на енергетиката Теменужка Петкова ще провери напредъка на строителните дейности по изграждането на междусистемната газова връзка Гърция-България.Това съобщиха от Министерството на енергетиката.Инспекцията ще се извърши на 11 ноември 2019 г., понеделник, от 11.00 часа, между селата Войводино и Орлово, област Хасково.За участие са поканени министър-председателят Бойко Борисов, вицепремиерът Томислав Дончев, председателят на Комисията за енергийно и водно регулиране Иван Иванов и други.Реализацията на приоритетния за страната проект за изграждане на интерконектора Гърция-България е от ключово значение за диверсификацията на източниците и маршрутите за доставка на природен газ в региона на Югоизточна Европа.", "date": "2019.11.11", "title": "Проверяват строителството на интерконектора България-Гърция"}
{"url": "http://www.cross.bg/iiohanis-rymuniya-dunchila-1617722.html", "text": "/КРОСС/ Сегашният държавен глава на Румъния Клаус Йоханис и лидерът на социалдемократите и бивш премиер Виорика Дънчила ще се състезават на балотажа на президентските избори в Румъния на 24 ноември, сочат частичните резултати при преброяване на 99,1 на сто от бюлетините, цитирани от агенция Медиафакс.Йоханис, който получава близо 37 процента подкрепа, заяви:„Битката със социалдемократите не е приключила. Ще се срещнем отново след две седмици, като за следващия рунд искам да се обърна към тези, с които заедно протестирахме по улиците - излезте и гласувайте!“ „Ние показахме, че сме до румънците. Надяваме се, че през следващите две седмици ще са на наша страна, включително и тези, които днес бяха на друго мнение. Надявам се, че заедно ще спечелим изборите“, посочи Виорика Дънчила.На трето място с около 13 процента се класира лидерът на третата парламентарна сила „Съюз за спасение на Румъния“ Дан Барна, а на четвърто - независимият кандидат Мирча Дякону с около 9 на сто. ", "date": "2019.11.11", "title": "Клаус Йоханис и Виорика Дънчила отиват на балотаж на президентските избори в Румъния"}
{"url": "http://www.cross.bg/ybil-konstantin-1617740.html", "text": "/КРОСС/ Още не е заловен шофьорът, блъснал и убил велосипедист на кръстовището при стадион \"Локомотив\" в столицата. Издирват се очевидци на инцидента.На 21 октомври, около 8.20 часа, на бул.\"Рожен\", близо до кръстовището с ул.\"Петър Панайотов\", 42-годишният Константин Касабов, който е отивал на работа с колело, е бил блъснат от автомобил.Шофьорът е избягал и е оставил пострадалия тежко ранен на пътя. Въпреки усилията на лекарите в \"Пирогов\", Константин почина от тежките травми. Остави вдовица и две момиченца - сираци.От Столична дирекция на вътрешните работи апелират хората, станали свидетели на инцидента или разполагащи с информация за водача или за автомобила, .", "date": "2019.11.11", "title": "Повече от 20 дни издирват шофьора, убил велосипедист на кръстовище в София"}
{"url": "http://www.cross.bg/asad-alepo-naselenie-1617721.html", "text": "/КРОСС/ Президентът на Сирия Башар Асад даде първото си интервю за чуждестранна медия от юни 2018 година. В интервюто за телевизия RT коментира информация за сирийско-руските „двойни удари“.„На Запад се популяризират много фалшиви версии, които показват, че сирийската армия умишлено и необосновано убива цивилното население и онези, които се наричат Белите каски там … или някои от болниците, в които терористите са оборудвали щаба си … Така че, казват, че сирийската армия атакува хуманитарни цели, така че цивилното население страда, но в действителност не е така: цивилното население избяга от своите региони и се премести на територии, контролирани от правителството навсякъде – не само в Източен Алепо\", каза Асад в отговор на въпрос за сирийско-руския двоен удар, в който въздушните сили на двете страни атакуваха област в източната част на Алепо, а след това, при пристигането на спасителните служби, бяха нанесени многократни удари.„Що се отнася до източната част на Алепо, хората все още живеят в тези райони, които сега са контролирани от правителството … Защо не ги убихме тогава? Защо не избягаха в Турция? Това само по себе си служи като опровержение на казаното от Запада“, добави Асад.", "date": "2019.11.11", "title": "Асад: Войната в Сирия е миниатюрен модел на третата световна"}
{"url": "http://www.cross.bg/panagyurishte-godina-sukrovishte-1617725.html", "text": "/КРОСС/ В историческия музей в Панагюрище ще бъде посрещнат оригиналът на Панагюрското златно съкровище. Тази година се навършват 70 години от откриването му.Уникалните 9 златни съда ще бъдат изложени в специално изградената през 2012 година Зала „Трезор“ към Историческия музей. Това се случва за пета поредна година след споразумение с Министерството на културата тракийският шедьовър да бъде показван в Панагюрище всяка година  в рамките на месец.Всеки един от съдовете ще бъде поставен в отделна цилиндрична витрина със бронирано стъкло. Към самия трезор има и информационна зала, където посетите по ефектен начин със звук и светлина ще могат да си припомнят историята на панагюрското съкровище.Пристигането му на родна земя е част  от проекта „Изкуства с панагюрски дъх“, а оригиналът на златното съкровище  ще остане в Панагюрище до 16 декември.", "date": "2019.11.11", "title": "Оригиналът на Панагюрското златно съкровище гостува на музея в Панагюрище"}
{"url": "http://www.cross.bg/belgrad-bulgarskata-granitza-1617724.html", "text": "/КРОСС/ Пътна такса по новооткритата отсечка на магистралата от българската граница до сръбската столица Белград няма да се плащат до 1 декември.След тази дата пътната такса от Ниш до българската граница ще бъде 410 динара /3,50 евро/, а от Белград до границата – 1 290 динара /11 евро/, съобщи РТС.Новите участъци вече са в действие и само от 22 часа вечерта в събота до 13 часа в неделя по тях са минали близо 4 800 превозни средства.С пускането на новия участък приключва процесът по изграждането на автомагистралния път от Белград до българската граница.  \n\t\t\t\t\t", "date": "2019.11.11", "title": "Колко ще струва пътуването от Калотина до Белград?  (Видео)"}
{"url": "http://www.cross.bg/tiiim-pobedi-federer-1617726.html", "text": "/КРОСС/ Доминик Тийм победи Роджър Федерер със 7;5, 7:5 в първи мач от група \"Бьорн Борг\" на финалния \"Мастърс\" турнир на АТП.Австриецът се наложи над Маестрото с отлична игра в среща, продължила час и 41 минути. Зрителите в \"О2 арена\" в Лондон видяха много качествени изпълнения от Тийм, който беше по-концентрираният тенисист.Победата с 2:0 сета дава шанс на Тийм да прескочи групата за пръв път в Лондон.В предходните си три участия той не успяваше да премине първата фаза.Австриецът постигна пета победа в седем мача срещу Федерер и трета през 2019 г. Тийм победи Маестрото на финала в Индиън Уелс, както и на четвъртфинал в Мадрид.В другия мач от програмата за деня очаквано Новак Джокович победи дебютанта във финалите Матео Беретини с 6:2, 6:1.Бившият №1 в света се нуждаеше от едва 64 минути, за да спечели двубоя.В понеделник са мачовете от група \"Андре Агаси\" Даниил Медведев - Стефанос Циципас и Рафаел Надал срещу Александър Зверев.", "date": "2019.11.11", "title": "Тийм изненада Федерер на старта на финалния \"Мастърс\" "}
{"url": "http://www.cross.bg/dimitrov-nikolaii-kletva-1617723.html", "text": "/КРОСС/ Протест ще се проведе преди началото на тържествената общинска сесия в Несебър. На нея избраният кмет Николай Димитров и двама общински съветници ще бъдат доведени с конвой от ареста в София, за да положат клетва.", "date": "2019.11.11", "title": "Кметът на Несебър полага клетва с белезници"}
{"url": "http://www.cross.bg/voiina-svetovna-rysiya-1617695.html", "text": "/КРОСС/  - Лициний става римски император. - Датският астроном Тихо Брахе открива свръхнова в съзвездието Касиопея. - Сключен е Житваторогския мирен договор. - Създадено е Кралство Белгия. - Вашингтон става 42-я щат на САЩ. - Русия завзема Северна Персия. - В Съветска Русия с декрет на правителството номинално е установен осемчасов работен ден. - Първата световна война приключва: Германия обявява капитулация и подписва примирие с Антантата в железопътен вагон край Компиен, Франция. Войната официално спира в 11:00 (единадесетия час на единадесетия ден от единадесетия месец). - Полша връща независимостта си. - Абдикира императорът на Австро-Унгария Карл I Хабсбург. - Алберт Айнщайн получава патент за проектирания от него през 1926 г. рефригенератор (хладилник). - Втората световна война: Германските окупационни власти извършват масов арест на професори на Католическия университет в Люблин (Полша). - Втората световна война: В Битката при Таранто Кралският английски флот провежда въздушна атака срещу флотилията на Италия, като за първи път във военната история използва само самолетоносачи. - В затвора на София са екзекутирани четирима католически свещеници - епископ Евгений Босилков, Камен Вичев, Павел Джижов и Йосафат Шишков.- В Турция е съставено правителство начело със Сюлейман Демирел, което е свалено от власт чрез военен преврат през март 1971 г. - Обявена е независимостта на Родезия, днешната държава Зимбабве. - НАСА изстрелва пилотирания космически апарат Джемини 12. - Малдивите са обявени за република. - С подписване на примирие между Израел и Египет приключва четвъртата Арабско-израелска война.- Ангола обявява национална независимост от Португалия. - 155 скиори и сноубордисти загиват, след като релсов лифт се подпалва в тунел в Алпите край Капрун (Австрия). - Смъртта на Ясер Арафат е потвърдена от Организацията за освобождение на Палестина, като причините са неизяснени; минути по-късно за председател на ООП е избран Махмуд Абас. ", "date": "2019.11.11", "title": "11 ноември в историята"}
{"url": "http://www.cross.bg/tema-predi-zhivo-1617710.html", "text": "/КРОСС/  Как да засилим имунната си система преди зимата? Рецепта от д-р Велизар Шиваров; Спомен за прехода и поглед в бъдещето: Откъде тръгнахме и накъде сме се запътили? Гост: Соломон Паси, бивш министър на външните работи; Бюджет 2020, кой колко ще получи? Разговор с Васил Велев, председател на Асоциацията на индустриалния капитал и Пламен Димитров, президент на КНСБ; Мисията в Антарктида преди 28-та Антарктическа експедиция. Разказва проф. Христо Пимпирев; Ексклузивна: Григор Димитров, в специално интервю пред Антон Хекимян;Какво предвижда бюджетът за сектор „Транспорт\" догодина? Гост: Росен Желязков, министър на транспорта, информационните технологии и съобщенията; Перник се подготвя за предстоящия режим на водата; Как повече българи, нуждаещи се от трансплантация да получат шанс за живот?; Триумфът на Кобрата. Кубрат Пулев за победата и какво му предстои на ринга. На живо, от Калифорния; Пияна жена нахлу с колата си в магазин в Пловдив. На живо, разказ на свидетели; По ваш сигнал: На косъм от пореден сблъсък заради животни на пътя. С какви мерки може да се намалят опасните инциденти?; Търговци ни атакуват със сайтове-фантоми и фалшиви реклами с известни личности преди „Черния петък\". Какви трикове прилагат в месеца на големите намаления? Проверка в „На твоя страна\"; След прецедента от Сливен: Каква ще е реакцията на Лекарския съюз, след като съдът разреши неваксинирано дете да ходи на детска градина?; Липса на лекари и изпочупени плочки и мебели. Има ли риск АГ отделението на болницата в Перник да затвори врати? И как доброволци решиха да помогнат?;„Пълен абсурд\" с Румен Бахов: Защо мъж остава затворен вкъщи, въпреки че получи нова акумулаторна количка?;И Бухалът свали маската си. Първото интервю на Валентин Михов след „Маскираният певец\"; ", "date": "2019.11.11", "title": "Теми и гости в сутрешните блокове на телевизиите на 11 ноември"}
{"url": "http://www.cross.bg/chasa-provede-zala-1617711.html", "text": "/КРОСС/ От 09.00 часа в комплекс „Спортна София 2000\" в Зона Б5 ще започнат състезанията от 32 Национален шампионат за деца в риск.От 09.30 часа I-20 състав на Софийски градски съд ще гледа гражданско дело срещу Столична община за мръсния въздух в София.От 09.45 часа в литературен клуб „Перото\" в НДК се организира форумът Младата Кръгла маса.Неврохирургът доц. д-р Зафер Оркун Токташ ще проведе безплатни консултации за мозъчни тумори и гръбначни заболявания в център „Медикъл Караджъ\".От 10.00 часа в Чешкия център в София на ул. „Г. Раковски\" № 100 ще се състои пресконференция на тема „Нежната революция. 30 г. по-късно\".От 10.00 часа в Конферентната зала в Ректората на Софийския университет „Св. Кл. Охридски\" ще бъде открита Петнадесетата национална конференция по етика „Етика и технологичен риск\".От 10.30 часа в УМБАЛ „Александровска\" ще се проведат безплатни изследвания за инфекция с вируса на хепатит С при мъже и жени.От 10.30 часа в Централна поща на ул. „Гурко\" № 6 ще бъдат пуснати в употреба пощенско-филателни издания.От 10.30 часа в Гербовата зала на „Дондуков\" № 2 президентът Румен Радев ще връчи националния флаг на участниците в 28-та българска Антарктическа експедиция.От 11.00 часа в района на НДК ще бъде засадено лирово дърво в памет на хората, след чиято смърт, благодарение на дарените органи са спасени човешки животи.От 14.00 часа в заседателната зала на ЧЕЗ на бул. „Цариградско шосе\" № 159 ще се проведе търг за продажба на неенергиен обект в гр. Симитли.От 14.30 часа 25 състав на Софийски градски съд ще гледа дело срещу Румен С., обвинен за укриване на данъци в особено големи размери.От 15.00 часа в Общинската избирателна комисия на ул. „Московска\" № 33 ще бъдат внесени жалби на издигнатите и подкрепени от БСП кандидати за кметове на столичните райони „Искър\", „Люлин\" и „Красна поляна\" срещу решенията, с които са обявени за избрани кметовете на посочените райони.От 17.30 часа пред Министерство на земеделието, храните и горите ще се проведе Национален протест на пчеларите под надслов „Стоп на геноцида над българския народ\". Шествието ще стигне до Съдебната палата и Парламента.От 18.00 часа в Литературния клуб на Столична библиотека на пл. „Славейков\" № 4 ще се проведе среща с Анджела Родел - преводач на м. ноември в Столична библиотека.От 18.30 часа в Гьоте-институт на ул. „Будапеща\" № 1 ще се открие международното издание на изложбата Pass the Ammo, с която се отбелязва 30-годишнината от падането на Берлинската стена.От 18.30 часа протестиращи ще затворят „Цариградско шосе\" във връзка с отваряне на център за лечение на наркозависими лица на територията на УМБАЛ „Света Анна.\"От 20.00 часа в Зала 1 на НДК ще се проведе концерт на Стефан Вълдобрев и „Обичайните заподозрени\".От 11.00 часа в Зала № 2 на Районния съд ще се разгледа дело срещу Георги Т. за причиняване на материални щети.От 10.00 часа в зала „22 септември\" ще се проведе първа сесия на ОбС - Благоевград.От 13.00 часа в Университетски център - Бачиново ще бъде открита Национална научно-практическа конференция на тема: „Системноструктурни подходи за подобряване на противодействието срещу корупционни престъпления в Република България\".От 08.30 часа в притвора на храм „Св. Атанасий\" ще бъде отслужена Света Литургия.От 11.00 часа в Радио Варна ще се състои пресконференцията посветена на връчването на Наградите на клуба за изявени средношколци за 2018-2019 година \"Ротари-Евксиноград\", която ще се проведе както следва.От 13:00 часа в зала „Пленарна\" на община Варна ще се проведе първото заседание на новият общински съвет. То е свикано със заповед на областния управител Стоян Пасев съгласно Закона за местното самоуправление и местната администрация.Преди началото на тържествената сесия клетва ще положат избраният за нов мандат кмет на Варна Иван Портних, кметовете на райони и на населени места в общината, както и всички 51 съветници.От 15.30 часа в Градската концертна зала ще се проведе Лектория за медицинската общност на тема „Диабет в детска възраст - превенция и лечение\".От 10.30 часа ще се състои заседание на Общинския съвет.От 09.30 часа в Детска градина № 8 ще се проведе куклен спектакъл „Забързана приказка\".От 19.00 часа в Концертна зала на Младежки център - Добрич ще се състои Комедийно шоу „беше ми 100лично\".От 11.00 часа в залата на Община Дупница ще се проведе първо заседание на новоизбрания Общински съвет.От 10.00 часа в читалище „Наука-1870\" ще се проведе тържествено заседание на новоизбрания Общински съвет на Ловеч.От 09.15 часа 10 наказателен състав на Районния съд ще гледа дело срещу Димитър В. и Петър П. за причиняване на имотни вреди в особено големи размери.От 09.30 часа в зала № 1 Окръжният съд ще разгледа дело срещу Димитър Т. за причиняване на смърт по непредпазливост при катастрофа.От 10.00 часа в Зала № 1 на Апелативен съд ще се гледа делото срещу иранския гражданин В.Н. за незаконно пренасяне на суров морфин.От 10.00 часа в зала „Съединение\" на Регионалния исторически музей ще се състои първото заседание на новоизбрания Общински съвет.От 11.00 часа в 10 зала Окръжният съд ще гледа делото срещу Ивелин А. за умишлено убийство.От 18.00 часа в Радио Пловдив на ул. „Дондуков\" № 2 ще бъде открита изложба от епиграми и карикатури.От 15.00 часа в зала Общински съвет ще се проведе среща за представяне на програми за деца в риск на Фондация „За Нашите Деца\".От 16.00 часа ще се състои заседание на Общинския съвет.От 10.30 часа в салона на Народно читалище „Напредък - 1895\" ще се проведе тържествена сесия на новоизбрания Общински съвет.От 14.00 часа ще се състои заседание на Общинския съвет в Русе.От 14.00 часа ще се проведе първото заседание на Общинския съвет.От 14.30 часа в Административен съд - Смолян ще се разгледа дело по жалба на Ж.Ч., З.Ч. и П.Б. против решение № 115-2109-МИ на Общинска избирателна комисия - Девин за избора на общински съветници в община Девин.От 12.00 часа в Актовата зала на II ОУ ще бъде открит Национален конкурс „Ще обичам аз от сърце таз земя и тоз народ\" по повод Славейковите дни в училището.От 17.00 часа във фоайето на първия етаж в сградата на Община Стара Загора ще се проведе среща разговор с уредник на къщата музей на Яворов в Чирпан.От 13.00 часа ще се проведе заседание на Общинския съвет.От 11.00 часа между селата Войводино и Орлово министър Теменужка Петкова ще провери напредъка на строителните дейности по изграждането на междусистемната газова връзка Гърция-България.От 11.00 часа в сградата на читалище „Заря\" на пл. „Свобода\" № 11 българският комисар Мария Габриел ще участва в Ден на дигиталните знания и умения под мотото „Програмираме и творим заедно\".От 10.00 часа в зала 363 на общината ще се проведе заседание на новосформирания Общински съвет.  ", "date": "2019.11.11", "title": "Предстоящи събития в страната на 11 ноември"}
{"url": "http://www.cross.bg/rodeni-na-noemvri-1617712.html", "text": "/КРОСС/ , юрист, председател на Комисията по досиетата;, треньор по художествена гимнастика;, заместник-кмет на Столична община по направление \"Инвестиции и строителство\";, бивш треньор на националния отбор по волейбол;, покорител на Еверест;, писател, поет и преводач;, главен секретар на БЧК; ", "date": "2019.11.11", "title": "Родени на 11 ноември"}
{"url": "http://www.cross.bg/kaloyan-pargov-sofiya-1617713.html", "text": "/КРОСС/ \"Резултатът на БСП в София уплаши много хора\", каза лидерът на столичните социалисти Калоян Паргов в предаването \"Неделята на NOVA\" по Нова телевизия. Така той отговори на въпроса за издигането на втори кандидат за ръководител на групата на БСП в СОС и наложилото се гласуване от страна на 15-те общински съветници. В крайна сметка Калоян Паргов спечели вота и отново ще води групата на социалистите в СОС. Според него в партията предстоят интересни събития, както винаги се е случвало преди и по време на пълен цикъл отчет и избори.\"Ако един човек е харесван от всички, това означава, че е лицемер, коментира Калоян Паргов. - Ние не сме се събрали да се харесваме, а да вършим определена работа. Това е нашата задача. Очевидно, че резултатът на БСП от местните избори в София уплаши много хора. А аз приемам всичко, което се случва сега, като добра оценка. Нищо, че я поставят по този начин. В крайна сметка, всички дадоха добри оценки за представянето на БСП в столицата\".Според Калоян Паргов, първата задача на БСП в София сега е да реши как да капитализира постигнатите добри резултати на местните избори, за да може да надгради в предстоящите и на национално равнище. \"В момента аз мога да постигна това, ръководейки БСП на градско ниво и това е основната ми задача\", заяви той.Лидерът на БСП - София е категоричен, че в Столичния общински съвет предстои много интересен мандат, какъвто аналог досега не е имало в последните 10 години. \"Политическата обстановка е много променена, има разместване на пластовете, обясни той. - Чух заявки от страна на ГЕРБ, че имат допирни точки с ВМРО по темата \"Сигурност\". Какво обаче ще се случи, когато дойде време за взимане на решение за поредния гей парад? Волен Сидеров си направи цялостна кампания по тази тема. А какво ще стане, когато на дневен ред дойде решението за ромските гета? На изборите там толкова убедително подкрепиха кмета Фандъкова! Какво ще бъде поведението на ВМРО и Атака, бъдещите партньори, формиращи мнозинството, по тази тема? Със сигурност ще бъде много шарено и много трудно в предстоящия мандат\".Според Калоян Паргов, още във вторник при гласуването за председател на Столичния общински съвет ще стане ясно разделението между управляващи и опозиция. \"Ще видим дали ще бъде избран Елен Герджиков или няма и съответно колко гласа ще събере, коментира той. - Вторият знак за това кой ще подкрепя управляващите ще дойде при гласуването на бюджета за следващата година\". ", "date": "2019.11.11", "title": "Калоян Паргов: Резултатът на БСП в София уплаши много хора"}
{"url": "http://www.cross.bg/prizovava-sekretar-naprezhenieto-1617715.html", "text": "/КРОСС/ Генералният секретар на ООН Антонио Гутериш призовава страните в конфликта в Боливия да намалят напрежението, да се въздържат от насилие и да зачитат основните човешки права, заяви в изявление официален говорител на генералния секретар.Според него Гутериш е много загрижен за ситуацията в Боливия и наблюдава развитието й, включително оставката на президента Ево Моралес.„Генералният секретар призовава всички да се въздържат от насилие, да намалят напрежението и да упражняват максимална сдържаност. Той призовава всички страни да спазват международното право, особено основните човешки права „, каза говорителят.Генералният секретар призовава също всички да се ангажират за мирно разрешаване на настоящата криза и да осигурят прозрачни и достоверни президентски избори.", "date": "2019.11.11", "title": "ООН призовава страните в конфликта в Боливия да намалят напрежението"}
{"url": "http://www.cross.bg/sega-chasa-monitor-1617714.html", "text": "/КРОСС/  - 4500 учители излизат в пенсия догодина; - България е сред лидерите в EC по употреба на антибиотици за животни; - Вече 42 часа кормуване, 15 в силен трафик, нощем, в мъгла и на магистрала; - Днес - 11.11. е денят на съдбата; - Дезинфектант пази пържолата розова; - 8 декември в Сърбия с една трета по-евтин; - Близо 6000 нови общинари трябва да бъдат проверени от КПКОНПИ; - Тръгват гражданските искове срещу НАП; - Църквата в Пампорово със 7-те хил. дарители навърши 20 години; - Здравко Димитров влиза в община Пловдив с литийно шествие; - Разломът в БСП се развива; - Най-голям ръст при жилищните кредити; - Живеем с две години повече; - Скрити такси развалят Черния петък; - Борисов: Интерконекторът Гърция-България е сред ключовите приоритет на кабинета; - Медицинските сестри намалели с 15 000; - БСП вече я няма в половин България; - Сергей Цветарски, председател на НСИ: Лошата демография у нас не почна от 10 ноември, а още от 70-те години; - Режисьорът Стефан Командарев пред „Труд\": България тръгна във вярна посока, но забуксува;- Менда Стоянова, председател на бюджетната комисия: Липсата на кадри пречи на икономиката ни да расте; - Вежди Рашидов, председател на комисията по културата и медиите в НС: Фалшивите новини са път към самоунищожение на света; - И Радев бял, и Гешев цял; - България може да излезе победителка във войната за бюджета на ЕС; - Тирания на малцинството подменя демокрацията; - Не изоставяйте българския фермер; - Нови тенденции в студентското празнуване; ", "date": "2019.11.11", "title": "Преглед на печата за 11 ноември"}
{"url": "http://www.cross.bg/godina-rosen-miliona-1617717.html", "text": "/КРОСС/ Влаковете между София и Своге редовно закъсняват\", твърди зрител на БТВ. Тя сигнализира, че почти всяка вечер се налага повече от час да стои на гарата и да чака влака, за да се прибере от работа. По думите й това се случва редовно през последните три месеца.Недостиг на тяговия състав и мотриси, както и лоша организация – това според министъра на транспорта са причините да закъсняват влаковете.„Това ще продължи до средата на следващата година – тогава ще приключат ремонтите и ще има доставка на влакове под наем, обяви в БТВ „Тази сутрин” транспортният министър Росен Желязков.\"Лошата организация обаче е по-сериозният проблем. Дружеството не можа да подготви документацията за това 6 месеца, беше нает консултант, който го направи за три седмици, коментира още  министърът на транспорта. Следващата година обаче, трябва да се усети промяната. За 2020 г. година са предвидени 140 милиона лева за нов подвижен състав. Първо ще се случи реформа, а после и финансирането\",  коментира още министърът.Първоначалното плащане за концесията на Летище “София” е 550 милиона разкри още транспортният министър.Изборите приключиха, а Фандъкова продължава да е успешният кмет на София, коментира Росен Желязков по темата за изборните резултати.", "date": "2019.11.11", "title": "Росен Желязков: За 2020 г. година са предвидени 140 милиона лева за нови влакове"}
{"url": "http://www.cross.bg/politicheskata-izbori-sanches-1617716.html", "text": "/КРОСС/ Лидерът на Испанската социалистическа партия, която спечели предсрочните парламентарни избори в неделя, Педро Санчес обеща да „деблокира“ политическата ситуация в страната и заяви, че няма да позволи провеждането на нови избори.Санчес заяви, че плановете му не включват провеждането на нови поредни парламентарни избори в страната. „Призовавам всички политически партии да работят за деблокиране на политическата ситуация в Испания.Социалистическата партия ще работи за деблокиране на политическата ситуация“, каза той, обръщайки се към привържениците си. Лидерът на испанските социалисти обеща, че няма да има трети поредни предсрочни парламентарни избори в страната.„Нашият политически проект е формирането на стабилно правителство. Искам да призова всички политически партии: трябва да действаме отговорно“, каза Санчес.По думите му, след резултата от вота в неделя трябва да се сформира „прогресивно правителство начело със Социалистическата партия“.„Ще съставим прогресивно правителство и ще разблокираме политическата ситуация в страната … Този път определено ще има прогресивно правителство. Това зависи не само от Социалистическата партия“, добави той.Нито левите, нито десните получават абсолютно мнозинство в парламента и отново ще се водят изключително трудни преговори за съставяне на коалиция.Социалистите на испанския премиер Педро Санчес са на път да спечелят повторните избори в неделя, а първите резултати потвърдиха скок в подкрепата за крайно дясната партия Vox, която е трета при преброени 75% от бюлетините, съобщи АФП.Частичните резултати показват, че социалистите са спечелили 122 от 350-те места в парламента с около 28,5 процента от гласовете, докато Vox има 53 места, което е над два пъти повече от местата, които партията имаше в досегашния парламент.", "date": "2019.11.11", "title": "Лидерът на социалистите в Испания обеща да „деблокира“ политическата ситуация (Снимки)"}
{"url": "http://www.cross.bg/morales-boliviya-ybezhishte-1617718.html", "text": "/КРОСС/ Президентът на Боливия Ево Моралес обяви, че подава оставка след три седмици кървави протести заради спорното му преизбиране и след като армията и полицията оттеглиха подкрепата си за него, съобщи АФП.„Напускам поста си като президент“, заяви Моралес в телевизионно обръщение. По-рано няколко министри и председателят на долната камара на парламента подадоха оставки, а военните призоваха държавния глава също да се оттегли от поста си.Улиците на Ла Пас веднага избухнаха в радост, а боливийците отпразнуваха оставката с фойерверки и развяха червено, жълто и зелено знаме на страната.Моралес, който е на 60 години и е на власт от 2006 г., беше обявен за победител в президентските избори на 20 октомври с малка разлика, което му даде спорен четвърти мандат.Мексико предложи убежище на подалия оставка президент на Боливия Ево Моралес, след като 20 членове на правителството и законодатели потърсиха убежище в посолството на страната в Ла Пас, съобщи АФП.„Мексико, в съответствие с традицията си за убежище и ненамеса, прие 20 души от изпълнителната и законодателната власт на Боливия в официалната си резиденция в Ла Пас, така че ние също ще предложим убежище на Ево Моралес“, написа в Туитър външният министър на Мексико Марсело Ербард.В същото време, министърът на здравеопазването на Боливия написа в Туитър, че полицията иска да задържи екс-президента Ево Моралес. Габриела Монтаньо написа: „Боливийската полиция незаконно възнамерява да задържи Ево Моралес. Ние обявяваме пред света, че това е лудост“.", "date": "2019.11.11", "title": "Президентът на Боливия подаде оставка"}
{"url": "http://www.cross.bg/mina-svetetza-knyazut-1617694.html", "text": "/КРОСС/ Свети мъченик Мина бил египтянин. Той изповядвал християнската вяра и служил във войската, разположена в Котуанската област, под началството на военачалника Фирмилиан. По това време в Рим царували заедно двамата нечестиви царе Диоклетиан и Максимиан (284-305 г.). Те издали указ да се предават на мъчения и да се убиват всички християни, които не се покланят на идолите. Според указа вярващите в Христа навсякъде били принуждавани да извършат идолски жертвоприношения.Тогава блаженият Мина, като не желаел да гледа това бедствие и почитането на бездушните идоли, оставил воинското си звание и се оттеглил в планините, в пустинни места.Той сметнал, че е по-добре да живее със зверовете, отколкото с хора, които не познават Бога. Свети Мина дълго време се скитал в планините и пустините, поучавайки се в Божия Закон, с пост и молитва очиствайки душата си и служейки ден и нощ на Единия Истински Бог.Така изминало доста дълго време.Веднъж в главния град на Котуанската област се провеждал празник, на който дошли много езичници.Те се събрали в чест на своите нечестиви богове за различни игри, зрелища, конски надбягвания и състезания по борба, които всички жители на града можели да наблюдават от специално устроени места.Като предузнал от Светия Дух за този празник, блаженият Мина се разгорял от ревност по Бога, оставил планината и пустинята и дошъл в града. Той излязъл насред мястото за зрелища, за да го видят всички, и възкликнал високо:- Намериха Ме ония, които не Ме търсеха, открих се на ония, които не питаха за Мене.При тези думи всички присъстващи устремили погледите си към него и замлъкнали, дивейки се на неговата смелост. А князът на града на име Пир заповядал да хванат светеца и го запитал:- Кой си ти?Свети Мина пред целия народ казал високо:- Аз съм раб на Иисуса Христа, Владиката на небето и земята.Князът отново попитал светеца:- Чужденец ли си или си местен? Откъде имаш смелостта насред игрите да извикаш това?Преди светият да успее да отговори, някои от воините около княза познали Мина и възкликнали:- Това е воинът Мина, който беше подчинен на Фирмилиан.- Наистина ли си бил воин, както казват за тебе?- попитал князът.Светецът отговорил:- Да, наистина бях воин и служех в този град, но като видях нечестието на хората, прелъстени от бесовете и покланящи се на идолите, а не на Истинския Бог, оставих воинската служба и напуснах града, за да не бъда участник в беззаконието и гибелта на тези хора.До днес се скитах в пустинята, като избягвах да общувам с нечестивите и враговете на моя Бог.Но като чух, че сте устроили нечестив празник, пламнах от ревност по моя Бог и дойдох да изоблича вашата слепота и да ви проповядвам Единия Истински Бог, Който е създал със словото Си небето и земята и владее Вселената.Като чул тези думи, князът заповядал да отведат светия в тъмница и да го пазят до сутринта, а сам цял ден участвал в празненството и зрелищата. На другия ден князът седнал в съдилището и заповядал да доведат свети Мина.По всякакъв начин се опитвал той да го склони към идолопоклонство- обещавал му дарове и го заплашвал с мъчения.Но когато не успял да го подтикне към нечестие с думите си, започнал да го принуждава и с дело, като заповядал на четирима воини да съблекат и хвърлят светеца на земята и без пощада да го бият с волски жили, а кръвта от раните му текла като река.Един от присъстващите на име Пигасий казал на свети Мина:- Човече, пожали себе си и изпълни княжеската заповед, преди тялото ти да бъде напълно унищожено. Съветвам те да се поклониш на боговете поне временно, за да се избавиш от мъченията, а после пак служи на своя Бог, Който няма да се разгневи заради отстъплението ти, ако само веднъж принесеш жертва на идолите и за кратко се обърнеш към тях по принуда, за да се избавиш от тежките мъки.Но светият с гняв отговорил:- Иди си от мен, беззаконнико, аз вече принесох жертва на хвала и ще я принеса отново само на моя Бог, Който ми помага и ме укрепява в търпението, така че тези мъчения ми изглеждат леки и радостни.Изумен от това търпение на мъченика, князът заповядал да подложат свети Мина на още по-големи мъки. Светецът бил повесен на едно дърво и рязали тялото му с железни куки, а мъчителят се надсмивал над него и му говорел:- Чувстваш ли някаква болка, Мина, или тези мъчения са ти приятни и искаш да ги увеличим? Но макар и да страдал силно, светият мъченик твърдо отговорил на княза:- Няма да ме победиш с тези кратковременни мъки, защото ми помагат невидимите за теб воини на Небесния Цар. Князът заповядал на слугите си още по-силно да мъчат светеца и му казал:- Не изповядвай тук друг цар освен римските императори.Мъченикът отговорил:- Ако познавахте истинския Цар, нямаше да хулите Този, Когото проповядвам, защото Той е истинският Цар на небето и земята и няма друг освен Него. А вие Го хулите, без да Го познавате и Го сравнявате с вашите създадени от прах тленни царе, на които Той е дал царско достойнство и власт, защото е Господар на всичко сътворено.Тогава князът казал на светеца:- Кой е този, който дава власт на царете и господарува над всички?Мъченикът отговорил:- Иисус Христос, Синът Божий, вечно съществуващият, на Когото се подчинява всичко и на небето, и на земята. Той въздига царете на престолите им и царува, дава власт и владее. Мъчителят казал на светеца:- Нима не знаеш, че римските императори много се гневят против изповядващите Христовото име и заповядват да бъдат убивани? Свети Мина отговорил:- \"Господ царува: да треперят народите!\" Ако вашите царе се гневят на Христа и на християните, изповядващи Неговото име, какво ме засяга? Аз не обръщам внимание на гнева им, защото съм раб на моя Христос и имам само едно желание- да бъда изповедник на Неговото всесвято име до самата си смърт и да се насладя на Неговата сладка любов, от която никой не може да ме отлъчи: \"скръб ли, притеснение ли, или гонение, глад ли, или голотия, опасност ли, или меч?\"Тогава мъчителят заповядал да разтрият силно раните на светеца с власена кърпа. И докато правели това, светият говорел:- Сега събличам кожените си ризи и се обличам в ризата на спасението. Освен тона м ъчителят заповядал да горят светеца със свещи, а той мълчал.Князът попитал:- Чувстваш ли, Мина, този огън?Светецът отвърнал:- \"Нашият Бог е огън, който изтребя\". Онзи, заради Когото страдам, ми помага и затова не чувствам огъня, с който ме горите, и не се страхувам от мъченията ви, защото помня евангелските слова на мои Господ: Тогава князът казал на мъченика:- Откъде имаш такова красноречие? Бил си воин, как така говориш като човек, който е прочел много книги? Светецът отговорил:- Нашият Господ Иисус Христос е казал: \"и ще ви поведат пред управници и царе заради Мене... не се грижете, как или що да говорите; защото в оня час ще ви бъде внушено, какво да кажете\"'.Князът попитал светеца:- Знаеше ли вашият Христос, че заради Него ще претърпите такива мъчения?Мъченикът отвърнал:- Тъй като Той е Бог Истинен, знае бъдещето. Знаел е и знае всичко, което става, и всичко, което ще стане, Му е известно, Той знае занапред всички наши мисли.Като не знаел какво да отговори на светеца, князът казал:- Остави, Мина, това празнословие и избери едно от двете: или бъди един от нас и ние ще престанем да те измъчваме, или бъди Христов, но ние ще те умъртвим.На това светецът високо възкликнал:- Аз съм Христов и ще бъда Христов!- Ако пожелаеш, ще те пусна за два или три дни, за да размислиш добре и да кажеш последната си дума- казал князът.Но светецът възразил:- Не два или три дни, а вече много години изповядвам Христовата вяра, но никога не съм си и помислял да се отрека от моя Бог и затова сега не подобава да размишлявам за това. Не се надявай, княже, да чуеш друго от мене. Ето последната ми дума: От моя Бог няма да се отрека, на вашите бесове не ще принеса жертва и няма да преклоня колена пред бездушните идоли.Този твърд отговор силно разгневил княза и той заповядал да разсипят по земята куки, тризъбци и железни гвоздеи и да влачат по тях вързания мъченик. Но сякаш положен върху меки цветя, свети Мина още повече порицавал многобожието на езичниците и се смеел над безумието на прелъстените от бесовете. А князът заповядал да го бият с железни пръчки. И дълго измъчвали свети Мина така.По това време един от присъстващите воини на име Илиодор казал на мъчителя:- Княже, нима твоя светлост не знае, че християните са безумни и не се боят от мъченията, понасят ги, сякаш са бездушни камъни и дървета, а смъртта смятат за сладко питие. Не се труди повече, а заповядай по-скоро да убият този ожесточен християнин. И князът веднага изрекъл присъдата си над мъченика:- Злия воин Мина, който падна в християнско нечестие и не пожела да изпълни царското повеление и да принесе жертва на боговете, заповядваме да бъде посечен с меч, а тялото му да бъде изгорено пред целия народ.Воините отвели свети мъченик Мина извън града, където отсекли главата му, запалили голям огън и хвърлили в него многострадалното му тяло.Когато огънят изгаснал, вярващите дошли на това място и събрали останалите мощи на светеца, обвили ги с чисти повивки и ги помазали с благовония.Скоро те пренесли тези свети останки в родния си град Александрия и ги погребали в почести.Впоследствие на това място била построена църква в името на светия мъченик и по молитвите към светеца в нея станали множество чудеса. ", "date": "2019.11.11", "title": "Свети великомъченик Мина Котуански"}
{"url": "http://www.cross.bg/zhivotut-melodiya-krasiva-1617691.html", "text": "/КРОСС/ \"Животът е като красива мелодия, но текстът е объркан.\"Ханс Кристиан Андерсен", "date": "2019.11.11", "title": "Животът е като красива мелодия"}
{"url": "http://www.cross.bg/galup-interneshunul-organizira-dnes-v-ndk-mlada-krugla-masa-1617727.html", "text": "/КРОСС/ Под надслов „Млада кръгла маса“ агенция „Галъп интернешънъл“ ще събере активни общественици от новото поколение. Събитието е по повод 30 години от началото на промените у нас и е своеобразно припомняне за Кръглата маса, с която започва преходът в България. Форумът ще в Националния дворец на културата, като участници ще са политолози, социолози, социални предприемачи, активисти с каузи и икономисти. ", "date": "2019.11.11", "title": "\"Галъп интернешънъл\" организира днес в НДК \"Млада кръгла маса\""}
