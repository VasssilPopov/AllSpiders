{"url": "http://www.cross.bg/georgi-snimka-horata-1600838.html", "text": "/КРОСС/  Премиерната прожекция на \"Снимка с Юки\" бе посрещната с бурни овации в препълнения киносалон \"Люмиер Лидл\". Драмата, която е дебютен пълнометражен филм на режисьора Лъчезар Аврамов, хваща зрителя за гърлото и не го пуска до самия финал. Тя ни повлича по трудния път към намирането на човешката доброта - в нас самите и в другите, понякога безкрайно непознати и плашещо различни. Сценарият на Димитър Стоянович, адаптиран по едноименния разказ от сборника на Мирослав Пенков \"На Изток от Запада\", блестящо разказва една съвременна вавилонска приказка за отчуждението между хората. Отчуждението, чиито граници грозно се размиват, сблъсквайки се челно с една трагедия, дошла от нищото.Представянето на продукцията на \"Чучков брадърс\" събра на едно място Петър Стоянов и съпругата му Антонина, Богдана Карадочева и композитора на филма Стефан Димитров, Цветана Манева, Георги Мамалев, дует Ритон, Михаил и Кристина Белчеви, Илка Зафирова, Евтим Милошев, Нико Тупаев, Коко Каменаров и Радина Червенова, Доротея Тончева, Даниел Вълчев, Ути Бъчваров, Георги Тошев и др.Главните роли в \"Снимка с Юки\" са поверени на Руши Видинлиев и японската актриса Кики Сугино. Сюжетът разказва за Георги и приятелката му Юки, която е японка. Двамата се запознават по време на емигрантския си живот в Канада. След много опити да имат дете, те се решават на ин-витро процедури, като избират да се подложат на манипулацията в България. За да осигури спокоен живот на Юки, Георги я води в къщата си на село. За нещастие там двамата стават участници в нелеп пътен инцидент.Трагедията и последиците от нея преобръщат живота им. Три от образите във филма, обвити в мистика, са като създадени специално за актьорите, които ги изпълняват. Героите на легендата на българския бокс Серафим Тодоров, българина в \"Зелена книга\" Димитър Маринов и Красимира Иванова пресъздават един от най-големите страхове на хората. Срещата с безкрайно добрия, до болка естествен човек, който може би крие в себе си и образа на Лукавия и с един удар може да сложи край на щастието ни.\"Снимка с Юки\" е първата българска копродукция с Япония, в лицето на Wa Entertainmen. В лентата участват още Весела Бабинова и Рашко Младенов. Филмът тръгва в българските кина от 5 април! ", "date": "2019.04.03", "title": "Премиерата на \"Снимка с Юки\" с Видинлиев и Маринов събра българския елит"}
{"url": "http://www.cross.bg/bryneii-nakazva-seks-1600807.html", "text": "/КРОСС/ Бруней въвежда нови строги ислямски закони, според които еднополовият секс вече е престъпление, което се наказва с убийство с камъни, предаде Би Би Си. Новите мерки, които влизат в сила днес, покриват широк кръг от други престъпления, включително отрязване на ръка в случай на кражба. В публично обръщение султанът на малката нация в Югоизточна Азия Хасанал Болкиах призова за по-строги ислямски учения.Според новия закон присъда за еднополов секс може да бъде издадена, само ако двойката си признае или актът бъде видян от четирима свидетели. Хомосексуалността е незаконна в Бруней и се наказва с до 10 години затвор.72-годишният султан оглавява Инвестиционната агенция на Бруней, която притежава някои от най-луксозните хотели в света, включително „Дорчестър\" в Лондон и „Бевърли Хилс\" в Лос Анджелис. Тази седмица холивудски знаменитости, сред които Джордж Клуни, призоваха за бойкот на хотелите.ЕС осъди днес новото законодателство в Бруней и заяви, че някои от „жестоките\" наказания по силата на шариатския наказателен кодекс се равняват на мъчения и нарушаване на международните споразумения за правата на човека. В становище на ЕС се посочва, че новият закон е нарушение на конвенция на ООН, която Бруней е подписал през 2015 г. ", "date": "2019.04.03", "title": "Бруней вече наказва еднополовия секс с убийство с камъни"}
{"url": "http://www.cross.bg/dayn-keiit-model-1600819.html", "text": "/КРОСС/ 20-годишната Кейт Грант стана първото момиче със синдром на Даун, което печели конкурс за красота в Северна Ирландия. През целия си живот тя е мечтаела да стане топ модел, а от тази година тя е стана лице на популярна козметична марка.От компанията споделят, че са останали толкова очаровани от Грант, след като са изгледали видео, в което разказва през какво е преминала, за да стане модел.Според тях, Кейт притежава всички качества, чрез които може да докаже, че на модния подиум могат да дефилират всякакви хора, независимо дали притежават идеалните мерки или не.Успехът й е впечатляващ, а силната й воля доказва, че синдромът на Даун не може да я сломи психически.Когато сме млади си мислим, че единствената ни граница е небето. Самата Кейт обаче никога не си е помисляла, че изобщо човек може да има граници . Сигурна съм, че тя проправя път на много други хора със синдром на Даун\", споделя майката на Кейт.", "date": "2019.04.03", "title": "Момиче със синдром на Даун разби клишетата и стана модел"}
{"url": "http://www.cross.bg/kompaniyata-ford-novi-1600810.html", "text": "/КРОСС/ Форд\" (Ford Motor) планира да пусне повече от 30 нови свои модела в Китай в рамките на следващите три години, от които над една трета ще бъдат електрически автомобили, обявиха в сряда от американския производител, като компанията се стреми по този начин да обърне негативния тренд на спад на своите продажби на най-големия автомобилен пазар в света, съобщава Ройтерс.Преди време от \"Форд\" заявиха, че ще пуснат 50 нови или значително реконструирани модели автомобили в Китай през периода от 2018- до 2025-а година, като днешното изявление на компанията дава повече яснота по отношение на съответните срокове.Ford Motor се мъчи да съживи продажбите си в Китай, който е вторият по големина пазар за американския автомобилен производител, след като неговият бизнес започна да спада в края на 2017-а година. Само в рамките на 2018-а година продажбите на \"Форд\" се свиха с цели 37% след понижение с 6% през 2017-а година.Според компанията, кризата при нейните автомобилни продажби се дължи главно на липсата на нови продукти. Експерти от автомобилната индустрията също така приписват китайските проблеми на \"Форд\" на търговската война между Пекин и Вашингтон, както и на трудните отношения на компанията с нейните местни партньори в лицето на Changan Automobile Group и Jiangling Motors Group.По време на своята конференция Ford China 2.0, от американската компанията също така отбелязаха, че ще увеличават усилията си в областта на научните изследвания и развитието в най-голямата азиатска икономика чрез създаването на три центъра и нови партньорства, фокусирани върху местните услуги.Дъщерното дружество Ford China също така обяви пускането на SYNC+ - нова инфотеймънт система в автомобилите за китайските потребители, която се захранва от технологията за изкуствен интелект на технологичния гигант Baidu, както и формирането на нов управленски екип, съставен от местни таланти. ", "date": "2019.04.03", "title": "\"Форд\" ще пусне над 30 нови модела в Китай през следващите три години "}
{"url": "http://www.cross.bg/gloriya-banski-more-1600835.html", "text": "/КРОСС/  Поп фолк звездата Глория замина на екзотично пътешествие в Северна Африка. Певицата публикува кадри от египетските пирамиди.Първите снимки, които Глория сподели в профила си в Инстаграм бяха от Червено море по червен бански, наподобяващ тези от култовия сериал \"Спасители на плажа\".Към една от снимките певицата написа: \"Да обичаш живота, а и той - теб!\"След това Глория се е отправила към Египетските пирамиди, където останала безмълвна от гледката на древните архитектурни паметници.Звездата, подобно на много родни знаменитости, обича да пътешества в месеците, които все още не са достатъчно топли за плажуване в нашите географски ширини. Миналата година през март тя бе в Дубай.", "date": "2019.04.03", "title": " Глория по бански на Червено море "}
{"url": "http://www.cross.bg/mesetz-lynata-chandrayan--1600837.html", "text": "/КРОСС/  Полетът на индийската автоматична станция \"Чандраян-2\" към Луната със самоходен апарат на борда засега е планиран за месец май тази година, съобщава ТАСС.\"През месец май ще стартират мисиите PSLVC-46 и PSLVC-47, последвани от \"Чандраян-2\", заяви ръководителят на индийското космическо ведомство Кайласавадиву Сиван.Първите две мисии предвиждат извеждането на спътници с помощта на ракети-носители GSLV III (Geosynchronous Satellite Launch Vehicle Mark III), докато \"Чандраян-2\" е лунната експедиция.По-рано беше планирано стартът й към естествения спътник на Земята да бъде осъществен този месец. Това не е първото отлагане на старта, който в първоначалния вариант беше предвиден за месец април 2018 година.В състава на мисията ще има малък роувър, който ще е оборудван със сеизмомер. Апаратът ще може да функционира едва 2-3 седмици, но ще може да извършва химически анализ на почвата.Мястото на кацането ще е близо до Южния полюс на Луната, където се предполага, че има големи залежи на хелий-3. Този елемент се счита от мнозина за горивото на бъдещето. ", "date": "2019.04.03", "title": " Индия отива на Луната през май "}
{"url": "http://www.cross.bg/gurtziya-reformi-doklad-1600836.html", "text": "/КРОСС/  Колежът на комисарите е одобрил актуализирания доклад за засиленото наблюдение над Гърция, според който страната е приложила всички договорени реформи, съобщи АНА-МПА, като се позовава на говорителя на Европейската комисия Маргаритис Схинас.\"Комисията прие актуализацията на втория доклад от засиленото наблюдение на Гърция, в която се представя детайлно прогресът в прилагането на ангажиментите от оповестяването на доклада на 27 февруари 2019 г.\", каза Схинас.Той подчерта, че докладът достига до извода, че Гърция е предприела \"необходимите действия\" за изпълнение на всички \"конкретни ангажименти за реформи\", като гръцките власти трябва да продължат да прилагат договорените реформи.Комисията съобщава още, че съдържанието на актуализираният доклад ще бъде използвано от еврогрупата, която трябва на 5 април да вземе решение дали да бъде отблокиран първият транш от около 1 млрд. евро от печалбите на централните банки на страните от еврозоната и на Европейската централна банка от гръцките държавни ценни книжа (ДЦК).На 11 март финансовите министри от еврозоната отложиха за 5 април решението за отпускането на транша заради закъснението на Гърция в прилагането на някои от договорените реформи и по-специално на приемането на новата схема за защита на основното жилище на нередовните кредитополучатели от принудителен търг. ", "date": "2019.04.03", "title": " Гърция чака транш от 1 млрд. евро от ЕС "}
{"url": "http://www.cross.bg/repyblika-ychilishta-bulgarskite-1600834.html", "text": "/КРОСС/  Третият етап на дарителската кампания на Българската национална телевизия „Прозорец към родината\" в подкрепа на българските училища зад граница достигна нашите сънародници в Република Северна Македония и Република Албания. Обществената медия инициира събирането на учебни помагала и художествена литература, в което дейно участие взеха български граждани и издателства, а сега екипът на БНТ ги дари на библиотеките на българските неделни училища в столиците Скопие и Тирана, на горанската общност в с. Борие, община Кукъс, Албания, и българското малцинство в община Девол, област Корча, Албания.По време на мисията си екипът на БНТ бе посрещнат топло и с благодарност от нашите сънародници там, като и от многобройните приятели на страната ни, които активно съдействат за културния обмен между балканските държави. Неоценима помощ оказаха и посолствата на Република БългарияВ рамките на мисията бе заснет и документален филм, чиято премиера ще бъде на 21 април, неделя, от 20,45 ч. В публицистичното предаване \"В кадър\" по БНТ1!", "date": "2019.04.03", "title": "БНТ в подкрепа на българските училища зад граница"}
{"url": "http://www.cross.bg/sustoyanie-bezpomoshtno-grypata-1600842.html", "text": "/КРОСС/ Вокалистът на рок групата Gravity Co Явор Захариев е бил открит целият в кръв на тавана на дома си в столичния кв. \"Лозенец\". Открили го негови близки около 12,30 часа в безпомощно състояние и викнали полиция и линейка, съобщи \"24 часа\".Според една от версиите 39-годишният рокаджия е бил нападнат и бит.Явор Захариев е закаран в безпомощно състояние в \"Пирогов\" и ще остане за лечение в университетската болница за спешна медицина. Пациент с такива инициали е прегледан обстойно.\"Установено беше тежко общо увреждане. Състоянието му е сериозно, има опасност и за живота му. Правим всичко възможно за стабилизирането му, но е невъзможно да се дадат прогнози\", казаха от \"Пирогов\".Заради инцидента концерт на групата тази вечер в София бе отменен. ", "date": "2019.04.03", "title": "Откриха вокалиста на Gravity Co. в безпомощно състояние, с опасност за живота е"}
{"url": "http://www.cross.bg/predimno-gradysa-temperatyri-1600832.html", "text": "/КРОСС/  Атмосферното налягане ще се понижава и ще е по-ниско от средното за месеца.През следващото денонощие над Западна България облачността ще е разкъсана, през нощта и до ранния след обяд предимно значителна и на изолирани места, главно в планинските райони ще превали краткотраен дъжд. След обяд облачността ще се разкъсва и намалява, най-късно над Рило-Родопската област. Над източната половина от страната през нощта ще е ясно, през деня - слънчево, с разкъсана висока облачност. Вятърът ще е слаб до умерен от изток-югоизток, но в сутрешните часове за кратко ще стихне.инималните температури ще са от 0 до 5 градуса, но условия за по-ниски температури ще има на места, главно в североизточните райони на страната и източната част на Горнотракийската низина. Максималните температури ще са предимно между 14 и 19 градуса, по-ниски по Черноморието - 10-12 градуса.Над Черноморието ще е предимно слънчево. Ще духа до умерен вятър от изток-североизток. Максималните температури ще бъдат 10-12 градуса, близки до температурата на морската вода. Вълнението на морето ще бъде 2-3 бала. Над планините в западната половина на страната облачността ще е предимно значителна и около обяд на отделни места ще превали краткотраен дъжд, над около 2000 метра - сняг. След обяд облачността ще се разкъсва и намалява, най-късно над Рило-Родопската област. Вятърът постепенно ще се ориентира от юг-югозапад и ще е умерен. Максималната температура на височина 1200 метра ще бъде около 7, на 2000 метра - около 1 градус. В петък ще бъде предимно слънчево, но от югозапад облачността ще започне да се увеличава, без валеж. Ще духа до умерен изток-югоизточен вятър. Минималните температури ще са между минус 1 и 4 градуса, дневните ще се повишават и максималните ще са предимно между 19 и 24 градуса, по-ниски ще остават по Черноморието.В събота вятърът ще остане от изток-югоизток, временно ще се усили. Облачността ще бъде разкъсана, привечер над югозападните райони - предимно значителна и на места там ще превали слаб краткотраен дъжд. Минималните температури ще са предимно между 1 и 6 градуса, максималните между 18 и 23 градуса. ", "date": "2019.04.03", "title": "Какво време ни очаква в четвъртък? "}
{"url": "http://www.cross.bg/vsichki-bulgarskite-evropeiiski-1600839.html", "text": "/КРОСС/  Опитите за приемане и налагане на Истанбулската конвенция не само че не са спрели, но се засилват. Преди няколко часа получихме информацията, че утре, в Европейския парламент, ще се гласува важна резолюция, с която се иска от Съда на Европейския съюз да даде процедура, по която  конвенцията да бъде подписана от ЕС като цяло. Осем европейски държави не подкрепят Истанбулската конвенция - България, Чехия, Унгария, Латвия, Люксембург, Литва, Словакия и  Великобритания.  Ако се стигне до подписване на конвенцията от името на ЕС, което се иска в тази резолюция до Съда на ЕС, по силата на договора за функциониране на съюза,  такова споразумение ще има обвързваща сила за държавите членки. Ако утре се гласува тази резолюция и се даде процедура за подписване на Истанбулската конвенция от името на ЕС и тя се подпише, то тя ще  важи и за България. Обръщам се с призив към всички български евродепутати, от всички партии. В последния месец видяхме в българските училища анкети, в които децата трябваше да се определят като \"момиче\", \"момче\" или \"нещо друго\". Видяхме други документи в детски градини и училища, според които не сме майки и бащи, а \"родител 1\" и \"родител 2\". Призовавам всички колеги. Ние сме различни политически, ние сме различни и идеологически, но това е момент, в който да покажем, че над всички нас стои Конституцията на Република България. Призовавам ги да гласуват против, за да защитят Конституцията ни, българското семейство и българските деца. В началото сме на кампания за европейски избори. Истинският разговор, истинските теми за бъдещето на Европа са други - икономиката на Европа, неравенствата, различията между държавите членки, доходи, социална справедливост. Това са съществените теми за бъдещето на общия ни европейски дом.", "date": "2019.04.03", "title": "Нинова към българските евродепутати: Да защитим Конституцията, българското семейство и българските деца"}
{"url": "http://www.cross.bg/konferentziyata-travel-godinata-1600802.html", "text": "/КРОСС/ Сградата „Джон Атанасов\" в София Тех Парк се превръща в дестинация, обединяваща професионалисти, заети в сферата на туризма. На 5 и 6 април ще се проведе шестото издание на конференцията Travel Academy. Над 60 лектора от България и чужбина предават своя ноу-хау, с цел подобряване на туристическия бизнес. Спектърът от събития в рамките на конференцията се разширява с новото пространство за активни студенти в туристически направления и Business-to-Business експо зоната. За първи път по време на специална церемония ще бъдат връчени престижните награди на академията.В зависимост от своята тематика, лекциите са групирани в три зали. Презентаторите в зала Keynote ще споделят последните тенденции в туризма, полезни съвети за развитието му и данни от проучвания по темата. Фокус в HoReCa са компонентите, необходими за създаването и поддържането на успешен бизнес в областта на хотелиерството и ресторантьорството. В зала Technology ще се наблегне как туризмът най-добре да управлява новите технологии, за да работят изцяло в негова полза. Панелните дискусии в програмата ще дадат възможност на гостите да се включат в обсъждането на актуалните проблеми в бранша.Традиционно лекторите на Travel Academy са доказани специалисти, заемащи отговорни позиции в български и международни структури. Те са основатели на брандове, управители, маркетолози, търговци, директори и академични преподаватели, ангажирани с доброто бъдеще на туристическата дейност.За първи път ще се състои връчването на наградите Bulgarian Travel Academy Awards. На официална гала церемония, в края на първия ден от конференцията, ще бъдат раздадени общо 16 отличия, разпределени в 5 категории: Хотел на годината, Туристическа агенция на годината, Онлайн туристическа медия на годината, Туристическа община на годината и Туристическа атракция на годината. Оценката на всеки номиниран се формира според различни критерии, в зависимост от категорията. Голяма тежест има 21-членното жури от доказани експерти. Публиката също ще избере свой победител във всяка категория, според броя събрани гласове в уебсайта на събитието.От тази година Travel Academy поема по-голяма отговорност за бъдещите специалисти в туристическия бранш и най-новите продукти и услуги в сферата. Ключов за конференцията е първият по рода си кариерен форум Travel Career, предназначен за студенти от туристически направления. Те ще се срещнат със своите потенциални работодатели, за да научат за техните свободни позиции и да поставят началото на своя успешен професионален път.Посетителите на конференцията ще имат достъп и до новата B2B експо зона, създадена специално за всеки бизнес, работещ в полза на индустрията. Там ще бъдат представени множество иновации, проектирани за улеснение на пътешествениците и техните домакини навсякъде по света. ", "date": "2019.04.03", "title": "София Тех Парк се превръща в туристическа дестинация"}
{"url": "http://www.cross.bg/razhodi-byudzhetite-vuzstanovyavane-1600831.html", "text": "/КРОСС/  Правителството одобри допълнителни трансфери в размер на 13 116 112 лв. по бюджетите на общините за възстановяване на транспортните или на квартирните разходи за педагогическите специалисти в институциите в системата на предучилищното и училищното образование за 2019 г. Това съобщиха от пресслужбата на кабинета.От одобрените средства 13 040 962 лв. са за транспорт, за квартирни са отделени 75 150 лв. за 2019 г., посочиха от Министерски съвет.Предоставянето на допълнителните трансфери по бюджетите на общините за възстановяване на транспортните разходи или на разходите за наем на педагогическите специалисти няма да доведе до въздействие върху държавния бюджет, тъй като необходимите средства за тази цел са предвидени по бюджета на Министерството на образованието и науката за 2019 г., пише в съобщението.", "date": "2019.04.03", "title": "Одобриха над 13 млн. лв. допълнително за транспортни разходи на учителите "}
{"url": "http://www.cross.bg/vinetka-plashtaneto-bankov-1600840.html", "text": "/КРОСС/  При купуването на електронна винетка по банков път е необходимо технологично време за отразяване на плащането, както при всички банкови трансфери. Затова шофьорите, които искат да платят е-винетка чрез банков трансфер, трябва да го направят поне три работни дни преди пътуването, като този срок е валиден при коректно изписване в платежното нареждане на PAY номера на плащането и е внесена коректната сума, изчислена в PAY номера. Подробна информация за извършването на банков превод е описана на уеб сайта bgtoll.bg и многократно съобщавана от ръководството на Агенция „Пътна инфраструктура\" и ,,Национално тол управление\".Фирма „М-Бус\" е закупила винетките на 29 март (петък), като в същия ден е получила обратна връзка чрез е-mail, в който се посочва „Вие закупихте 26 електронни винетки, които ще бъдат активирани веднага щом се потвърди плащането. Ще бъдете уведомен за активиране на електронна винетка\". Автобусът на „М-Бус\" се е движил по пътната мрежа на 1 април (понеделник), без фирмата да е получила e-mail, че винетките са активирани. При проверка инспекторите на Национално тол управление установявят, че превозното средство е в нарушение и няма винетка. На нарушителя е наложен Акт за установяване на административно нарушение, съгласно Закона за движението по пътищата.", "date": "2019.04.03", "title": "АПИ: Купувайте електронни винетки три дни преди пътуването"}
{"url": "http://www.cross.bg/kurdzhali-godina-nankov-1600841.html", "text": "/КРОСС/ През тази година ще се процедират отчуждителните процедури и ще бъде обявена обществена поръчка за инженеринг на участък от обходния път на Кърджали. Изграждането му ще започне през следващата година. Това каза в областния център днес зам.-министърът на регионалното развитие и благоустройството Николай Нанков, който взе участие в дискусията  „Европа в нашия дом.\"Това е най-мащабният проект в областта не само заради размера на инвестицията, която ще е над 140 млн. лв., но и заради големия си обществен ефект. Околовръстният път ще изведе тежкия автомобилен трафик от града, което ще подобри чистотата на въздуха и ще намали шума, защото през летните месеци през Кърджали минават по 10 хил. автомобила на денонощие. Ще се съкрати значително и пътуването до Гърция.15-километровото трасе ще бъде разделено на три отсечки. Строителството ще започне от третия участък като приоритетен, каза зам.-министър Нанков. Проектът предвижда изграждане на сложно инженерно съоръжение с 5 виадукта, естакада, мост над р. Арда с дължина около 1050 м, надлези и подлези при пресичания с ж.п. линия и републикански, общински и селскостопански пътища.Само след няколко месеца още един важен пътен участък в област Кърджали ще придобие европейски вид. В ремонт са 32 км от пътя Момчилград-Крумовград-Ивайловград, които се рехабилитират с 20 млн. лв. Средствата са осигурени от бюджета на АПИ и програмата ИТЕРРЕГ V-А Гърция - България. Изпълнението на строително-монтажните работи е 46%.Със средства от ОПРР 2007-2013 бяха обновени други 18 км. Така скоро жителите на региона ще могат да пътуват комфортно по 50 км от трасето.Със средства от Оперативна програма „Региони в растеж\" 2014-2020 предстои ремонт и на участък с дължина 26 км от пътя Кърджали - Мост - Манастир. В момента се провеждат обществените поръчки за избор на изпълнители за строителство и надзор. Ако няма обжалване на процедурите, рехабилитацията на отсечката може да започне през месец май, коментира Николай Нанков.До две седмици може да започне ремонтът на 28 км от пътя Кърджали - Ардино. Планира се той да завърши през лятото.Общо 32 млн. лв. от европейските фондове и националния бюджет се влагат в пътната инфраструктура в областта от 2017 г., посочи регионалният заместник-министър.От голямо значение за Кърджали ще бъдат и предстоящите инвестиции в подобряване на ВиК мрежата по Оперативна програма „Околна среда 2014-2020 г.\" Проектът е в размер на около 70 млн. лева, като са предвидени допълнителни средства за модернизация на Пречиствателна станция за питейни води „Енчец\". В него са включени и обекти в Момчилград. Крайната дата за подаване на проектното предложение от страна на ВиК оператора е 23.04.2019 г. Инвестицията може да стартира още тази година като с нея ще се решат почти всички проблеми, свързани с ВиК инфраструктурата в областния център и в Момчилград, посочи Николай Нанков. Той допълни, че през тази година ще се финализира проектът за помпени станции в Кърджали, финансиран със средства от бюджета на Министерството на регионалното развитие и благоустройството.В областта се извършват и сериозни инвестиции за подобряване на градската среда, образователната, здравната и социалната инфраструктура по ОПРР 2014-2020. По програмата са сключени 22 договора на стойност 51 млн. лв. С 16 млн. лв. ще бъдат модернизирани 8 образователни институции с капацитет близо 6000 ученици. По проекта на Министерството на здравеопазването ще се ремонтират всички спешни центрове в областта и ще бъдат доставени нови линейки. Проектите са с най-голяма видимост за хората и достигат до всеки един жител, каза зам.-министърът.През тази година трябва да бъдат обновени оставащите за довършване многофамилни жилищни сгради по Националната програма за енергийна ефективност. В Българската банка за развитие са подадени заявления за финансиране от други 3500 сгради. Необходим е дебат за това как програмата да продължи, заяви зам.-министър Нанков. Механизмът за контрол и мониторинг по нея е засилен и създаденият за целта отдел в МРРБ е проверил изпълнените дейности по над 210 сгради. ", "date": "2019.04.03", "title": "Строителството на обхода на Кърджали ще започне през 2020 г"}
{"url": "http://www.cross.bg/obedinenoto-kralstvo-grazhdanite-1600833.html", "text": "/КРОСС/  Гражданите на Обединеното кралство ще могат да влизат в ЕС без визи за кратки периоди след излизане на страната им от ЕС, при условие че гражданите на ЕС се възползват от същите условия, когато пътуват до Обединеното кралство.В сряда с 38 гласа \"за\", 8 гласа \"против\" и 3 \"въздържал се\", евродепутатите от Комисията за граждански свободи подкрепиха споразумение със Съвета относно предложението за премахване на визите за гражданите на Обединеното кралство, след като страната им се оттегли от Европейския съюз. Текстът ще бъде подложен на гласуване в пленарна зала в четвъртък.Ако бъде одобрено, законодателството ще влезе в приложение от деня след оттеглянето на Обединеното кралство от Европейския съюз. От тази дата от гражданите на Обединеното кралство, които са британски граждани, няма да се изисква да притежават виза за престой в ЕС до 90 дни през всеки 180-дневен период.За тази цел Обединеното кралство ще бъде включено в списъка на страните, за чиито граждани не се изисква виза за влизане в ЕС за бизнес, туризъм или за посещение на роднини или приятели.Освобождаването от визи за влизане в ЕС не се отнася за правото на работа в ЕС.В текста изрично се посочва, че премахването на визите за граждани на Обединеното кралство ще се състои единствено при реципрочност, при условие че на гражданите на ЕС се предоставя безвизов достъп за кратки бизнес или туристически пътувания до Обединеното кралство, ако страната остане извън ЕС.Ако Обединеното кралство изиска визов режим за гражданите на поне една държава членка, то тогава „трябва да се прилага механизмът за реципрочност, предвиден в законодателството на ЕС\", се казва в текста. Това може да доведе до повторно въвеждане на визи за гражданите на Обединеното кралство. ", "date": "2019.04.03", "title": "Безвизово пътуване за европейските и британските граждани след Брекзит"}
{"url": "http://www.cross.bg/diomov-april-teatur-1600798.html", "text": "/КРОСС/ Неуморимият Стефан Диомов тръгва на турне. След като посрещна 74-ия си рожден ден в екзотичната Кения, композиторът потегля по пътищата на България, за да радва почитателите си с любимата музика на няколко поколения. „Не мога да си представя живота без сцената и без песните, които го осмислят\", заяви Диомов. На турнето „Да пеем ЗАЕДНО\" той ще бъде в компанията на своята група „5-те СЕЗОНА\", които ще изпълнят едни от най-обичаните български песни. „Това е моята тайна - работя с млади и талантливи хора. Без да преувеличавам, те са тези, които ме вдъхновяват и подлмадяват\", призна композиторът. В турнето ще се включи още телевизонният водещ и шоумен Драго Драганов. Екипът обединава Йордан Марков, имал честта да работи с един от златните български композитори Тончо Русев, чиито песни също ще прозвучат на сцената.Първият концерт е на 9-и април в Плевен - малко повече от месец след 74-ия рожден ден на Стефан Диомов, който той посрещна в екзотична дестинация. „Моята луда глава не ми дава мира и след като обиколих повече от 80 държави през годините, сега се озовах в Кения. Бях в един от най-прекрасните резервати в света - любимо място за лов на големия Хемингуей. Посетих и връх Килиманджаро. Тези места ще включа в традиционната изложба от фотографии, която подготвям след всяко пътуване в чужбина. Изпитвам голяма радост, че съм видял всички тези места с техните чудатости. Смело обаче мога да кажа, че в България ми е най-хубаво. Гледам на това турне с голяма отговорност и очаквам с нетърпение да покажа на младите хора моите песни\", завърши композиторът. Ето и първите градове, в които изпълнителите ще гостуват:9 април ПЛЕВЕН, ЧИТАЛИЩЕ „СЪГЛАСИЕ\"10 април РУСЕ, „КАНЕВ ЦЕНТЪР\"11 април СИЛИСТРА, ДРАМАТИЧЕН ТЕАТЪР25 юни ПЛОВДИВ, ЛЯТНО КИНО „ОРФЕЙ\"27 юни ВЕЛИКО ТЪРНОВО, ЛЕТЕН ТЕАТЪР14 август ВАРНА, ЛЕТЕН ТЕАТЪР15 август БУРГАС, ЛЕТЕН ТЕАТЪР30 август КАВАРНА, ЦЕНТРАЛЕН ГРАДСКИ ПЛОЩАД ", "date": "2019.04.03", "title": "Неуморимият Стефан Диомов тръгва на турне"}
{"url": "http://www.cross.bg/plovdiv-kiss-putyvane-1600799.html", "text": "/КРОСС/ С мултимедийна изложба в читалище „Алеко Константинов\" на 6 април, събота, от 18:00 ч. ще бъде представен проектът „Mind The Kiss\". Той е част от официалната програма на Пловдив - Европейска столица на културата 2019 и се координира от италианската организация Cescot Veneto в партньорство с Confesercenti Bulgaria и Frase Contemporary Art. Реализира се от италианската фотографка Сабрина Белензиер.„Mind The Kiss\" е фотографско и физическо пътуване през символични места на любов и привързаност в Пловдив, което проследява трансформацията на града и начините, по които той е живял. Тази емоционална география, подкрепена от архивни фотографии и снимки от настоящето, има за цел да засили паметта, историята и общите ценности, като се използват различни методи за четене, анализ и изграждане на реалността и миналото.По време на теренната работа по проекта, която започна на 30 ноември 2018 г., дейностите по събиране на данни бяха извършвани чрез анонимни интервюта и социална медийна кампания на платформата на проекта във Facebook (Mind The Kiss Plovdiv). След това Сабрина Белензиер предприе пътуване, по време на което откри, засне и записа своята интерпретация на локациите, представени от участниците. За цялостното впечатление от въздействието на емоционално значимите маршрути допринася мултимедийният подход на изложбата - аудио интервюта със спомените на участниците за определени места ще се излъчват в залата на читалище „Алеко Константинов\", където са подредени фотографиите.Физическият продукт от 4-месечните изследвания на алтернативни маршрути в града е Карта на любовта в Пловдив - картография на местата, на които пловдивчани са разменили важна за тях целувка. Тя ще бъде представена по време на откриването на изложбата. Идеята на картата е да накара пловдивчани да се впуснат в емоционално пътуване в своите спомени. От друга страна, тези алтернативни значими маршрути ще дадат на туристите възможност за различно тълкуване на града и на неговата субективна стойност, която включва хора, емоции и преживявания, а не само сгради и паметници на културата и историята. След откриването на изложбата по проекта „Mind The Kiss\" Карта на любовта в Пловдив ще бъде разпространена в информационните центрове и обектите от  програмата на Пловдив - Европейска столица на културата 2019.Експозицията ще бъде отворена за посетители от 6 април до 5 май от 9 до 18 часа в читалище „Алеко Константинов\".  ", "date": "2019.04.03", "title": "Мултимедийна изложба представя Карта на любовта в Пловдив"}
{"url": "http://www.cross.bg/pazar-prihodi-striiiming-1600805.html", "text": "/КРОСС/ Глобалният звукозаписен музикален пазар е отбелязал ръст от 9,7% през 2018 г., като стрийминг услугите в момента са отговорни за почти половината от приходите в бранша, сочи доклад на Международната федерация на фонографската индустрия, цитиран от \"Ройтерс\".Това е четвърта поредна година, в която музикалният пазар расте.Изпълнители като Дрейк, групата BTS и Ед Шийрън са сред имената, покорили глобалния пазар и допринесли най-силно към общите световни приходи от музика за 2018, възлизащи на 19,1 млрд. долара. Това е най-високият приход в индустрията от 2006 г. насам, когато продажбите на компактдискове бяха отговорни за над 80% от общите световните печалби от 19,6 млрд. долара във времена, когато приходите от стрийминг усуги въобще не съществуваха.Сега обаче ситуацията е различна. Приходите от стрийминг усугите като Spotify, Apple Music и Amazon Music са се покачили до 34% и са отговорни за 47% от глобалните печалби, което пък е следствие от покачването с 32,9% на платените абонаменти.255 млн. са потребителите, платили за подобен вид услуги към края на 2018 г.. Платеният стрийминг пък е отговорен за 37% от общите музикални приходи, сочи още докладът.Ръстът в стрийминга компенсира спада от 10,1% при приходите от продажби на физически носители, както и 21,2% от теглене на музика.\"Музиката наистина стана глобална - по начини, които никога не сме си представяли преди\", коментира изпълнителният директор на федерацията Франсис Мур в свое изявление.За четвърта поредна година Латинска Америка е най-бързо растящият регион, като Бразилия и Мексико са страните с най-изявен музикален пазар.Азиатският и австралийският регион са вторите по големина в света по ръст от физически и дигитални приходи, като в тях се откроява пазарът в Южна Корея. ", "date": "2019.04.03", "title": "Глобалният музикален пазар е с най-високите си приходи за последните 20 години"}
{"url": "http://www.cross.bg/kristo-proektut-parizh-1600804.html", "text": "/КРОСС/ Артистът Кристо ще опакова Триумфалната арка в Париж. Проектът ще бъде отворен за публиката в продължение на две седмици догодина - между 6 и 19 април.Арката ще бъде обвита в 25 хил. кв. метра рециклируема полипропиленова материя в сребристосин цвят и 7 хил. метра червено въже. Проектът ще бъде осъществен в сътрудничество с центъра \"Помпиду\" и Центъра за националните паметници.По същото време в центъра \"Помпиду\" ще има изложба, посветена на живота на Кристо и покойната му съпруга Жан-Клод в Париж - от 1958 до 1964 г., както и на опаковането на моста \"Пон ньоф\". Проектът е замислен от артиста още тогава и ще бъде осъществен почти 60 години по-късно. \"Жан-Клод бе толкова близо до мен през целия ми живот\", казва Кристо пред \"Ню Йорк таймс\". \"Разбира се, иронично е и тъжно, че тя не е тук. Но нямам търпение да продължа с живота и с работата си.\"Одобрението за проекта е дошло сравнително бързо, казва той, за разлика от бюрократичните спънки около опаковането на Райхстага, което е отнело близо 20 години. Той ще бъде финансиран от продажбата на скиците и други подготвителни произведения на Кристо и няма да получава държавно финансиране.  ", "date": "2019.04.03", "title": "Кристо ще опакова Триумфалната арка в Париж"}
{"url": "http://www.cross.bg/lege-nekorektno-literatyren-1600830.html", "text": "/КРОСС/  На 4-ти април Литературен салон \"Леге 10\" ще представи книгата на Петър Волгин \"Политически НЕкоректно\". Авторът и творбата му ще бъдат представени от доц. Валентин Вацев.Събитието ще се състои от 18,00 часа в залата на Градския съвет на БСП - София на ул. \"Леге\" №10, етаж 1.", "date": "2019.04.03", "title": "Литературен салон \"Леге 10\" представя книгата на Петър Волгин \"Политически НЕкоректно\""}
{"url": "http://www.cross.bg/bulgariya-mladi-radev-1600822.html", "text": "/КРОСС/ Нашите млади хора трябва да имат представата за света, отворена и активна, и трябва да мислим за образование извън класната стая. Това заяви президентът Румен Радев, който награди победителите в конкурса за млади преподаватели \"Най-важният урок: послание към бъдещите ми ученици\". Инициативата е под патронажа на държавния глава.Вие сте хората, от които зависи бъдещето на България, вашето не е професия, а призвание, обърна се Радев към преподавателите. Учителят достига до съзнанието на учениците, а истинският педагог достига до техните сърца, отбеляза президентът и допълни, че комбинацията между добър учител и добър педагог може да завладее съзнанието, духа и сърцето на учениците.Това е нещо, от което имаме нужда, защото вие сте хората, които ще предадете спойващия елемент на нашето общество - нашите ценности, култура, народопсихология, без което бихме живели в един механичен свят, каза Румен Радев. Той посочи, че светът, в който живеем днес и в който ще живеем утре, става все по-сложен. Искаме да видим успяла, съвременна, модерна България и вие трябва да намерите начин да създадете тази България, заяви държавният глава.Той каза, че в есетата за конкурса е видял картина на тази България, картина, в която учащите не просто ще запаметяват готови знания, а ще станат млади хора, които имат активно отношение към света, задават си въпроси, търсят информация и я осмислят критично, които имат умения на адаптивност, творчество, на провокиране и търсене на истината, които градят модела на успешното общество. Поздравявам ви за вашите идеи образованието да не се заключва в класната стая, отбеляза президентът.Радев припомни, че 65 процента от тези, които сега постъпват в училище, ще упражняват професии, които днес ги няма и ще е необходимо да се създаде креативност у тях, за да бъдат подготвени. Държавният глава пожела успех на преподавателите в начинанието да върнат възрожденския образ на даскала - будещ уважението на човек, който се грижи за своите обучаеми и ги готви за бъдещето.Кампанията подкрепя български студенти и докторанти - бъдещи учители, които вярват, че тяхното призвание е да бъдат преподаватели и искат да се развиват в тази сфера в България. В конкурса са взели участие 370 души, които са изпратили есета по темата. Наградени са 11 участници, които ще получат по 6000 лева годишна стипендия, разпределена по 500 лева на месец за всеки победител. Наградният фонд е осигурен чрез търг, на който са продадени отпечатъци от ръцете на известни българи, сред които и президентът Румен Радев, Лили Иванова, Стоянка Мутафова, Васко Василев, Стефка Костадинова, Христо Стоичков, група \"Сигнал\", Георги Мамалев и други.", "date": "2019.04.03", "title": "Президентът награди млади преподаватели "}
{"url": "http://www.cross.bg/petrov-pari-dai-pernik-1600824.html", "text": "/КРОСС/  Задържани са седем служители на ДАИ-Перник, съобщи Димитър Петров - изпълняващ длъжността административен ръководител на Специализираната прокуратура. По думите му обвинението, което се подготвя да им бъде повдигнато, е за участие в организирана престъпна група с цел получаване на подкупи.Групата е действала на територията на област Перник чрез проверки на пътя и събиране на \"такса спокойствие\". Взимани са пари от няколко десетки транспортни фирми. Част от тях са получавали писма, с които били предупреждавани за проверки. Когато пък собствениците на тези фирми идвали в ДАИ, са им били искани определени суми пари, за да не им бъдат съставени дължимите по закон актове. Събирани са пари и при издаване на лиценз за транспортна дейност, или подновяване на такъв.При спиране на пътя на кола на съответната фирма, проверяващият служител бил длъжен да се свърже с някой от администрацията, който също бил част от групата. След потвърждение, че таксата е заплатена, камионът не се проверявал. Ценоразписът не е твърд, преценявало се според финансовото състояние на фирмата и броя на превозните средства.Групата от ДАИ-Перник е в полезрението на службите за сигурност от средата на миналата година. Задържаните са на средно ниво, има ясно изразен лидер. Сред арестуваните не е ръководителят на ДАИ, уточни Петров.Акцията е започнала около 9,30 ч. тази сутрин, продължава и сега и в служебни помещения и лични адреси.Утре ще бъде съобщена по-подробна информация. Явно става дума за систематичен проблем в Министерството на транспорта при подбора на кадри, каза Петров, визирайки предишни акции в ДАИ в София и в Благоевград. За софийското ДАИ делото е в съда, в Благоевград разследването е приключило, изготвя се обвинителен акт, посочи Петров. ", "date": "2019.04.03", "title": "Задържани са седем служители на ДАИ-Перник "}
{"url": "http://www.cross.bg/skopie-makedoniya-severna-1600825.html", "text": "/КРОСС/  Не са открити документи на мястото на самолетната катастрофа в Северна Македония, при която загинаха четирима български граждани. Предполага се, че те са изгорели. Очаква се идентифицирането на загиналите да отнеме повече време. Телата на жертвите вече са предадени в Съдебна медицина в Скопие.  Посолството ни в Скопие ще окаже необходимото съдействие в процеса по идентифицирането на телата на четиримата загинали български граждани, както и за посрещането на техните близки, съобщиха от Външно министерство. Българският консул е присъствал днес на приемането на телата на загиналите Съдебна медицина в Скопие. Посолството на България в Скопие е създало и кризисен щаб. Останките от разбилия се самолет, летял по маршрут Охрид-София, бяха локализирани във вторник в 19:00 местно време на 4-5 км от връх \"Солунска глава\" в планината Якубица. Днес преди обяд спасителни екипи на властите в Република Северна Македония успяха да стигнат до мястото на инцидента. По неофициални данни самолетът е паднал от височина 4200 метра и се е разбил на надморска височина 2200 метра. По информация от Ръководството на въздушното движение в Република Северна Македония самолетът е попаднал в силна турболенция и пилотът е изгубил контрол над полета ", "date": "2019.04.03", "title": "Не са открити документи на мястото на самолетната катастрофа с българи край Скопие (видео)"}
{"url": "http://www.cross.bg/papa-bulgariya-frantzisk-1600821.html", "text": "/КРОСС/ От 5 до 7 май у нас ще се случи важно и историческо събитие - визитата на папа Франциск в България, който беше избран преди шест години за римски папа. Той е първият папа от Новия свят и първият папа йезуит, каза заместник-председателят на Комисията по вероизповеданията към Народното събрание Васил Антонов на конференцията \"Папа Франциск в България\", организирана от БАН и от Атлантическия клуб в България.През 2014 г. известно списание определи папа Франциск за \"най-влиятелния световен лидер\" - заради реформите му във Ватикана и заради положителното лице, което дава на църквата, заяви Антонов. Васил Антонов съобщи, че \"в България православните християни са около 6 милиона, мюсюлманите са 780 000, католиците са малко над 80 000, а последователите на Арменската църква са над 10 000 души\". В бездуховното време, в което живеем, е нужно задълбочаване на богословския диалог и обръщане към християнските ценности и послания, заяви заместник-председателят на парламентарната комисия по вероизповеданията.Папа Франциск ще дойде на посещение у нас през май, за да поздрави всички българи, да им даде благослов и да отправи своите послания за мир и благоденствие. Това каза на конференцията монсеньор Христо Пройков - апостолически екзарх и председател на Епископската конференция на Католическата църква в България.През дните на посещението на папата у нас България ще бъде в центъра на вниманието на медиите от цял свят и като българи ще го посрещнем с традиционното българско гостоприемство, отбеляза епископ Пройков. Той припомни, че мотото на пътуването на папа Франциск в България носи заглавието на енцикликата на папа Йоан 23-ти, озаглавена \"Мир на Земята\". Това показва желанието на папа Франциск посещението му в България да бъде под знака на мира, който е бил толкова скъп за Анджело Ронкали, бил десет години апостолически легат в България, а след това и папа Йоан 23-ти, каза епископ Христо Пройков.Той отбеляза, че българите очакват с нетърпение посещението на Светия отец у нас и изрази увереност, че то ще остави трайни следи в нашия духовен живот и в историята ни, както и незабравимото посещение на папа Йоан-Павел Втори през 2002 г. в България.Католическата общност в България очаква с особена радост идването на Светия отец и заедно с нашия народ да приемем неговата благословия и молитва за мир, каза епископ Христо Пройков.Ключовата дума на визитата на папа Франциск през май у нас ще бъде \"мир\" и тогава България ще бъде в световния фокус. И нека по време на тази визита мирът да блика от България и целият свят да го види това, каза президентът на Атлантическия клуб в България Соломон Паси на конференцията \"Папа Франциск в България\".Още от 1990 г. Атлантическият клуб е ангажиран с темата за отношенията ни с Ватикана, но през 1990 г., когато започнахме присъединяването към НАТО, си дадохме сметка, че ние имаме огромен репутационен проблем. \"Не бяхме го причинили, но бяхме негова жертва и това беше атентатът срещу папа Йоан Павел Втори и искахме това петно да бъде изчистено от България\", заяви Соломон Паси.Той отбеляза, че първият, който кани папа Йоан Павел Втори в България, е президентът Желев, а след това през 1994 г. започва и мощна кампания за идването на папата у нас. \"Тогава имаше огромна съпротива срещу това идване - и политическа, и религиозна, и на неразбирането, и на инерцията, и на липсата на култура в тази област\", обясни Соломон Паси.Той отбеляза и приноса на Симеон Сакскобургготски за идването на папа Йоан Павел Втори през 2002 г. в България. Тогава папата каза знаменаталната фраза, че \"България няма отношение към атентата срещу него\", припомни Соломон Паси. И отбеляза, че през същата тази 2002 г. България получи две заветни покани - поканата да влезе в НАТО - през ноември 2002 г., и датата за членство в ЕС - пак през есента на 2002 г.Сега сме в нова фаза на отношенията си с Ватикана, посочи Соломон Паси и разказа, че в качеството си на външен министър е изпратил на летището папа Йоан Павел Втори и му е връчил писмо. В него му благодарих за посещението, но отбелязах, че \"за да има България по-голяма тежест в света и в католическия свят, смятаме, че е назрял моментът да определите един български кардинал\", каза Паси. Според него основната политическа мисия на визитата на папа Франциск у нас трябва да е свързана с това българското правителство и католиците ни да поискат от папата той да направи онова, за което на папа Йоан Павел Втори не му стигна времето - да имаме български кардинал. \"Надявам се след визитата на папа Франциск у нас, да имаме един български католически кардинал\", каза Соломон Паси на конференцията.  ", "date": "2019.04.03", "title": "Визитата на папа Франциск у нас: Историческо събитие, което световните медии ще проследят "}
{"url": "http://www.cross.bg/bulgarskite-dokymenti-dokyment-1600827.html", "text": "/КРОСС/  До 30 дни ще бъде срокът за издаване на лична карта, паспорт и документ за самоличност на чужденци, получили убежище, статут на бежанец или хуманитарен статут у нас - това предвиждат промени в Закона за българските лични документи, приети на днешното заседание на правителството.Посоченият срок ще е валиден за обикновената услуга по издаване на документ, а при бързата услуга срокът ще е 10 дни.Друга промяна предвижда данните за родители, съпруг или съпруга, законен представител и промяна на гражданството да се посочват единствено при издаването на първи документ за самоличност на българските граждани.Определя се и срокът за предоставяне на данни от информационните фондове за българските лични документи - до 14 дни от регистриране на искането или подадено писмено заявление.", "date": "2019.04.03", "title": "Облекчават реда за издаване на лични документи "}
{"url": "http://www.cross.bg/byldakov-natzionalniya-alekseii-1600823.html", "text": "/КРОСС/ На 68-годишна възраст почина народният артист на Русия Алексей Булдаков, водещият актьор във филма \"Особености на националния лов\". Това съобщи в сряда за агенция ТАСС пресслужбата на Гилдията на филмовите актьори на Съюза на филмовите дейци. \"Алексей Иванович Булдаков умря, нямаме подробна информация, знаем само, че е бил на турне, имал е тромб\", цитира ТАСС. Алексей Булдаков е роден на 26 март 1951 г. в с. Макаровка, Алтайски край. Впоследствие семейството се премества в Павлодар (Казахстан). През 1969 г. завършва младежкото драматично училище в Павлодарския драматичен театър. AP Чехов. От 1969 до 1981 г. работи в театрите на Павлодар, Томск, Караганда и Рязан. През 1993 г. се премества в Москва, работи известно време в Московския художествен академичен театър \"Максим. Горки\", където е участвал в роли по пиесите на Максим Горки \"На дъното\" (Сатен) и Александър Островски \"Горещо сърце\" (Курослепов).В киното Булдаков дебютира през 1982 г., играе партизанин във филма на Леонид Макаричев \"През огъня\". Впоследствие той участва във филмите \"Семен Дежнев\" (1983), \"Тук е моето село ...\" (1985), \"Хлябът е съществително\" (1988), \"Бели дрехи\" (1992). Славата на Булдаков дойде с ролята на генерал Иволгин в комедиите на Александър Рогожкин \"Особености на националния лов\" (1995), \"Операция\" Честита Нова Година! \" ) и Дмитрий Месхиев \"Особености на националната политика\" (2003). По време на кариерата си актьорът е изиграл повече от 70 роли в комедийни, детективски, исторически и военни филми. Народен артист на Руската федерация (2009 г.). Носител на филмова награда \"Ника\" (1996) с номинацията \"Най-добра мъжка роля\" за \"Особености на националния лов\".", "date": "2019.04.03", "title": "Почина актьорът Алексей Булдаков от \"Особености на националния лов\""}
{"url": "http://www.cross.bg/rymuniya-bulgariya-predi-1600828.html", "text": "/КРОСС/  Все още има възможност дори преди края на мандата на тази Европейскат комисия механизмът за наблюдение на България и Румъния да бъде прекратен. Това заяви зам.-председателят на ЕК Франс Тимерманс на пресконференция, посветена на върховенството на закона.По неговите думи за тази цел препоръките на комисията за България и Румъния трябва да бъдат приложени. Иначе ще бъде много трудно да постигнем това, добави той.\"В България остава още много работа, но много бе и постигнато в областта на върховенството на закона. Механизмът за наблюдение бе създаден, за да се решат проблеми, които трябваше всъщност да бъдат решени преди приемането на страните в ЕС. Имам известни опасения, защото България и Румъния бяха приети в ЕС през 2007 г., а вече сме 2019 г. и все още не сме решили всички проблеми, които трябваше да бъдат решени преди присъединяването\", посочи Тимерманс. Трябва да имаме предвид този урок, когато започваме бъдещи преговори за присъединяване - въпросите за върховенството на закона, разделението на властите. Тези въпроси трябва да бъдат предварително решавани. Бях голям защитник на приемането на България и Румъния, това трябва да бъде ясно. Очакването механизмът бързо да реши въпроси, които още предварително е трябвало да бъдат решени, бе прекалено оптимистично, коментира той. В Румъния на основата на механизма бе постигнат огромен напредък в борбата с корупцията дори на високите управленски равнища. Румънската съдебна система през годините повишаваше ефективността си, имаше хора, поставени зад решетките. Сега има отстъпление. Трябва да се погрижим това да не се закрепи със закони и да се създадат условия за безнаказаност, допълни Тимерманс. ", "date": "2019.04.03", "title": "ЕК: Ако се спазят препоръките, наблюдението на България и Румъния ще отпадне скоро "}
{"url": "http://www.cross.bg/nato-kremul-kerchenskiya-1600829.html", "text": "/КРОСС/ Москва реагира отрицателно на намеренията на НАТО да гарантира преминаването на украински кораби през Керченския проток, които бяха направени от постоянния представител на САЩ към НАТО Кей Бейли Хътчисън. Това съобщиха пред журналисти прес-секретаря на ръководителя на руската държава Дмитрий Песков.- Отрицателно - отвърна той и отговори на въпроса как подобни твърдения се възприемат в Кремъл: - Не разбираме какво имат предвид.Според Песков \"ситуацията с Керченския проток и корабоплаването там е добре позната\". \"В съответствие с международното право, с международните закони, позицията на Русия е много последователна и е добре позната\", добави той.Що се отнася до това дали е възможно корабите на НАТО да преминат в тези води изобщо, представителят на Кремъл каза, че е необходимо първо да се изчака съответното искане. \"След промяната ще се вземе решение\", каза Песков, отговаряйки на въпроса при какви обстоятелства Русия може да пропусне корабите на НАТО в Азовско море. ,Песков подчерта, че \"съществува определена система за уведомяване за такива планове, която трябва да бъде изпълнена\". \"Освен това има и режим за наличието на военни кораби в Черно море, който също е записан от Конвенцията от Монтрьо, която също трябва да бъде приложена\", заключи представителят на Кремъл.По-рано Организацията на Северноатлантическия договор (НАТО) обяви планове за предприемане на мерки за осигуряване на безопасното преминаване на украински кораби през Керченския проток, както и за разширяване на обхвата на въздушното разузнаване в Черноморския регион. Съответното изявление във вторник на брифинг за чуждестранни журналисти във Вашингтон бе направено от постоянния представител на САЩ към НАТО Кей Бейли Хътчисън. Тя потвърди, че се очаква външните министри на НАТО да одобрят този пакет от мерки на двудневна среща, която ще започне в сряда в американската столица. ", "date": "2019.04.03", "title": "Кремъл реагира негативно на плановете на НАТО за преминаването на украински кораби през Керченския проток"}
{"url": "http://www.cross.bg/nikolaii-pavlov-sporta-1600826.html", "text": "/КРОСС/  Със заповед на министър-председателя Бойко Борисов на длъжността заместник-министър на младежта и спорта е назначен Николай Павлов, съобщи пресслужбата на кабинета.Николай Павлов е магистър по икономика от Университета за национално и световно стопанство в София. От 2018 г. до момента, както и в периода от юни 2016 г. до февруари 2017 г., е заемал поста парламентарен секретар в Министерството на труда и социалната политика. В същото ведомство е работил и в главната дирекция \"Европейски фондове и международни програми и проекти\", се посочва в съобщението.", "date": "2019.04.03", "title": "Николай Павлов е назначен за зам.-министър на младежта и спорта "}
{"url": "http://www.cross.bg/otgovornost-mesetza-godina-1600820.html", "text": "/КРОСС/ Гаранцията при покупка на стоки онлайн ще бъде по-голяма. Това обясни Богомил Николов от \"Активни потребители\" по повод обсъжданите в Европарламента директиви за правата на потребителите, които се очаква да бъдат гласувани окончателно до края на месеца. Търговците и производителите вече ще носят отговорност и за вградения софтуер в стоките, а клиентът ще има право да поиска преинсталиране на продукта или замяна с нов.До този момент производители и търговци не носеха отговорност за софтуера на продуктите, а само за физически дефекти по него. Сега, с изменението на европейското законодателство, ще им бъде вменена такава отговорност, която в рамките на две години трябва да бъде одобрена в законите на всяка държава от Европейския съюз.Богомил Николов от \"Активни потребители\": \"Другото важно нещо е, че доказателствената тежест по законовата гаранция се удължава от шест месеца на една година. Тоест досега ние имаме по закон гаранция от две години, но в първите шест месеца се счита, че дефектът е съществувал към момента на продажбата и потребителят не трябва да доказва нищо. Когато обаче на седмия или осмия месец се възползваме от гаранцията си, то ние трябваше да доказваме, че този дефект е съществувал при продажбата, а не е придобит по-късно вследствие на употребата. Сега срокът се удължава на една година\". ", "date": "2019.04.03", "title": "Удължават гаранцията при покупка на стоки онлайн "}
{"url": "http://www.cross.bg/vlastta-kremul-alzhir-1600809.html", "text": "/КРОСС/ Кремъл обяви днес, че се надява преходът на властта в Алжир да премине без чужда намеса, след като президентът Абделазиз Бутефлика подаде оставка на фона на масови протести, предаде АФП.„Очакваме вътрешните процеси в страната да се осъществят без намесата на трети страни\", каза говорителят на Кремъл Дмитрий Песков.Той допълни, че Русия има взаимноизгодни и приятелски отношения с Алжир и двете страни имат много съвместни проекти в икономическата сфера. Русия е съюзник на северноафриканската страна, на която доставя оръжия.Бутефлика (82 г.) управляваше бившата френска колония от две десетилетия и отдавна е обвиняван, че се е окопал във властта Решението за оставката му бе обявено по държавната телевизия късно снощи. Мнозина алжирци приветстваха тази стъпка, но някои заявиха, че ще продължат протестите си и отхвърлиха преход на властта, който ще я остави в ръцете на „системата\".  ", "date": "2019.04.03", "title": "Кремъл се надява да няма чужда намеса в събитията в Алжир "}
{"url": "http://www.cross.bg/kyustendil-kontrol-stryma-1600812.html", "text": "/КРОСС/ 1350 лева е глобата за шофьор, за когото е установено, че се е движел с 277 км/ч по автомагистрала \"Струма\". Това обявиха от Областната дирекция на полицията в Кюстендил. Нарушението е регистрирано по аутобана в посока Дупница - Благоевград при град Бобошево.Водачът е засечен в рамките на специализираната полицейска операция за контрол на скоростта в петък по обяд.Говорителят на ОДП - Кюстендил Катя Табачка обясни:\"Електронният фиш е издаден за налагане на глоба на стойност 1350 лева. Колата е със софийска регистрация и е собственост на лизингова компания. Договорът за ползване е сключен с юридическо лице\".При 24-часов контрол на скоростта в Кюстендилска област са установени 333 нарушения. Двама водачи са пътували по автомагистрала \"Струма\" със скорост 240 и 211 км. 143 от нарушенията са установени със стационарните преносими уреди за контрол.Стационарната камера е заснела 31 нарушения, а с мобилните системи са установени 159.Четирима от нарушителите са заснети в района на село Багренци, на пътя Кюстендил - Дупница. Те са преминали през населеното място с над 50 км над допустимата скорост и са чужди граждани ", "date": "2019.04.03", "title": "1350 лева глоба за шофьор, карал с 277 км/ч по АМ \"Струма\" "}
{"url": "http://www.cross.bg/obshtestvenata-arkat-yspeshno-1600811.html", "text": "/КРОСС/ Консорциумът \"Аркад\" е избран за изпълнител за строителството на втората тръба от газопровода \"Турски поток\". Това обяви по време на изслушване в Народното събрание енергийният министър Теменужка Петкова.Петрова съобщи, че изборът на строител е факт след успешно приключилата трета фаза на пазарния тест за резервиране на капацитет на тръбата.„С радост мога да споделя, че обществената поръчка, свързана с избор на изпълнител, приключи успешно. В хода на процедурата се явиха три консорциума. От двата, които стигнаха до финала, офертата, която печели, е на консорциум „Аркат\", който се състои от компания „Аркат\" от Саудитска Арабия и италианска компания. Те дадоха такава оферта, която дава възможност да влезем в бюджета на обществената поръчка\".Изпълнението на обществената поръчка се гарантира в рамките на 250 дни. ", "date": "2019.04.03", "title": "Консорциумът \"Аркад\" ще строи втората тръба на \"Турски поток\" "}
{"url": "http://www.cross.bg/severna-makedoniya-marinov-1600814.html", "text": "/КРОСС/ Няма оцелели при самолетната катастрофа в Северна Македония, открити са четири тела. Това заяви на брифинг вътрешният министър Младен Маринов. \"Колегите от Република Северна Македония са успели да стигнат до мястото на катастрофата на самолета\", уточни министърът. Той обясни още, че предстои да им бъде направена аутопсия, за да потвърдят самоличността на загиналите. \"В постоянна връзка сме с колегите от Северна Македония. Извършва се оглед на място и се работи по установяване на причините за катастрофата\", поясни Маринов.Вътрешният министър посочи още, че към момента всяка друга информация е въпрос на предположения и затова призова за време, за да се изясни причината за катастрофата.\"Към момента вътрешният министър на Северна Македония ме увери, че имат ресурс да се справят с първите и неотложни действия. Ние сме заявили, че сме в готовност да им помогнем при нужда\", подчерта Младен Маринов.   Посланикът ни в Република Северна Македония Ангел Ангелов обясни пред Дарик, че в разследването на инцидента ще се включи и Международната организация за въздухоплаване.\"Причините за самолетната катастрофа може да са различни - удар в планината, загуба на пространствена ориентация заради силната турболенция, но е твърде рано да се правят заключения. Трябва да се събере още информация, да се чуят записите на радиоразговорите с ръководството на въздушното движение\", коментира пред Дарик полковникът от резерва Любен Лозанов, дългогодишен експерт по безопасността на полетите във ВВС. Самолет „Чесна\" с четиричленно българско семейство на борда, летящ от Охрид за София, се разби в Република Северна Македония във вторник. Всичките четирима пътници - мъж, съпругата му и двете им деца, са загинали.Според македонските медии самолетът е изчезнал от радарите във вторник около 17.16 ч. българско време. Контактът е изгубен западно от Солунска глава - най-високият връх на планината Якубица в Северна Македония. Върхът е с височина 2540 метра и според метеоролози времето в района се променя изключително бързо и динамично, което може да е една от причините за падането на самолета. ", "date": "2019.04.03", "title": "Младен Маринов: Няма оцелели при самолетната катастрофа, открити са 4 тела "}
{"url": "http://www.cross.bg/grazhdanin-arest-zadurzhan-1600813.html", "text": "/КРОСС/ На ГКПП Капитан Андреево вчера е задържан 44 -годишен турски гражданин. Той е влизал в страната с лек автомобил ,,Ланд Ровер'' с австрийски  регистрационен номер. Установено е, че мъжът е обявен за международно издирване от австрийските власти въз основа на Европейска заповед за арест, издадена от съда в Инсбрук за изнасилване.Турският гражданин е задържан в ГПУ-Свиленград, след което с постановление на Върховната касационна прокуратура е отведен в следствения арест в Свиленград. ", "date": "2019.04.03", "title": "Гранични полицаи задържаха турски гражданин, издирван за изнасилване "}
{"url": "http://www.cross.bg/putya-avtomobil-durveta-1600815.html", "text": "/КРОСС/ 19-годишен водач на лек автомобил катастрофира на пътя за Златарица, след като се е движил с несъобразена скорост.Пътно-транспортното произшествие е възникнало на 3 април, през нощта при ясно време и суха пътна настилка, като лек автомобил БМВ излиза извън пътя и се блъска се в три дървета, преобръща се и се запалва.Пострадали са водачът и четиримата пътници. Те са настанени в реанимация, без опасност за живота.", "date": "2019.04.03", "title": "Шофьор помете три дървета и прати петима души в болница "}
{"url": "http://www.cross.bg/ptitzi-ptitzite-zona-1600818.html", "text": "/КРОСС/ Българската агенция по безопасност на храните (БАБХ) констатира ново огнище на заболяването Инфлуенца по птиците (H5) в регистриран животновъден обект в село Йоглав, община Ловеч, област Ловеч.  Пробите са потвърдени на 2 април (вторник) от Националната референтна лаборатория към Националния диагностичен научноизследователски ветеринарномедицински институт. Засегнатите птици в обекта са патици мюлари. С цел контрол и ликвидиране на заболяването, БАБХ прилага всички мерки в съответствие с действащото законодателство. Със Заповед на изпълнителния директор на БАБХ са определени действията за ликвидиране на огнището с високопатогенна инфлуенца по птиците и срещу разпространението на инфекция сред птиците в района.Извършва се хуманно умъртвяване и унищожаване на всички птици, отглеждани в обекта, което ще бъде последвано от почистване и дезинфекция. Определени са 3-километрова предпазна зона и 10-километрова зона за наблюдение около констатираното огнище на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас.След установеното през март 2019 г. в село Лисец огнище на болестта, продължават ежедневните клинични прегледи на птиците, отглеждани в останалите селища в предпазната зона, и се прави епизоотично проучване за причините, довели до заболяването.В момента са свикани областните и общинските епизоотични комисии. За случая е информирана и РЗИ-Ловеч и са взети всички превантивни мерки с цел опазване здравето на хората.На този етап няма засегнати хора и няма опасност за потребителите. Евентуалното заразяване може да случи при пряк контакт с болни птици.БАБХ напомня, че фуражите и суровините за тях следва да се съхраняват в закрити помещения. По този начин се избягва възможността диви пернати да заразят фуража, а оттам и питомните да бъдат заразени с вирус ", "date": "2019.04.03", "title": "Инфлуенца по птиците в Ловешко"}
{"url": "http://www.cross.bg/bulgariya-vasil-antonov-1600816.html", "text": "/КРОСС/ „В бездуховното време, в което живеем, е нужно задълбочаване на богословския диалог, обръщане към християнските ценности и послания\". Това заяви по време на Конференция „Папа Франциск в България\" народният представител от ПГ на „БСП за България\" Васил Антонов. Конференцията бе организирана от Института за изследване на обществата и знанието при БАН и Атлантическия клуб в България. Според Aнтонов е важно да се обръща внимание на такива знакови посещения, защото те издигат връзката между православието и католицизма и утвърждават общите ни християнски ценности.Той подчерта, че папа Франциск  идва на посещение в България на 5 - 7 май с посланието „Мир на Земята\". „От това се нуждае днес човечеството - от мир и от християнско единство\", категоричен бе той.„На всички участници в конференцията пожелавам успех и ми позволете да цитирам малка част от Молитва за мир:„Боже на мира, дай ни мир в душите, за да покажем с нашия живот, че мирът е възможен на Земята. Амин.\", завърши Васил Антонов.", "date": "2019.04.03", "title": "Васил Антонов: Нужно е обръщане към християнските ценности и послания  "}
{"url": "http://www.cross.bg/bulgariya-kasting-modeli-1600817.html", "text": "/КРОСС/ Над 500 момичета и момчета от цяла България се включиха в националния кастинг в Sofia Ring Mall, организиран от най-престижната модна агенция в страната Ivet Fashion. Той се състоя в два поредни дни и събра на едно място бъдещи топмодели, техните родители, модни букъри, скаути и популярни лица от света на модата и шоубизнеса. В експертното жури на най-масовия кастинг за модели, правен в България, бе и самата собственичка и основателка на модната агенция Ивет Григорова. Тя прекара целия уикенд в Sofia Ring Mall в търсене на новите топ лица, на които да предложи договори за работа в България и чужбина. Стотици момичета и момчета от цялата страна дойдоха в мола в полите на Витоша, за да участват в моделското събитие №1 и да сбъднат мечтата си. Чуждестранни красавици пък бяха прелетели хиляди километри, за да се запишат и участват в кастинга „Ivet Fashion Model Search\".Самата Ивет Григорова сподели с широка усмивка: „Мисля, че открихме двойничката на Адриана Лима!\". Освен нея, на финалното ниво на кастинга бяха одобрени още над 5 момичета, на които им предстои да подпишат професионален договор с българската топ агенция. Една от най- известните актриси и модели в България и дъщеря на собственичката на Ivet Fashion - Луиза Григорова- Макариев също беше част от събитието. Тя бе в компанията на своя съпруг - режисьора Мартин Макариев, и неговият син.Най-големият кастинг за модели в Sofia Ring Mall събра на едно място и едни от най-популярните звезди на агенцията - мис България за 2011 година Ваня Пенева и Розмари Тишър, известна и с участието си в последния сезон на VIP Brother. Очаквайте скоро подробности за финалистките и бъдещи звезди в модния бизнес, които ще имат невероятната възможност да подпишат договор с едни от най-големите фешън агенции в света!", "date": "2019.04.03", "title": "Най-големият кастинг за модели откри BG-двойничка на Адриана Лима"}
{"url": "http://www.cross.bg/pomoshti-godina-sotzialni-1600800.html", "text": "/КРОСС/ Социалните помощи за деца ще се спират за една година, ако децата не ходят редовно на детска градина или училище. Това реши на първо четене мнозинството в Народното събрание с приетите текстове, предложени от ГЕРБ.  Бяха подкрепени и мерките на патриотите, с които месечните социални помощи се обвързват с полагане на обществено полезен труд. ДПС се обявиха против крайните мерки и не подкрепиха промените.Ако дете отсъства без уважителна причина повече от 3 дни в месеца от задължителна форма на предучилищно образование, както и 5 учебни часа за ученик, семейството ще бъде лишено от семейни помощи за детето за една година. Еднократната помощ за първолаците ще се получава на две равни части - първата в началото на учебната година, а втората в края на първия срок. Депутатите отхвърлиха законопроекта на БСП, който предвиждаше радикална мярка - спиране на всички социални помощи при непосещение на задължително предучилищно и училищно образование.Председателят на социалната парламентарна комисия Хасан Адемов от ДПС видя в трите законопроекта акция преди изборите: \"Става въпрос за предизборна пушилка чрез фиксация върху един обществено недолюбван етнос. 46,1 млн. при бюджет 1,1 млрд. на Агенцията за социално подпомагане. Тези хора ли са хората, които източват социалната система? Мерки за въздействие и възпитание. Някой може ли да ми каже какви са тези мерки? В трудово-възпитателни лагери, в трудово-възпитателни училища или къде, как\".Галя Захариева от ГЕРБ обърна внимание, че мерките, предлагани от тях, не са само санкционни, но и подкрепящи: \"Тези помощи, които ние ще спрем от получаване от семействата, защото те не уреждат и не дават подкрепящата семейна среда, се връщат обратно в училището, в което учи или ходи на детска градина детето и те отново се използват за подкрепа на самото дете или ученик\". ", "date": "2019.04.03", "title": "Помощите за деца се спират за година, ако не ходят редовно на училище "}
{"url": "http://www.cross.bg/kyrymbashev-predlozheniya-stava-1600796.html", "text": "/КРОСС/ \"Изпълнихме заръките на председателя Антонио Таяни и намалихме с цели 99 внесените предложения по пакета \"Мобилност\". Сега вече не са 1224, а само 1125\", каза Петър Курумбашев, член на Делегацията на българските социалисти в Европейския парламент, в предаването \"Денят започва\" по БНТ.\"Правилникът казва, че когато едно предложение получи повече от една трета от гласовете, то отново трябва да отиде в пленарна зала. Сега особено държим тези 1125 предложения да бъдат гласувани едно по едно в пленарна зала, за да се уважава върховенството на закона в Европейския парламент. Другата страна, която се опитва да погази всякакви процедури от самото начало на гледането на пакета \"Мобилност\", ще се опита да вкара тези предложения в блокове (така, както се опитаха и миналата седмица), но сами разбирате, че няма как 1125 предложения да бъдат \"смачкани\" в 5 блока.Снощи нашият любезен опонент - г-н Исмаил Ертуг (докладчикът от страна на СиД) - е написал писмо, в което казва именно, че предложенията трябва да бъдат гласувани в блокове, ние написахме обратното писмо и ще държим да се гласува изменение по изменение\", коментира още Курумбашев.\"Като имаме предвид, че вчера гласуването продължи пет часа и го проведохме около 50 души, много е интересно, ако се спази правилникът, колко време ще продължи гласуването в пленарна зала, в което ще участват около 600 или 700 евродепутати\".На коментар на водещата, че г-н Ертуг е представител на социалистите в Европейския парламент, Курумбашев посочи, че позицията на г-н Ертуг се поддържа от френските и немските евродепутати от Европейската народна партия. \"Да не би те да са станали социалисти? Аз лично не вярвам. Очевидно е, че разделението е по държави и е очевидно, че става въпрос за нещо друго, много неприятно - под една социална маска очевидно става въпрос за чист протекционизъм, за пазене на пазара и недопускане на нашите фирми на техните пазари. Тук става дума за нещо много просто - когато тези държави правят пари на нашите пазари, тогава трябва да има свободна търговия и свободно движение на хора, стоки и услуги, но когато нашите фирми правят пари на техните пазари, да се загрижим и - както се казва - да плачем на чужд гроб\", смята Курумбашев.По думите на българския евродепутат като Европейски съюз обвиняваме Китай в протекционизъм - те, например, не разрешават каботажа на техни пристанища. В същото време споменатите държави си позволяват същото поведение спрямо Централна и Източна Европа. \"Значи когато ни устройва, пазарът трябва да е свободен. А когато трябва да си защитим нашия пазар, ситуацията става \"нашето си е наше, а чуждото е общо\".  ", "date": "2019.04.03", "title": "Курумбашев: Логиката на пакета \"Мобилност\" е \"Нашето си е наше, а чуждото е общо"}
{"url": "http://www.cross.bg/sozopol-myseva-prokyratyrata-1600806.html", "text": "/КРОСС/ Отстраняване от длъжност на кмета на Созопол и на главния счетоводител Златка Мусева поиска днес Софийската градска прокуратура. Към двамата са повдигнати обвинения за длъжностно присвояване в особено големи размери - близо 2 млн. лв.Обвинението към Панайот Рейзи е конкретизирано на 1 април, посочени са съучастниците му и точния размер на присвоената сума, уточняват от прокуратурата. Също тогава е привлечена към него и Златка Мусева, както и трети съучастник, на име Венцислав.Според обвинението, Рейзи и Мусева са плащали пари от бюджета на Община Созопол по фактури за извършени СМР, но сумите постъпвали по сметка на човек, който няма нищо общо с фирмата - изпълнител.Прокуратурата твърди, че това е извършено във връзка с работата на двамата обвиняеми и служебното им положение и това би създало пречки при разследването.Искането на прокуратурата е внесено в Специализирания наказателен съд. ", "date": "2019.04.03", "title": "Прокуратурата поиска отстраняване на кмета на Созопол "}
{"url": "http://www.cross.bg/finansirane-vaychera-evro-1600793.html", "text": "/КРОСС/ След като 43% от българските общини спечелиха финансиране за високоскоростен безжичен интернет на обществени места, сега над 150 общини, могат да участват във втория етап на инициативата WiFi4EU.Конкурсът ще бъде отворен на 4 април 2019 г. в 14:00 часа българско време (13:00 ч. Централно европейско време). Този път бюджетът е 51 млн. евро и ще бъдат раздадени 3 400 ваучера. Максималният процент финансиране, който всяка страна може да спечели е увеличен от 8 на 15% от общите средства. Това означава, че всяка държава може да получи максимум 510 ваучера в размер на 15 000 евро. За сравнение, в първия конкурс, бюджетът беше 42 млн. евро, раздадени бяха 2 800 ваучера, като максималният брой за държава беше 224.Конкурсът ще бъде отворен за участие до 17 часа на 5 април 2019 г. Продължава да важи принципът „първи кандидатствал, първи получил\" при спазване на географския баланс.Министерството на транспорта, информационните технологии и съобщенията е в непрекъсната кореспонденция, както с общините, които спечелиха финансиране в първия конкурс, така и с потенциалните кандидати за втория етап.  ", "date": "2019.04.03", "title": "Над 150 български общини могат да кандидатстват за безплатен безжичен интернет "}
{"url": "http://www.cross.bg/sozopol-obshtina-prestuplenie-1600794.html", "text": "/КРОСС/ Наскоро кметът на Созопол беше обвинен в присвояване на над 2 млн. лева, като става дума за десетки случаи, в които Рейзи е плащал с пари на общината за ремонтни дейности, но те отивали при човек, който нямал нищо общо с фирмата-изпълнител. От държавното обвинение са установили над 30 подобни случая в периода от 2014 г. до 2017 г. За целта той е извършвал и документни престъпления, като били подправяни договори и фактури.От Софийската градска прокуратура съобщиха, че в хода на разследването са повдигнати обвинения на главния счетоводител на общината Златка Мусева, както и на Венцислав П.Основание за общо 72 банкови превода били договори за различни строително-монтажни работи в села край Созопол - от ремонт на детска градина до авариен ремонт на улици и подпорни стени за ликвидиране на последици от стихийно бедствие, се посочва от прокуратурата.Обвинението е за извършено от Златка М. длъжностно присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления - престъпление по чл.203 ал. 1, вр. с чл. 202,  ал. 1, т.1 и т.2, във вр. чл. 26, ал.1 от НК. Тя е привлечена като обвиняема за това, че в периода от 29.08.2014 г. до 27.03.2017 г. в Созопол, при условията на продължавано престъпление, с 34 отделни деяния, в качеството си на длъжностно лице и след като се е сговорила предварително с другите извършители - Панайот Рейзи - кмет на община Созопол,  и Венцислав П., е присвоила чужди пари в общ размер над 2 млн. лв.- собственост на община Созопол. Счетоводителката е наредила изплащането на сумата в общ размер над 2 млн. лв. да бъде преведена от община Созопол по две банкови сметки с титуляр физическо лице, нямащо нищо общо с фирмата изпълнител. За улесняване на присвояването тя извършила и документни престъпления по чл. 316, във връзка с чл. 309 ал. 1 от НК. Като основание за банковите преводи - общо 72 на брой, се сочели договори за различни СМР в села, находящи се на територията на община Созопол - от ремонт на детска градина до авариен ремонт на улици и подпорни стени за ликвидиране на последици от стихийно бедствие. Спрямо нея е взета мярка за неотклонение „подписка\". Ако бъде призната за виновна по повдигнатото й обвинение за престъплението по чл. 203 от НК  /длъжностно присвояване/ Златка Мусева може получи наказание „лишаване от свобода\" от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност\".По същото досъдебно производство е привлечен към наказателна отговорност и Венцислав  П. Повдигнато му е обвинение  за извършено от него присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления - престъпление по чл.203 ал. 1, вр. с чл. 202,  ал. 1, т.1 и т.2, във вр. чл. 26, ал.1 от НК. В същия период  от 29.08.2014 г. до 27.03.2017 г. в Созопол, при условията на продължавано престъпление, с 34 отделни деяния, и след като се е сговорил предварително с другите извършители - Панайот Рейзи -кмет на община Созопол, и Златка М.- главен счетоводител в община Созопол,  е присвоил чужди пари - сумата над 2 млн. лв. собственост на Община Созопол. Обвиняемият е също с мярка „подписка\". Ако бъде признат за виновен по повдигнатото му обвинение за престъплението по чл. 203 от НК  /длъжностно присвояване/ Венцислав П. може получи наказание „лишаване от свобода\" от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност\".И тримата обвиняеми остават на свобода срещу най-леката мярка за неотклонение - „подписка\".Източник: БНР,NOVA ", "date": "2019.04.03", "title": "Прокуратурата обвини и съучастниците на кмета на Созопол Панайот Рейзи, присвоили 2 млн. лева"}
{"url": "http://www.cross.bg/narysheniya-sredstva-kontrol-1600797.html", "text": "/КРОСС/ Специализирана полицейска операция за контрол на скоростните режими бе проведена по инициатива на TISPOL. Акцията  бе осъществена на територията на всички държави-членки на европейската мрежа на службите на Пътна полиция.В рамките на полицейските действия са установени общо 10 434 нарушения на максимално разрешената скорост за движение, със 154 автоматизирани технически средства и системи. Контролът се е извършвал на 608 места, като са участвали 279 служители.Установените нарушения от стационарните технически средства са 282, от мобилните системи, с които са оборудване полицейските автомобили - 4 900, а от стационарно-преносимите уреди за контрол на скоростта (триноги) - 5 252.Констатирани са 50 нарушения на водачи на превозни средства, които са превишили с над 50 км/ч максимално разрешената скорост за движение в населено място.Анализът на първоначалните данни сочи намаление на броя на пътните инциденти - на територията на страната са регистрирани 65 леки пътнотранспортни произшествия с материални щети и 15 - с ранени.При допълнителните проверки на МПС са установени 563 други нарушения на ЗДвП. ", "date": "2019.04.03", "title": "Резултати от проведена полицейска операция „24 часа контрол на скоростта“ "}
{"url": "http://www.cross.bg/tyrtziya-rezyltata-istanbyl-1600801.html", "text": "/КРОСС/ На местата в Турция, където няма обжалвания, ще бъдат обявени резултатите от местните избори. Това заяви в Анкара председателят на Висшия избирателен съвет Сади Гювен. В Истанбул обаче все още няма окончателни резултати.Гювен съобщи пред журналисти, че се чака изтичането на законовите срокове за обжалвания, за да бъдат обявени официалните резултати. По-рано Висшият избирателен съвет отмени решение на областния избирателен съвет в Истанбул и повторното преброяване на невалидните бюлетини в осем района на града ще продължи. Това беше решено на извънредно среднощно заседание на Съвета в Анкара, продължило час и половина.Все още се чакат решенията на общинските избирателни съвети в около 2/3 от районите на Истанбул. Те могат да уважат или да отхвърлят направените от политическите партии жалби за повторно преброяване на част или на всички недействителни гласове в съответната община. Повторното броене може да увеличи гласовете на всеки един от двамата основни претенденти, ако се окаже, че валидни бюлетини са били отчетени като недействителни. Такива случаи вече имаше в полза на Екрем Имамоглу, който добави към резултата си още няколкостотин гласа от различни квартали в Истанбул.Директорът на президентския офис по комуникациите Фахреттин Алтун призова в Туитър всички, включително чуждите правителства, да уважават течащите юридически процедури и да се въздържат от стъпки, които могат да бъдат счетени за намеса във вътрешните работи на Турция. Изявлението на Алтун е в отговор на говорителя на Държавния департамент на САЩ Роберто Паладино, който заяви по повод отминалия вот в Турция, че приемането на резултата е част от свободните и честни избори. По думите му, Съединените щати не очакват нищо по-малко от Турция.Изявлението на говорителя предизвика и реакция на неговия колега от турското външно ведомство Хами Аксой, който в писмено изявление посочи, че тече предвиденото в законите отчитане на вота, за да бъде точно отразена волята на народа. Според Аксой \"никоя страна няма право да се намесва в резултатите от изборите в друга страна и да смята себе си за източник на легитимност на резултата\". ", "date": "2019.04.03", "title": "Обявяват резултата от местния вот в Турция "}
{"url": "http://www.cross.bg/sofiya-fandukova-stolitzata-1600808.html", "text": "/КРОСС/ Знамената на столичните общински училища бяха осветени от белоградчишкия епископ Поликарп на тържествена церемония в центъра на София. Празничното събитие е част от честванията по повод 140-годишнината от обявяването на града за столица на България. Сред официалните гости на церемонията на площад \"Свети Александър Невски\" бяха кметът на града Йорданка Фандъкова, просветният министър Красимир Вълчев, народни представители.Фандъкова поздрави столичани и отбеляза, че основният приоритет продължава да бъде превръщането на столицата в иновативен и зелен град, в който се правят инвестиции в образованието заради реализацията на младите хора: \"София е град на младите хора. Перспективата я дават те, а ние им осигуряваме условията за това\", каза кметът Фандъкова.Десетки столичани присъстваха на празничната церемония и си пожелаха подобряване на стандарта на живот, откриване на нови работни места и превръщането на града в един духовен и просветен център.По-рано в църквата \"Света София\" в столицата беше отслужена литургия, оглавена от Белоградчишкия епископ Поликарп, викарий на Софийския митрополит: \"На този ден си спомняме и благодарим за трудовете на всички онези, които през всички тези години са послужили за добруването на столицата, на народа. Спомняме си за всички онези, които по една или друга причина са паднали за свободата на този град\".Столичани си пожелаваха градът да се превърне в духовен, културен и просветен център. По думите им, днес София е изправена пред предизвикателствата на големите градове: \"Тук съм израсла. За мен София е много специално място, но за съжаление София е много далеч от това, което беше в моето детство. Доста по-неугледна и мръсна от това, което беше\". \"Градът, в който живеем, е хубав, развиващ се, обаче има нужда от по-добра архитектура, модерна. Не ми харесват последните ремонти\".\"Трябва да се помисли за инфраструктурата в крайните квартали. Има много проблеми, като навсякъде почти, с хигиената, с транспорта, но все пак обичам си столицата, гордея се\", коментираха жители. В атракция за столичани ще се превърне и празничният ретро трамвай, който ще се движи между 16.00 и 18.00 часа по маршрут площад \"Възраждане\" - Централна гара и обратно.В късния следобед в градинката пред Народния театър ще бъде открита изложба, представяща важни моменти от историята на града, а под стъкления купол на Софийското ларго от 18.00 часа ще се състои концерт на Софийския духов оркестър. Тържествата ще завършват с празнични илюминации на площад \"Княз Александър I Батенберг\" от 20.30 часа. През целия ден с вход свободен ще работят Регионалният исторически музей, Софийската градска художествена галерия, парк-музей \"Врана\" и Зоологическата градина. ", "date": "2019.04.03", "title": "Фандъкова: София е град на младите хора "}
{"url": "http://www.cross.bg/shterev-otbor-zhenskiya-1600803.html", "text": "/КРОСС/ Бронзовият медалист от олимпийските игри в Сеул 1988 Симеон Щерев ще води женския национален отбор по борба на Русия, съобщи Би Ти Ви. Треньорът, който беше в основата на успешната кариера на Станка Златева, вече се е разбрал с руската федерация.Той обаче няма да води отбора на европейското в Букурещ от 8 до 14 април. Очаква се той да дебютира на поста в голямо състезание на европейските игри в Минск.Големите успехи на Щерев като треньор са свързани със Златева, която е сребърна медалистка от игрите в Пекин 2008 и Лондон 2012. Бившата състезателка е още петкратна световна и шесткратна европейска шампионка.За последно Щерев работи с женския отбор на Китай, а преди това ръководи състава на Азербайджан. ", "date": "2019.04.03", "title": "Симеон Щерев ще води женския отбор по борба на Русия"}
{"url": "http://www.cross.bg/shofyor-aiitos-leva-1600787.html", "text": "/КРОСС/ Таксиметров шофьор от Айтос се усъмнил, че го използват за \"муле\" в схема за телефонна измама и сигнализирал в полицията. Случаят е от понеделник вечерта. Така младият мъж предотвратил опит да бъдат отнети близо 6 хиляди лева от жена от Бургас. Тя сама изминала разстоянието до Айтос, за да помогне на мними полицейски служители, които да задържат  телефонни измамници.Първото телефонно обаждане от румънски номер Селдин получил в неделя по обед. Мъжът се представил като Христов, собственик на агенция за недвижими имоти. Той поискал 36-годишният мъж да превози негови клиенти до Букурещ. Последвали още много разговори с уточняване на цени, отмяна на пътуване, после нови договорки. Последното позвъняване било в понеделник следобед.„Към 18 часа ми се обади да отида пред магазин, който се намира до църквата в Айтос и там каза, че ще ме чака човекът, с когото ще тръгваме за Букурещ. И каза, че ще ми плати предварително, нямало проблем за парите\", разказва таксиметровият шофьор пред NOVA.На уговореното място Селдин вижда възрастна жена, която говори по телефона. Toгава вижда в ръцете й черен плик и се досеща, че в него има пачка банкноти, а тя е обект на телефонна измама. Таксиметровият шофьор се отдалечава и веднага търси помощ на телефон 112. Не посмял да говори с жертвата.Служителите на полицията в Айтос реагирали светкавично. Успели да стигнат до жената преди телефонните измамници. Установили, че тя е изтеглила 3 хиляди лева от банката и към тях прибавила още 2700 лева спестявания, които била готова да предаде на измамниците. Те действали по позната схема: „Че изискват съдействие от  нея, за да помогне на полицейски служители при задържането на телефонни измамници, като след приключване на операцията дадените от нея парични средства ще й бъдат възстановени. Естествено жената се е предоверила. Може би не е била достатъчно бдителна, поради което е изтеглила и част от паричните суми, след което е взела наличните в дома и, поставяйки ги в черен найлонов плик, се отправила към Айтос, където е потърсила таксиметров шофьор, който да я откара до Букурещ\", обясни говорителят на ОД на МВР-Бургас Цветелина Рандева.От полицията в Бургас обясняват, че от началото на годината имат 5 разкрити случая на опити за телефонни измами. ", "date": "2019.04.03", "title": "Таксиметров шофьор предотврати телефонна измама"}
{"url": "http://www.cross.bg/etazhi-visokite-vlastta-1600791.html", "text": "/КРОСС/ На 8 април, понеделник, от 13.00 часа на \"Дондуков\" 2 президентът Румен Радев свиква заседание на Консултативния съвет за национална сигурност. Заседанието ще бъде на тема: \"Резултати от противодействието на корупцията по високите етажи на властта. Необходимост от мерки\".", "date": "2019.04.03", "title": "Президентът свиква КСНС за борбата с корупцията по високите етажи на властта "}
{"url": "http://www.cross.bg/ychilishtata-konkyrs-izkystvo-1600792.html", "text": "/КРОСС/ Държавна агенция за закрила на детето, в партньорство с Министерство на образованието и науката, организират Национален конкурс „Плакат\" за училищата по изкуства, училищата с паралелки „Изобразително изкуство\" от системата на Министерство на образованието и науката, както и за школите по изкуствата (2019 г.).Kонкурсът за плакат е насочен към учениците от специалностите „Рекламна графика\" и „Компютърна графика\" в училищата по изкуствата, паралелки с разширено изучаване на „Изобразително изкуство\", към училищата от системата на МОН, както и за школите по изкуствата. Тематиката е свързана с правата на децата. Конкурсът е под мотото „Щастливи заедно\".Целта на конкурса е да стимулира творческия потенциал и изява на учениците по теми, свързани с правата на децата, които включват и правото да бъдат както потребители, така и създатели на изкуство и култура; да ги насърчи да демонстрират креативност и индивидуалност; да възпитава в тях уважение към семейните ценности; да ги накара да обърнат по-сериозно внимание към опасностите, които крие заобикалящата ги реална и дигитална среда.Темата на конкурса е „Щастливи заедно\".Подтемите са:1. Здравословен начин на живот за моето добро здраве;2. Моето виждане за образование за бъдещето;3. Аз и моето семейство;4. Сигурност във виртуална и реална среда;5. Играя, спортувам и се забавлявам.Повече информация за Националния конкурс ще намерите в прикаченото Приложение, както и на E-mail адрес: irina.daneva@sacp.government.bg ", "date": "2019.04.03", "title": "ДАЗД обявява Национален конкурс „Плакат“ "}
{"url": "http://www.cross.bg/snoshti-samoleta-borisov-1600785.html", "text": "/КРОСС/ \"Досега говорих със Заев, от снощи сме в комуникация с него. Правят всичко възможно да стигнат до самолета\". Това заяви премиерът Бойко Борисов относно авиокатастрофата, при която самолет с четиричленно българско семейство се разби в Северна Македония.\"Нашият хеликоптер е готов от снощи, засега смятат, че се справят, защото е много непристъпна местността. Дано по-скоро стигнем, да се разберат причините за катастрофата\", коментира още той.", "date": "2019.04.03", "title": " Борисов: В постоянен контакт съм със Заев за самолета"}
{"url": "http://www.cross.bg/haskovo-muzhe-kriminalno-1600783.html", "text": "/КРОСС/ Полицията задържа трима мъже, извършители на крупен грабеж от пощата в Хасково. Разследването стартира след получен сигнал в нощта на 7 срещу 8 юни 2016г. Тогава  група маскирани мъже проникват в сградата на пощенската станция, обезвреждайки охранителната техника, привеждат  в безпомощно състояние охранителя, за минути проникват в трезора, чрез използване на  металорежещи машини отварят три масивни метални каси отнемат крупната сума от- 1 833 000 лв. и се оттеглят с  автомобили по предварително подготвени маршрути.След извършения на място оглед е сформиран разследващ екип от служители на ОДМВР- Хасково, подпомагани от колегите им от ГДНП, под ръководството на Окръжна прокуратура -Хасково, който предприема  множество оперативно-издирвателни действия  на територията на цялата страна. В рамките на разследването са разпитани над 100 свидетели, формиран е профил на извършителите -  криминално проявени, с технически  познания,  назначени и изготвени са  близо 40 експертизи, разпознавания и психологически изследвания, както и множество претърсвания.Тримата мъже - един на 41 и двама на 45 години, са задържани в момент на извършване на друго криминално престъпление. Повдигнати са им няколко обвинения по текстове от НК, касаещи престъпления, за които се предвижда лишаване от свобода от пет до петнадесет години.Делото е изпратено на Окръжна прокуратура - Хасково с мнение за предаване на съд на обвиняемите лица. ", "date": "2019.04.03", "title": "Задържаха трима мъже, обрали 2 млн. от пощата в Хасково"}
{"url": "http://www.cross.bg/obosobeni-chasti-privatizatziya-1600786.html", "text": "/КРОСС/ Със 73 гласа \"за\", три - \"против\" и 15 \"въздържал се\" Народното събрание одобри предложението на Министерския съвет за приватизация на обособени части от имуществото на \"Вазовски машиностроителни заводи\" ЕАД-Сопот /ВМЗ-Сопот/.Според вносителя целта е да се раздържавят обособени части по три обобщени позиции от ВМЗ ЕАД Сопот, поради отпаднала необходимост от тях за реализиране на производствената и търговската дейност на дружеството. Същите не се използват и са необходими допълнителни разходи за тяхната поддръжка, се посочва още в мотивите.\"Вазовски машиностроителни заводи\" ЕАД-Сопот е включено в т.нар. забранителен списък от Закона за приватизация и следприватизационен контрол. Раздържавяването на обособени части от неговото имущество се извършва от Агенцията за приватизация и следприватизационен контрол след вземане на решение за това от Народното събрание по предложение на правителството.Става думи за над 1000 дка застроени площи с предназначение \"промишлена сграда\", складови бази, почивна база \"Чевира\" в землището на село Старосел, дървопроизводствени площи.Димитър Александров /ГЕРБ/ определи решението като правилно. Когато един имот не се поддържа, неговата стойност пада, в момента цените на имотите са на много добро ниво, обясни той. Ако бъде осъществена сделката, потенциалният нов собственик ще развие дейност, което означава приходи за държавата, смята депутатът.Йордан Апостолов от Обединени патриоти поиска процедурата да бъде първо пусната на явен търг.От КРИБ и КНСБ подкрепят решението и го оценяват като полезно за българската икономика. БТПП смята,че представените документи не са достатъчни, за да се направи преценка за целесъобразността на акта, информира в доклада си по проекта икономическата парламентарна комисия.  ", "date": "2019.04.03", "title": "НС одобри приватизацията на обособени части от ВМЗ-Сопот"}
{"url": "http://www.cross.bg/metri-stara-zagora-1600789.html", "text": "/КРОСС/ Бус е горял тази нощ на метри от сградата на Общината в Стара Загора. Инцидентът е станал на улица „Свети Княз Борис\". Тепърва ще се изяснява дали става въпрос за умишлен палеж на микробуса, който е бил паркиран на тротоара в редица с други автомобили.Превозното средство е собственост на католическата фондация \"Дон Боско\", която има офис в близката сграда.", "date": "2019.04.03", "title": "Бус горя на метри от Общината в Стара Загора"}
{"url": "http://www.cross.bg/baiikova-donka-hranitelniya-1600778.html", "text": "/КРОСС/ България е сред страните в Европейския съюз, където се ядат най-рядко плодове и зеленчуци. Това показва анализ на Евростат. При консумацията на плодове България е на предпоследно място, а при зеленчуците само четири държави се нареждат зад страната ни. Какви са причините за това - дали са чисто икономически или пък плод на народопсихологията и навика? Отговора потърсихме със специалиста по хранене професор Донка Байкова.Проф. Донка Байкова посочи, че имаме неблагоприятни тенденции по отношение на хранителния прием, хранителните навици, които рефлектират върху хранителния метаболитен статус.проф. Донка Байкова: За нас изнесената информация не е новост. Последните изследвания показват какви са реалните стойности на консумация.  ", "date": "2019.04.03", "title": " ​Проф. Донка Байкова: Хранителните ни навици рефлектират върху нашето здраве "}
{"url": "http://www.cross.bg/taiiland-izbegnete-izmami-1600790.html", "text": "/КРОСС/ Тайланд става все по-гореща дестинация сред българите, благодарение на своите райски плажове, екзотична природа, интересна култура и все по-достъпни цени. За справка, според Министерството на Туризма през изминалата 2018г. страната е посрещнала над 38 милиона чуждестранни туристи, а за 2019г. прогнозите сочат увеличение от 8%.  Ето защо Saveti.bg описва 5 от най-опасните измами, на които може да станете жертва, докато сте там и какви са начините да ги избегнете.  Ето ги и тях:Тази измама е характерна за Пукет - дали на Full Moon Party  или около Bangla Street - имайте едно наум. Може да е привлекателна дама, травестит или дори някой от служителите, който ще сипе приспивателно в питието ви. Вие ще припаднете/заспите и като се събудите вашите ценности - пари и каквото друго имате ще са „магически\" изчезнали.  не приемайте питиета, които не са направени пред вас и препоръчително пийте от бутилка.Определено бъдете нащрек за тази измама. Ако ви доближи лице или лица в униформи, искайки да проверят паспортите ви без видимо да сте нарушили закона, подхождайте скептично. Често ще „открият\" нещо, което не е наред с визата ви или документите ви и ще поискат да им заплатите „фиш\" на място. Тази измама има и други разновидности.   Като за начало, носете копие от паспорта си, а не оригинала, докато обикаляте. Проверете баджовете им, кажете, че ще се обадите на полицията да проверите дали наистина са служители, а ако искат да ровят из нещата ви, кажете, че сте съгласни, но в полицейското управление. Съшествуват множество репорти за кражби от служители на летищата в Тайланд - тези, които носят багажа или от извършващите проверки на летището при скенерите. Не оставяйте ценни предмети или пари на леснодостъпни места, най-добре заключвайте куфарите си, а ако сте с раници - скрийте ги дълбоко в тях. Обикновено няма да разполагат с прекалено дълго време, че да тършуват твърде много.Видео, подробности и още 10 от най-разпространените измами може да прочетете тук: 15 измами в Тайланд, за които да внимаваме (и как да ги избегнем). Друга популярна схема е някой да ви закара до местна туристическа агенция, където да ви предложат изгодни билети, транспорт, хотели или места за настаняване в други градове или острови в Тайланд и да трябва да си платите на момента или да предоставите данните на кредитната си карта. В уговорения ден, никой няма да се появи за транспорта, а на вас - успех с намирането на туристическата агенция. Отново избягвайте да правите резервации от най-туристическите места или от агенции, които ви изглеждат съмнително или твърдят, че са афилиейт на Tourism Authority of Thailand (TAT). Внимавайте и за скрити такси.Докато се возите в автобус към автогарата (в Банкок), ще се качи човек, който ще настоява да слезете, защото е станала грешка и вашият ще ви закара до нова автогара, а не до старата, която ви трябва. Щом слезете, ще ви посрещне таксиметров шофьор, който ще ви предложи да ви отведе до хотел, тъй като ще е „късно\" за старата автогара. Ще се наложи да платите скъпо и за него, и за мястото на настаняване, а после и за връщане до автогарата.Просто не слизайте от автобуса, докато не пристигнете.Това са 5 от най-опасните измами, на които може да се натъкнете в Тайланд. ", "date": "2019.04.03", "title": "5 опасни измами в Тайланд, за които да внимавате (и как да ги избегнете)"}
{"url": "http://www.cross.bg/godini-dyshi-postradaha-1600788.html", "text": "/КРОСС/ Трима души пострадаха тежко при катастрофа край Русе.Инцидентът е станал около 6:00 часа днес на разклона за военния завод „Дунарит\", който се намира близо до село Николово.Двама от пострадалите са баща и син, жители са на селото. Бащата е на 58 години и е приет в Хирургичното отделение. Синът е на 27 години, настанен е в Ортопедия. Третият пострадал е на 61 години, той също е в отделение Обща хирургия, съобщиха за Дарик от Университетската многопрофилна болница „Канев\". Няма опасност за живота им.Катастрофата е станала след челен удар на два автомобила. На място са били изпратени екипи на полиция, пожарна и „Спешна помощ\". ", "date": "2019.04.03", "title": "Трима души пострадаха тежко при катастрофа край Русе "}
{"url": "http://www.cross.bg/kurdzhali-razvitie-nankov-1600782.html", "text": "/КРОСС/ Заместник-министърът на регионалното развитие и благоустройството Николай Нанков ще участва днес в дискусията „Европа в нашия дом\" на тема регионално развитие в град Кърджали. Събитието ще се проведе в конферентната зала на комплекс „Арпезос\" от 16 часа.", "date": "2019.04.03", "title": "Заместник-министър Нанков ще посети Кърджали"}
{"url": "http://www.cross.bg/novi-efrem-sveti-1600780.html", "text": "/КРОСС/ Акатистът на Пресвета Богородица този петък (5 април) ще бъде отслужен лично от Негово Високопреосвещенство Врачанския митрополит Григорий. Това ще се случи в 17 часа в храм \"Св.Георги Победоносец\", а веднага след това ще бъде отслужен и Молебен канон на свети Ефрем Нови Чудотворец пред иконата на светията. Припомняме ви, че светата икона ще бъде изложена за поклонение от сутринта в църквата за поклонение на гражданите и ще престои през целия ден. Свети Ефрем Нови е известен като светецът светкавица заради бързите чудеса, които се случват по молитвите му.Той помага за изцелението от страшни болести като рак, психични разстройства, сърдечни заболявания. В иконата са вградени мощи от свети Ефрем Нови, като вече има и случаи на изцеления след молитви  пред иконата. Светията е живял през 15 век в Гърция, бил е монах и е загинал мъченически обесен на черничево дърво с главата надолу и във всичките му стави били забити пирони. Краят му настъпил, когато го пронизали с една горяща факла в корема. 600 години никой не е знаел нищо за него, но той се разкрил на една монахиня през 1950-а година. Всеки ден в православния свят се чуват за чудесни изцеления по молитвите на свети Ефрем Нови.", "date": "2019.04.03", "title": "Митрополит Григорий носи чудотворни мощи в Мездра"}
{"url": "http://www.cross.bg/poveche-glasyvani-plenarna-1600779.html", "text": "/КРОСС/ Пореден рунд на сагата с пакета „Мобилност\" в Брюксел. Снощи след повече от петчасово гласуване комисията по транспорт в ЕП прие над 1000 нови поправки, които трябва да бъдат гласувани и в пленарна зала. Пакетът, който раздели Европа на Източна срещу Западна, предизвика поредица от протести на български превозвачи в София, в Брюксел и Страсбург. България настоява той да бъде отложен за разглеждане от следващия парламент, който ще бъде конституиран след евроизборите през май. Какво следва от тук нататък и възможно ли е все още пакетът, известен още като пакета „Макрон\", за бъде приет от този ЕП. На пряката линия в Брюксел се включи кореспондентът на БНТ Десислава Апостолова и българските евродепутати Андрей Новаков, Петър Курумбашев и Ангел Джамбазки.Петър Курумбашев, евродепутат от БСП/ПЕС: Ние изпълнихме заръките на председателя Таяни и намалихме с цели 99 предложенията и сега вече не са 1224, а само 1125. Правилникът казва, че когато едно предложение получи повече от 1/3 от предложенията, то отново трябва да отиде в пленарна зала. Ако трябва да бъдем съвсем точни, другата страна събираше малко повече гласове, да речем гласуванията минаваха 25 на 21 в наша вреда, но това не бяха гласувания, в които е важно кой има мнозинство, а кой събира прочутите 17 гласа. Ние мисля, че изтървахме 3 или 4 предложения от 800 или 900, така че мисля, че това изобщо не е фатално и сега тези 1125 предложения ние особено много държим да бъдат гласувани предложение по предложение в пленарна залата, за да се уважава върховенството на закона в Европейския парламент. Евродепутатът от ПЕС продължи, че техният опонент г-н Исмаил Артюк е написал писмо, че трябва да се вкарат в блокове и в отговор те са написали обратното писмо и ще държат на това да се гласува изменение по изменение.Ангел Джамбазки, евродепутат от ВМРО/ЕКР: Това, което ние искаме от председателя Таяни е или да вкара за гласуване всички предложения, които са гласувани или да извади точката от дневния ред. Съвсем очевидно няма съгласие.Андрей Новаков, евродепутат от ГЕРБ и ЕНП: Искаме да го отложим. Имаме всички основания да очакваме и да настояваме тази точка да бъде свалена. Предният път беше свалена, понеже имаше доста поправки. Сега те са по-малко с 6-7%. ", "date": "2019.04.03", "title": " Българските евродепутати се готвят за нова битка по пакета \"Мобилност\""}
{"url": "http://www.cross.bg/kozlodyii-chasa--1600781.html", "text": "/КРОСС/ АЕЦ \"Козлодуй\" организира Ден на отворените врати на 13 април, т.г. (събота). Посещенията за разглеждане на хилядамегаватовите енергийни блокове - 5-и или 6-и, ще се извършват само срещу предварително записване. Ще се сформират групи от 20 души до запълване на местата в тях. Часовете за влизане в АЕЦ са от 9:00 до 15:00 часа през половин час. Записване можете да направите на следните телефони:-\tза посещение на блок 5: тел. 0973 7 28 30;-\tза посещение на блок 6: тел. 0973 7 25 13.Телефоните са отворени за записване на желаещите от 8 до 11 април 2019 г. включително, от 13:30 до 15:30 часа.Посещенията започват от Информационния център на АЕЦ \"Козлодуй\", намиращ се на площадката на атомната централа. В програмата за деня, наред с разглеждането на командна и машинна зала на хилядамегаватовите 5 или 6 блок, където водачи ще бъдат експерти от АЕЦ, са включени демонстрации на работа с противопожарна техника и на измервания с мобилната лаборатория за мониторинг на околната среда.От аточната централа призозават следното: \" Един час преди часа за посещение, за който сте се записали, трябва да се регистрирате с документ за самоличност на определеното за целта място в Информационния център. Това се отнася и за членовете на Вашите семейства, като децата до 16-годишна възраст трябва да са с пълнолетен придружител. Получената информация е необходима за осигуряване на достъп до площадката на атомната централа и ще се ползва само за тази цел от АЕЦ \"Козлодуй\", в съответствие с изискванията за защита на личните данни.Посрещането и регистрацията в Деня на отворени врати започват в 8:00 часа. На 13 април 2019 г. достигането до Информационния център ще става чрез използването на осигурения безплатен автобусен транспорт, както следва:\tот гр. Козлодуй - на всеки кръгъл час от 8:00 до 14:00 часа, с начална спирка \"Бриз\";\tот паркинга на Контролно-пропускателния пункт на АЕЦ от страната на гр. Козлодуй (за пристигналите с лични автомобили) от 8:00 до 15:00 часа.Телефони за допълнителна информация: 0973 7 21 00 и 0973 7 27 68.  ", "date": "2019.04.03", "title": "АЕЦ \"Козлодуй\" организира Ден на отворените врати "}
{"url": "http://www.cross.bg/voda-sofiiiska-chasa-1600775.html", "text": "/КРОСС/ На 04 април 2019 г. (четъртък), във връзка с подмяна на спирателен кран на ул. „Марагидик\" жк. „Подуяне\", се налага спиране на водоподаването от 10:00 до 22:00 часа на клиентите на „Софийска вода\", живеещи в района на:ул. „Велчо Атанасов\"  от  ул. „Острец\" до ул. „Бричебор\",  ул. „Слава\"ул. „Петър Богдан\"  от  ул. „Марагидик\"  до ул. „Кобилино  бранище\"ул. „Рибарица\"  от   ул. „Велчо Атанасов\"   до  ул. „Петър Богдан\"ул. „Марагидик\"  от  ул. „Иларион Драгостинов\"  до  ул. „Петър Богдан\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Велчо Атанасов\" ъгъла с ул. „Рибарица\".На 04 април 2019 г. (четъртък), във връзка с подмяна на спирателен кран на бул. „Александър Стамболийски\" жк. „Разсадника - Коньовица\", се налага спиране на водоподаването от 09:00 до 20:00 часа на клиентите на „Софийска вода\", живеещи в района на:бул. „Александър Стамболийски\" от ул. „Рибен буквар\" до бул. „Вардар\"ул. „Методи Патчев\" от бул. „Александър Стамболийски\" до ул. „Хъшове\"бул. „Вардар\" от бул. „Александър Стамболийски\" до бул. „Възкресение\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: бул. „Александър Стамболийски\" ъгъла с ул. „Хъшове\".На 04 април 2019 г. (четвъртък), във връзка с изграждане на сградно водопроводно отклонение на ул. „Станислав Доспевски\" жк. „Левски\" В, се налага спиране на водоподаването от 09:30 до 17:00 часа на клиентите на „Софийска вода\", живеещи в района на:ул. 575, по ул. „Станислав Доспевски\" от ул. „Летоструй\" до ул. 575При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Станислав Доспевски\" №77.На 04 април 2019 г. (четвъртък), във връзка с реконструкция на уличен водопровод на ул. „Ген. Александър Суворов\" жк. „Бъкстон\", се налага спиране на водоподаването от 10:00 до 18:00 часа на клиентите на „Софийска вода\", живеещи в района на:ул. „Ген. Александър Суворов\" от ул. „Иван Сусанин\" до ул. „Околовръстен път\"ул. „Преки път\" от ул. „Ген. Александър Суворов\" до ул. „Симеон Радев\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Ген. Александър Суворов\" ъгъла с ул. „Преки път\".На 04 април 2019 г. (четвъртък), във връзка с реконструкция на уличен водопровод на ул. „Хаджи Димитър\" с. Лозен, се налага спиране на водоподаването от 09:00 до 21:00 часа на клиентите на „Софийска вода\", живеещи в района на:ул. „Могила\", ул. „Св. Спас\" и ул. „Васил Левски\".При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Суходол\" ъгъла с ул. „Могила\".На 04 април 2019 г. (четвъртък), във връзка с изграждане на сградно водопроводно отклонение на ул. „Козлодуй\" жк. „Банишора\", се налага спиране на водоподаването от 09:30 до 19:30 часа на клиентите на „Софийска вода\", живеещи в района на:ул. „Калофер\" от ул. „Охрид\" до бул. „Сливница\"ул. „Козлодуй\" от ул. „Калофер\" до ул. „Карлово\"При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Козлодуй\" ъгъла с ул. „Калофер\".На 04 април 2019 г. (четвъртък), във връзка с подмяна на уличен водопровод на ул. 335 жк. „Люлин\" 1, се налага спиране на водоподаването от 09:00 до 18:00 часа на клиентите на „Софийска вода\", живеещи в района на:ул. 335, ул. 337.При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. 335 ъгъла с  ул. 337.След възстановяване на водоснабдяването е възможно временно повишаване  мътността на водата.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\"Софийска вода\" АД предварително се извинява на своите клиенти за причинените временни неудобства!Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. ", "date": "2019.04.03", "title": "Вижте къде ще спира водата в София"}
{"url": "http://www.cross.bg/against-brass-machine-1600776.html", "text": "/КРОСС/ Четири месеца след взривяващия концерт в София Brass Against се завръща у нас с второ шоу на 22 юни! Лятото бандата, познатa с кавърите си на легендарните Rage Against the Machine, ще забие на открито в лятно кино „Орфей\", Пловдив.Новата дата влезе в календара на групата след големия успех у нас през февруари, когато брас бендът покори тотално публиката с въздействащата си музика.. Над 800 човека бяха на крака, за да пеят и скачат на любимите си парчета като Killing in The Name (Rage Against The Machine), Guerilla Radio (Rage Against The Machine), The Pot (Tool), Show Me How To Live (Audioslave) и още много други. Разпродаденият за броени дни концерт обаче остави и куп фенове на YouTube сензацията Brass Against без възможност да си купят билети. На 22 юни всички ще имат отново шанс да ги чуят на живо! Групата ще представи най-доброто от репертоара си, заедно с магнетичната Maya Azucena, която несъмнено ще разгорещи обстановката на лятно кино „Орфей\".Brass Against изгрява на музикалната сцена, за да възроди бунта по нетипичен начин - с китари, саксофон, барабани, тромпет, туба и вокалист, който буквално да изкрещи музикалната им мощ. Заедно създават кавъри на популярни рок и метъл песни, слушани поколения наред. Само година след като Brad Hammonds събира музикантите, бендът набира светкавична популярност в YouTube, а записът на Killing in the Name (Rage Against The Machine) достига над 2 милиона гледания в канала и над 10 милиона във Facebook.Целта на Brass Against е да призовава феновете към действие с музиката си. Всички те се стремят да говорят езика на публиката, да поемат от емоциите на съвремието, за да направят творчеството си по-актуално от всякога в тази политически предизвикателна ера. В състава на бенда са Maya Azucena (вокал),  Andrew Gutauskas (Баритон саксофон), Brad Hammonds (китара), Darius Christian (вокали/тромбон), Mazz Swift (вокали/цигулка), Mariel Bildsten (тромбон), Wayne Tucker и Oskar Stenmark (тромпет), Kenneth Bentley (туба) и Nathan Bell (барабани).Билети за концерта може да закупите от мрежата на Eventim на цена от 35 лв. Повече информация за събитието може да намерите във Facebook страницата на A to JazZ. ", "date": "2019.04.03", "title": "Взривяващите Brass Against ще забият и в Пловдив"}
{"url": "http://www.cross.bg/tzvetanov-stoyanov-beshe-1600777.html", "text": "/КРОСС/ Станислав Стоянов положи клетва като депутат на мястото на бившия председател на парламентарната група на ГЕРБ Цветан Цветанов, който подаде оставка след скандала за закупен от него апартамент на по-ниски от продажните цени.Оставката на Цветанов беше гласувана в петък. Стоянов беше в листата на 4-ти Многомандатен избирателен район Велико Търново на изборите за Народно събрание през 2017 година.Депутатът от ГЕРБ Пламен Нунев пък оглави Комисията по вътрешна сигурност и обществен ред, чийто председател беше Цветан Цветанов. ", "date": "2019.04.03", "title": "Станислав Стоянов положи клетва като депутат на мястото на Цветанов "}
{"url": "http://www.cross.bg/gyaiido-hyan-subranie-1600773.html", "text": "/КРОСС/ Управляващото законодателно събрание на Венецуела отне депутатския имунитет на опозиционния лидер Хуан Гуайдо и упълномощи Върховния съд, засегнат от кризата, да го преследва наказателно за узурпация на функции, съобщава БГНЕС.Националното учредително събрание одобри продължаването на процеса срещу лидера на опозицията Хуан Гуайдо. Решението беше взето с гласуване, излъчено пряко по телевизията. \"Националната конституционна асамблея на Венецуела позволява продължаването на съдебно разследване срещу гражданина Хуан Гуайдо\", се казва в приетия документ.\"Няма нищо по-разочароващо от неизползването на правосъдието. Фактът, че правосъдието сега действа, ни изпълва с надежда\", каза председателят на Националното събрание Кабело.Решението е взето в отговор на отправеното по-рано искане от страна на Върховния съд на страната да лиши Гуайдо от имунитет.По време на срещата депутатите призоваха за създаването на народни съдилища за съдебни процеси срещу онези, които изпълняват указанията на САЩ. Предлага се имуществото им да бъде конфискувано, а действията на Гуайдо бяха определени като престъпление срещу човечеството. ", "date": "2019.04.03", "title": "Отнеха депутатския имунитет на Хуан Гуайдо"}
{"url": "http://www.cross.bg/protestite-stroitelstvoto-zlaten-1600774.html", "text": "/КРОСС/ Протестите срещу небостъргача \"Златен век\" се подновяват. Нова демонстрация се готви за тази вечер пред сградата на \"Артекс\".Организатори са инициативен комитет „Лозенец\". Те са недоволни от неяснотите около строителството на 34-етажното здание. Протестът им е насочен и към незаконното строителство като цяло.Протестиращите настояват и за оставките на заместник-строителния министър Валентин Йовев и директора на строителния контрол Иван Несторов, които според тях са позволили строеж в нарушение на правилата.Хората от комитета са на мнение, че строителството на небостъргача се ползва от протекциите на политиците.\"Картаген трябва да бъде разрушен\", заяви жена пред bTV, която живее в съседство. ", "date": "2019.04.03", "title": "Протестите срещу ”Златен век” продължават"}
{"url": "http://www.cross.bg/suobshtiha-spetzprokyratyrata-spetzializiranata-1600784.html", "text": "/КРОСС/ Специализираната прокуратура започна  разследване в Областната дирекция на Изпълнителна агенция „Автомобилна администрация\" - Перник. Спецпрокурори и служители на териториалното звено на БОП извърват обиск, изземвания и разпити на свидетели, съобщиха от пресцентъра на държавното обвинение.Досъдебното производство на Спецпрокуратурата е образувано срещу лица, за които има данни, че участват в организирана престъпна група за подкупи, съобщиха от специализираната прокуратура.Информация за специализираната операция ще бъде предоставена по-късно. ", "date": "2019.04.03", "title": "Спецпрокуратурата започна разследване в ДАИ - Перник"}
{"url": "http://www.cross.bg/konpi-kytev-tzvetanov-1600767.html", "text": "/КРОСС/ \"Още при гласуването в парламента бяхме против назначаването на Пламен Георгиев и против начина, по който беше създадена КОНПИ, а сега виждаме защо\", това заяви зам.-председателят на ПГ на \"БСП за България\" Антон Кутев в сутрешния блок на БТВ. Той припомни, че от БСП още преди са поставили акцент върху факта, че Цветанов назначава Пламен Георгиев и са попитали - как тогава същият ще проверява Цветанов. По думите му има начин да се започе производство за отнемане на апартамента и в закона на КОНПИ го пише ясно. \"КОНПИ има всички правомощия да направи проверка и да установи всичко, което българите знаят - има драстично разминаване в доходите на Цветанов. Прави се разследване за един ден и на следващия започва процедурата по отнемане\", заяви народният представител. \"Големият въпрос е: възможно ли е Пламен Георгиев да го направи?\", запита Кутев. Социалистът обърна внимание, че от БСП са поискали шефът на КОНПИ да се назначава от президента, а не от парламента. \"Ако беше така, ситуацията щеше да бъде различна. Виждаме, че това е политиката на ГЕРБ - навързват се така, че да не могат да бъдат сменени\", категоричен бе Антон Кутев. \"Моралният акт е КОНПИ да си свърши работата. Да не говорим, че Цветанов дължи доста пари на държавата от присъди, произнесени в Страсбург. Така че - той да върне тези пари, а КОНПИ да си свърши работата и да премине към процедура за отнемане на имущество\", изрази мнение народният представител. По повод сигнала на БСП за фирма на Ковачки, която добива въглища от чужди ниви, Кутев коментира: \"Хората отиват да си орат нивите, а нивите ги няма. Министерството изпрати един администратор, който не успя да обясни нищо. Подновили са концесията незаконно, тази фирма е избрана без конкурс - недопустимо е. Проблемът е, че това е модел и след две седмици такъв случай се забравя, а след това се повтаря\". \"За съжаление битката на Мария Габриел срещу Елена Йончева ще бъде мръсна, защото срещу Йончена вече се използват всички възможни механизми, включително и натиск от институциите. Елена Йончева е почтен човек и боец\", заключи Антов Кутев.", "date": "2019.04.03", "title": "Антон Кутев: Цветанов дължш на държавата пари от присъди в Страсбург"}
{"url": "http://www.cross.bg/revolverut-kudeto-over-1600758.html", "text": "/КРОСС/ Револверът, с който се смята, че Винсент Ван Гог се е ранил смъртоносно, ще бъде изложен на търг в зала \"Друо\" в Париж на 19 юни, предаде Франс прес. Лотът е оценен между 40 000 и 60 000 евро.Револверът бил открит от селянин в поле в Овер сюр Оаз, където художникът импресионист бил ранен на 27 юли 1890 г. Огнестрелното оръжие бе изложено в музея \"Ван Гог\" в Амстердам през 2016 г.Автентичността му обаче вероятно никога няма да бъде доказана.След откриването му, револверът бил предоставен на собственика на страноприемницата \"Раву\" в Овер сюр Оаз, където художникът живеел и починал на 29 юли 1890 г. Оттогава револверът останал в семейството на собственика й.Обявен от някои специалисти за най-известното оръжие в историята на изкуството, револверът бе представен за пръв път през 2012 г. при публикуването на книгата \"Дали е открито оръжието, с което е извършено самоубийството?\" на Ален Роан. ", "date": "2019.04.03", "title": "Револверът, с който Ван Гог се е ранил смъртоносно, отива на търг "}
{"url": "http://www.cross.bg/ycheniya-rysiya-abhaziya-1600757.html", "text": "/КРОСС/ Русия провежда поредица от военни учения от отцепената от Грузия република Абхазия до намиращия се на границата с Казахстан Челябинск. Според експерти обаче учебните маневри на руската армия през последните години реално представляват подготовка за мащабна война.В понеделник военните от армията на Русия отработваха превземане на укрепена позиция в Абхазия, която се намира в един от най-оспорваните региони в света, като според САЩ и повечето държави от Западна Европа е част от територията на Грузия, както и близката Южна Осетия.Руските войници разиграха нападение срещу позиция, държана от вражески бойци по време на ученията в Гудаута, Абхазия, на 1 април. В „атаката\" бяха използвани гранатомети, гаубици и минохвъргачки, които стреляха по наземни и въздушни цели, симулиращи пехота и вражески хеликоптери, съобщава „Нюзуик\" (Newsweek).Междувременно още по-мащабни учения се проведоха край Челябинск в региона на Урал. Там руската армия изпробва най-новата си система за залпов ракетен огън - „Ураган\", както и комуникационния и разузнавателен комплекс „Сагитариус\", и дроновете „Орлан\" - вижте във видеото.Докато руските войници се обучават в Абхазия през последния месец, НАТО проведе съвместни учения с Грузия близо до Тбилиси.Според експерти обаче Русия не просто провежда учения, а се готви за реален военен конфликт със Запада.Това са заключенията на нов доклад на естонското разузнаване.„Русия продължава да развива и обучава въоръжените си сили за мащабна война срещу НАТО\", се посочва в доклада. „Въпреки че вероятността от най-лошия сценарий е малка, не могат да бъдат изключени изненади, подготвени от авторитарния режим\".„Конфликтът между НАТО и Русия няма да се ограничи до военни действия в Източна Европа или балтийските държави, а ще включва и руски атаки срещу западноевропейски цели\", смятат от естонското разузнаване. Те отчитат, че руските въоръжени сили непрекъснато развиват доктрината си за нападение както и необходимите за целта оръжейни системи и военна инфраструктура.Докладът също така твърди, че Русия ще се опита да отслаби опонентите си, като стартира операции за влияние и ще се опита да повлияе на резултатите от предстоящите европейски парламентарни избори през май.До подобни изводи стига и анализ на Шведския институт за научни изследвания в областта на отбраната - държавна агенция под шапката на военното министерство на Швеция. Резултатите бяха публикувани в края на миналата година. В доклада се отчита нарастващият мащаб на руските военни учения, както и промяната на техните цели.„Русия се готви за война\", смятат шведските експерти. Те са анализирали маневрите на руската армия през последните години. Показателно е, че мащабът на ученията се е увеличил десетократно от 2009 г. насам. Преди в тях са участвали около 10-20 хил. войници. През 2017 г. бяха проведени маневри с близо 100 000 души. А през миналата година в инициативата „Восток -2018\" се включиха повече от 300 хил. войници - рекорд за последните близо 4 десетилетия.„Всички маневри са насочени към това, което руското министерство на отбраната нарича „ниво на стратегически операции\", коментира Йохан Нюрберг от Шведския институт за отбранителни изследвания. „И ако погледнете определението на този термин, ще видите, че той се отнася до военен театър, обхващащ няколко части на континента\".Анализаторите посочват и използването на всички видове войски и оръжия: сухопътни, военноморски, военновъздушни сили, включително стратегически бомбардировачи за далечни разстояния.Мащабът на ученията е толкова голям, че потенциалните опоненти могат да са само Китай или НАТО. ", "date": "2019.04.03", "title": "Русия провежда поредица от военни учения в Абхазия"}
{"url": "http://www.cross.bg/prebroyavane-glasovete-povtorno-1600765.html", "text": "/КРОСС/ В 10 общини в Истанбул невалидните бюлетини бяха броени отново. Общинските избирателни комисии приеха жалбите за частично броене в Байрампаша, Бейкоз, Фатих, Шиле, Чаталджа и Чекмекьой. Към тях се добавиха Газиосманпаша, Юмранийе, Аташехир и Малтепе. Областната избирателна комисия обаче взе решение повторното преброяване да бъде спряно.В пет от общините Партията на справедливостта и развитието има силни позиции.Опозиционната Народнорепубликанска партия обжалва цялостно резултатите в община Санджактепе заради нередности в 2/3 от секциите. Вследствие на частично повторно преброяване в Кадъкьой гласовете на нейния кандидат Екрем Имамоглу нараснаха с около 450, след като валидни се оказаха по-рано непризнати гласове.Лидерът на градската организация на формацията Джанан Кафтанджъоглу посочи, че на база получените от тях протоколи очаква след повторното преброяване гласовете на Имамоглу да се увеличат с около 5000.Исканията на партията на президента Реджеп Ердоган за повторно преброяване на гласовете в част от секциите в Бейоглу, Бешикташ и Кадъкьой бяха отхвърлени.По-рано Екрем Имамоглу заяви, че разполага с информация, че от общината в Истанбул се изнасят документи и се опразват кабинети. Той беше категоричен, че ще търси сметка на отговорните за всеки един грош на истанбулчани. ", "date": "2019.04.03", "title": " Броиха повторно бюлетини в 10 общини в Истанбул "}
{"url": "http://www.cross.bg/laiiptzig-hotel-transport-1600768.html", "text": "/КРОСС/ Автобус от градския транспорт,  който не е возил пътници, катастрофира пред хотел \"Лайпциг\" рано тази сутрин.Сигналът е получен след 6 часа, съобщиха от полицията.На кръстовището между бул. \"Руски\" и ул. \"Любен Каравелов\" автобус на градския транспорт блъснал микробус пред хотел \"Лайпциг\", който се врязва в колони около входа и няколко бетонни саксии, едната от които удря друг микробус.После автобусът продължава по бул. \"Руски\" и се блъска в две светофарни уредби.Шофьорът - 48-годишен, е тестван за употреба на алкохол и наркотици, резултатите са отрицателни.Няма пострадали хора. Произшествието е отработено по административен ред.Информация и Снимка Радио Пловдив", "date": "2019.04.03", "title": "Автобус от градския транспорт в Пловдив катастрофира пред хотел \"Лайпциг\" "}
{"url": "http://www.cross.bg/horata-metodika-godina-1600770.html", "text": "/КРОСС/ Разчети и анализи бяха правени още когато беше приета промяната в Кодекса за социално осигуряване през 2015 година. Става дума за отпадането на трите най-добри години преди 1997 година, последните 15 преди 1997 година. Именно факта, че за част от пенсионерите данните, разчетите показват, че това ще бъде неблагоприятна промяна, се отложи влизането й в сила от началото на 2019 година. Това каза в сутрешния блок на БТВ „Тази сутрин\" Бисер Петков, министър на труда и социалната политика. След като актуалния анализ на НОИ показа, че все още има сравнително голям брой пенсионери, които ще бъдат негативно засегнати от тази промяна, се взе решението хората да изчислят по кой начин е най-добре да се пенсионират, допълни той. Ако законопроекта, който е внесен, бъде приет и влезе в сила, хората ще имат право да избират, това трябва да става едновременно с подаване на заявлението за отпускане на пенсия, по коя методика и по кой ред ще им бъде изчислена пенсията, каза още социалният министър. Хората ще продължат да имат възможността чрез системата за изчисление през сайта на НОИ, да изчислят прогнозната си пенсия според  различните формули и да направят информиран избор по какъв начин искат да се пенсионират.Великденски добавки от 40 лева към априлските пенсии ще имат над 1.3 милиона пенсионери и те ще могат да се изплащат с априлските пенсии, добави още социалният министър.Относно темата с новата методика за оценка на индивидуалните потребности на хората, които трябва да получат личен асистент и критиката, че критериите са прекалено субективни, Бисер Петков заяви, че са били положени много усилия при разработването на методиката и на правилника за прилагане в Закона за хората с увреждания. Бяха положени усилия това да бъде методика, базирана на един нов за нашата практика подход - био психо-социален, на база на който е и съвременния подход в оценка на функционалността, уврежданията и здравето на хората - методика, която се прилага от Световната здравна организация, добави той. На база на тази методология е разработен въпросника, формуляра, по който всъщност служителят, който е водещ случая, прави цялостно обследване на човека с увреждане. ", "date": "2019.04.03", "title": "Бисер Петков: Новата методика за пенсиите беше създадена в името на стабилността на системата"}
{"url": "http://www.cross.bg/berievski-zayavi-bulgariya-1600769.html", "text": "/КРОСС/ \"Трябва да обясним на младите хора, че бъдещето е в ръцете им, затова пускането на бюлетина на тези избори е важно\", тоява заяви председателят на МО в БСП Николай Бериевски в сутрешния блок на БСТВ.По повод избора на зам.-председател на Европейските млади социалисти, Бериевски коментира: \"Изключителна отговорност е, тъй като ще представлявам над 30 европейски организации\". Той припомни, че конгресът се е провел в Хелзинки и са присъствали над 300 европейски делегати. \"Аз бях общият кандидат на Балканския регион. По време на конгреса имаше изслушване на всички кандидати и се проведе гласуване, на което бях избран с над 200 гласа от общо 300, което е успех за България и БСП. Оценката е висока за нашата работа с европейските социалисти\", заяви Бериевски. По думите му става дума за мерене на сили с представители на държави като Германия, Франция, Люксембург и Австрия. \"В изказването си позволих да бъда по-радикален, като обърнах внимание, че Европа се движи на две скорости - в България доходите са ниски ,трябва да обърнем внимание на тези въпроси. Ножицата между бедни и богати се разтваря в цяла Европа. Европейският съюз се отдалечава от своите граждани\", разказа още Бериевски. Той заяви, че противно на очакванията му, представители на западните държави са посрещнали изключително бурно изказването и е получил поздравления.  По повод изборите за Европейски парламент, Бериевски изрази мнение: \"Не ми е ясно как госпожа Габриел ще защитава българските интереси, когато тя живее изцяло извън България и не е достатъчно запозната с проблемите на българските граждани\". По думите му Елена Йончева е доказала, че не спира да ходи навсякъде в страната, запознава се с проблемите и ги изсветлява. \"Тя е човек, който застава пред прожекторите и казва какъв е проблемът и кой е виновен\", заключи Бериевски.  ", "date": "2019.04.03", "title": "Николай Бериевски: Трябва да обясним на младите хора, че бъдещето е в ръцете им"}
{"url": "http://www.cross.bg/katastrofata-ministur-naistina-1600766.html", "text": "/КРОСС/ За съжаление нямаме кой знае какви новини. Преди минути разговарях отново с вътрешния министър на Северна Македония - те са стартирали операция по опит да достигнат до самото място на катастрофата, за да се изясни наистина каква е ситуацията там. Очаквам информация от него по отношение на това дали са достигнали до мястото на катастрофата. Това каза в сутрешния блок на БТВ „Тази сутрин\" Младен Маринов, министър на вътрешните работи. Ние сме готови да съдействаме с каквото трябва, за да помогнем в разследването, добави той. Не можем категорично все още да кажем кой са загиналите в катастрофата хора, защото имаме документи от летището, където са се качили на самолета, но докато не се установи на место дали всички заявени, наистина са били на самолета, не може да съобщим имена, каза вътрешният министър.", "date": "2019.04.03", "title": "Последна информация във връзка с разбилия се край Скопие самолет с българи"}
{"url": "http://www.cross.bg/raboti-zaharieva-nato-1600772.html", "text": "/КРОСС/ Вицепремиерът и министър на външните работи Екатерина Захариева ще участва в САЩ в среща на министрите на външните работи от НАТО, съобщи пресцентърът на МВнР. Във Вашингтон Захариева ще има и двустранни разговори, уточнява информацията, цитирана от БТА.Първите дипломати на страните-членки от Алианса ще се съберат на 3-4 април във Вашингтон във връзка с отбелязването на 70-ата годишнина от създаването на Пакта. Ще бъдат обсъдени актуални теми на сигурността, сред които състоянието на сигурността в Черно море, отношенията с Русия и съдбата на Договора за унищожаване на ракетите с малък и среден обсег, нетрадиционните предизвикателства като хибридни и кибер-войни, ролята на НАТО в борбата с тероризма.Срещата на външните министри от НАТО ще бъде председателствана от генералния секретар на алианса Йенс Столтенберг, а домакин на събитието е държавният секретар на САЩ Майкъл Помпео. В срещата ще участва и Република Северна Македония.Програмата на посещението на министър Захариева предвижда и двустранни срещи във Вашингтон с Питър Наваро, специален помощник на президента на САЩ и директор на Офиса по въпросите на търговията и индустрията, с главния прокурор и секретар по правосъдието Уилям Бар, с председателя на Комисията по вътрешни работи в Сената Рон Джонсън и с Майкъл Маккол, заместник-председател на Комисията по външни работи в Камарата на представителите на Конгреса. ", "date": "2019.04.03", "title": "Захариева ще участва в среща на министрите на външните работи от НАТО"}
{"url": "http://www.cross.bg/todorov-pokriv-komentira-1600771.html", "text": "/КРОСС/ В този случай, специално за терасата, законът е разрешил много еднозначно въпроса. Чл. 38 от Закона за собствеността изрично казва, че покривът е обща част на сградата. Според закона, той не може да подлежи на делба. Има едно тълкувателно решение още от 1983г., което съвсем ясно казва, че общите части, включително покривът, не могат да бъдат обект на сделки, нито да се придобиват по давност, Това заяви професорът по административно право Иван Тодоров относно скандала с покривната тераса на шефът на КОНПИ Пламен Георгиев. Има желязна съдебна практика, която казва, че когато някой има достъп до покрива и само през този апартамент има достъп до покрива, това не го прави собственик и не му дава право да бъде собственик на този покрив. Причината - този покрив може по желание на съсобствениците да бъде променян, да бъде променяна термоизолацията и т.н. Поради тази причина законът е решил еднозначно този въпрос, коментира още той. Според Тодоров именно това е причината този покрив да не може да се придобие в индивидуална собственост. Това, че е включен в нотариалния акт не е проблем поради една проста причина - тази част от нотариалния акт, която касае терасата, е нищожна и не следва да се счита, че поражда правно действие, коментира още той.Обикновено в строителните книжа това, което се построява отгоре, то става апартамент или жилище и се продава отделно, а това което си е покрив, си остава обща собственост. Дори само оттам да има излаз на този покрив.  Няма как да се заобиколи законът, има желязна съдебна практика с много решения, включително от 2018 година, заяви Иван Тодоров.Относно това как КОНПИ ще проверява Пламен Георгиев, той отговори, че не е необходимо КОНПИ да го проверява. По принцип, той не може да проверява сам себе си, тъй като ще е в конфликт на интереси. Има си прокуратура, има си и други контролни органи, които мога да проверяват. Прокуратурата ако има някакви съмнения - може да провери щателно всеки, когото реши - няма никакъв проблем, коментира още Тодоров.По темата с апартаментите на властта, които КОНПИ проверява, проф. Иван Тодоров заяви, че всеки един човек в България трябва да има съответствие между приходите и разходите си. Трябва и данъчната администрация да го следи, и прокуратурата, и всички правораздавателни органи, които имат отношение по въпросите. Всеки трябва да декларира верни обстоятелства, от които да не се нанасят вреди върху данъчната система. Всичко подлежи на проверка, това е въпрос на законосъобразност.Въпросът за разрешението за строеж на сградата „Златен век\" има две страни. Едната е самото разрешение за строеж. То е издадено през 2007г. След това е презаверено, т.е. действието му е реновирано през 2012г. Има отново 5-годишен срок за действие. През 2017г., в рамките на този 5-годишен срок, излиза промяната на закона, която отлага губенето на действие за строеж. Моето мнение е, че разрешението за строеж е все още действащо. От друга страна, трябва да се прецени, ако това стигне до правораздавателните органи, какъвто шанс има след решението на ДНСК, дали въобще там може да се строи небостъргач, коментира проф. Иван Тодоров относно скандала около сградата \"Златен век\". По думите му не е безконтролна възможността човек да си построи колкото си иска висока сграда на дадено място. По начало в София не би трябвало да има пръснати небостъргачи, особено в южната част,  които да закриват гледката към Витоша. Поради тази причина би следвало да има най-после едно законодателно решение, с което това да се забрани. Един небостъргач създава редица проблеми, особено за пътната инфраструктура, коментира още той. ", "date": "2019.04.03", "title": "Проф. Тодоров:  Прокуратурата да провери Пламен Георгиев"}
{"url": "http://www.cross.bg/ombydsmana-manolova-institytziyata-1600795.html", "text": "/КРОСС/ Омбудсманът Мая Манолова поиска спешна среща с ръководството на Министерството на регионалното развитие и благоустройството във връзка със законността на строежа на 34-етажния небостъргач „Златен век\".  Граждани от Инициативния комитет „Лозенец\" се обърнаха за съдействие към Омбудсмана да бъде посредник между тях и отговорните институции, за да получат яснота за валидността на разрешителното за строеж, статута на обектите „ателие\" от значение за предназначението на сградата и категорията на строежа, включително за отговорността на контролните органи по строителството, които изразяват противоречиви становища. „Обществените очаквания са породени от противоречивите становища по основния въпрос относно валидността на разрешението за строеж, изразени през последните дни в публичното пространство от органите на централната и местна администрация за разрешаване и контрол на строителството\", пише Мая Манолова в писмото си до регионалния министър Петя Аврамова.  Припомняме, че институцията на омбудсмана работи по казуса на небостъргач „Златен век\" още от 2017 г., когато граждани сигнализират Манолова с молба да инициира проверки за намалени отстояния от съседните сгради,  законността на строителното разрешение, книжата и съответствието между изграждането на „Златен век\" и устройствените планове на София. Още тогава институцията на омбудсмана се обръща към ДНСК, столичния кмет и към районния кмет на кв. „Лозенец\", за да проверят случая. Отговор пристига от ДНСК, в който подробно информират, че документите по строежа са в съответствие с българското законодателство. Няколко месеца по-късно институцията на омбудсмана е сезирана отново от гражданския комитет, този път по повод методическите указания и опита за тълкуване на закона от страна на зам.-министър на регионалното министерство, включително с молба да бъдат сезирани Регионалната инспекцията по околна среда, Министерството на околната среда и водите и гл. архитект на София за съответствие с нормите на екологичното законодателство. Тогава отговор е получен от Регионалната инспекция по околна среда - София, която констатира, че след направените промени в проекта не са установени нарушения по процедурата за въздействието на околната среда.Тази вечер от 18.30 ч. омбудсманът Мая Манолова ще подкрепи гражданите от кв. „Лозенец\", които за пореден път излизат на протест срещу свръх застрояването, застрояването на зелени площи и незаконното строителство.  ", "date": "2019.04.03", "title": "Граждани търсят омбудсмана заради небостъргача „Златен век“"}
{"url": "http://www.cross.bg/georgiev-pishe-otnosno-1600752.html", "text": "/КРОСС/ Компроматни глупости и атака от олигарси, обобщава \"Сега\" мнението на ръководителя на антикорупционната комисия Пламен Георгиев за скандала с ипотеката на негов апартамент. Георгиев видимо се ядоса от въпросите на журналистите и на няколко пъти се опита да прекрати темата за имуществото си без да отговори по същество, пише вестникът. Опозиционният \"Дума\" коментира поведението на Георгиев под заглавие \"Наглите\", обобщаващо поведението на \"управляващите от ГЕРБ\". В текста Георгиев е определен като протеже на Цветан Цветанов, чийто \"далавери\" предишната КОНПИ \"потулила\" през 2015 г..Цветанов отново има проблем с доказване на доходите си, пише по случая \"Сега\". Според доклада от 2015 г. , изтекъл през сайта \"Биволъ\", несъответствието в имотното състояние на Цветанов е било в размер на 119 хил. лева, а НАП открила неплатени данъци в особено големи размери, допълва \"Сега\".В челното си заглавие \"24 часа\" твърди, че Пламен Георгиев е бил заплашен с убийство с примка в плик. Според източници на вестника в \"службите\", Георгиев получил заплахите по пощата \"преди срещу него да започнат атаките за апартаментите му в кв. Слатина\". Затова му е назначена охрана от НСО, пише още \"24 часа\".950 хил. квадратни метра асфалт ще бъдат изсипани в София, а Пловдив и Варна ще се сдобият с нови булеварди, пише \"Монитор\" относно предвидените в годината на местни избори улични ремонти. В столицата ще бъдат реконструирани 19 километра улици и 8 километра велоалеи.\"Труд\" посвещава челото си на кампания на Министерството на туризма, с която получаваме \"Подарък нощувка към уикенд на море\". Такава могат да получат избралите да почиват в хотел, участващ в кампанията \"Неочаквана ваканция\", целяща да увеличи пътуванията в страната.\"Как предизборно се бърка в кацата, наречена бюджет\", гласи коментар на първа страница на \"Земя\" относно решението на премиера Борисов да реши отдавна трупан проблем между тютюнопроизводители от Североизточна България и частна фирма за изкупуване на тютюн с \"цели 2 млн. лева\" от държавния бюджет. Защо тези пари не бяха извадени през 2016 г.,  пита се в коментара, който заключава, че \"децата дори на тютюнопроизводителите не остават в България\". В другия си челен материал вестникът предупреждава, че Добруджа е \"в жестокия капан на сушата\" и земеделците се молят да не останат без реколта от царевица и слънчоглед като през 2007 г..Фирма на Ковачки вади въглища от чужди ниви, пише \"Дума\" относно унищожаване на земеделски площи в Дивотино, оповестено от водача на листата на БСП за евроизборите Елена Йончева. Причината е, че дружество на бизнесмена не е приключило добив по концесия, прекратена през 2014 г.. ", "date": "2019.04.03", "title": "Преглед на вестниците "}
{"url": "http://www.cross.bg/zarkov-krym-kontzesiya-1600754.html", "text": "/КРОСС/ \"Всички концесии се гледат с подоздрение и хората пропищяват от тях, както в случая със село Дивотино. Това не е просто една концесия, а цял модел на управление, при който едни хора с пари си избират власт, която след това им служи.\" Това заяви по БТВ зам.-председателят на ПГ на \"БСП за България\" Крим Зарков. Той обясни казуса там- че на концесионера договорът му е изтекъл през 2014 г., а  анексът, който му позволява да продължи добива за още 15 години, е сключен със задна дата. \"Искаме цялата документация, включително и концесионния договор. Ще направим публични всички документи. Ще видим параметрите на концесионната територия, дали са били правилно отчуждени земи, прави ли са собствениците на земи. Трябва да се провери цялата политика по концесиониране на правителството\", отсече Крум Зарков. Той добави, че у нас концесионната практика се превръща в грабеж. \"Концесионерите се оказва, че не са достатъчно добросъвестни, а държавата не отстоява добре собствените си права. Затова- не ние направихме концесията мръсна дума\", поясни той. По отношение на готвената концесия на летище София, Зарков каза, че то е печелившо предприятие и държавата има всички инструменти да го направи още по-печелившо. \"Затова не искаме тази концесия\", уточни той. \"Това, че не сме в парламента, не означава, че сме се отказали от задълженията си като народни представители\", поясни Крум Зарков. Според него дневният ред на парламента е пълен с лобистки закони. \"Ще се върнем там, когато парламентът започне да се занимава с проблемите на българските граждани\", категоричен беше народният представител от левицата. \"Дебатът в парламента и парламентаризмът изискват елементарни правила, които бяха погазени изцяло от управляващите и кулминацията беше с Изборния кодекс. Докато не видим знаци, че управляващото мнозинство е разбрало, че НС трябва да  е парламент, а не парлама, няма причина да се върнем\", каза Крум Зарков. Той добави, че дебатът за листата за евроизборите ще се проведе на Национален съвет на 14 април, а програмата за евровота вече е представена от левицата. \"За да имаме една достойна България, трябва да имаме въховентство на правото и едва тогава ще заявим и нашия глас в Европа. Ние ще направим кампания с достатъчно ясни европейски теми. Българите очакват от Европа много по-добри доходи и справедливост\", заключи Зарков.", "date": "2019.04.03", "title": "Крум Зарков: Богати хора си избират власт, която да им служи"}
{"url": "http://www.cross.bg/sofiya-bivshiyat-kaloyan-1600753.html", "text": "/КРОСС/ София прилича на сцена с декори, които прикриват фалшивото управление на ГЕРБ в града. Това заяви лидерът на БСП - София и председател на групата на социалистите в СОС Калоян Паргов при откриването на кръглата маса \"С мисъл за София\", организирана от Градския съвет на Левицата в столицата. На нея присъстваха бивши и настоящи ръководители в София, сред тях и кметът на града (1990-1991 г.) доц. Александър Каракачанов, както и бившият председател на БАН акад. Стефан Воденичаров, акад. Васил Сгурев, акад. Васил Проданов, бившият министър на транспорта Петър Мутафчиев, депутати и общински съветници от БСП.Заедно с Калоян Паргов дискусията беше открита от бившия министър на културата Георги Йорданов. Присъстваха още бившият областен управител на София Тодор Модев, първият заместник-кмет на столицата до 1990 година Теменужка Теофилова, бившият генерален директор на транспорта Вуто Павлов, бившият кмет на районите \"Триадица\" и \"Левски\" Максим Кънев, архитекти, урбанисти и много други строители на София в последните 50 години.\"Играта на думи в името на нашата дискусия изобщо не е случайно, коментира Калоян Паргов. - Събрахме се с мисъл за София, за да намерим смисъл за София. При това във време, в което градът ни е разпънат между фалшивите действия и обещания на управляващите и вярата и надеждата на гражданите. София днес прилича на сцена, изпълнена с декори, които прикриват едно фалшиво 10-годишно управление. И съвсем логично маските започнаха да падат една по една. А истинското лице на столицата, което се показва зад тях, никак не се харесва на софиянци. Декоративните ремонти родиха феномени като \"ремонт на ремонта\", \"контрол на контрола\", перки на акули, надгробен паметник на площада... А в кварталите, в които живеят две трети от гражданите на София, асфалтът не е сменян от времето на социализма. Градът ни има нужда от осмисляне на бюджетната политика. Нужно е програмно бюджетиране. Важно е повече средства да бъдат отделяни за кварталите. Средствата от европейските фондове трябва да бъдат използвани целесъобразно - там, където наистина има нужда. София не е само центъра. С европейските средства трябва да бъдат решавани проблемите на гражданите, те не са за декоративни ремонти на ремонтите с цел управляващите да си правят пиар и да градят собствен имидж. Гражданите плащат данъци и такси и очакват парите им да бъдат вложени в подобрения там, където те живеят\". ", "date": "2019.04.03", "title": "Калоян Паргов: София прилича на сцена с декори, които прикриват фалшивото управление на ГЕРБ"}
{"url": "http://www.cross.bg/promeni-dekemvri-koefitzient-1600762.html", "text": "/КРОСС/ Парламентарната социална комисия ще обсъди законовите промени, които дават право на бъдещите пенсионери да изберат дали да се пенсионират по старата, или по новата формула.Внесените промени предвиждат за срок от 4 години при подаване на заявление за пенсия с начална дата след 31 декември 2018 г. хората да могат да избират дали размерът на пенсията им да бъде определен с индивидуален коефициент, изчислен по стария ред, тоест с включване на дохода за трите най-благоприятни години преди 1997 г. и на целия доход от 1 януари 1997 г. до пенсионирането им. Това ще се прилага до 2023 г., тъй като се очаква делът на хората, за които изчисляването на индивидуалния коефициент по стария ред е по-благоприятно, да намалее значително дотогава.С влезли в сила промени в Кодекса за социално осигуряване от 1 януари 2019 г. за пенсиите, отпуснати след 31 декември 2018 г., индивидуалният коефициент се изчислява от осигурителния доход на лицето за периодите само след 31 декември 1999 г.С промените се ограничаваха възможностите за злоупотреби. Оказа се обаче, че новите разпоредби ощетяват много хора и пенсиите им се редуцират. ", "date": "2019.04.03", "title": "Социалната комисия в НС обсъжда формулата за пенсиониране "}
{"url": "http://www.cross.bg/georgiev-parlamenta-plamen-1600761.html", "text": "/КРОСС/ Хора като Иван Гешев и Пламен Георгиев се държат като безнаказани, сякаш никой не може да им поиска отговорност\". Това каза пред БНР пиар експертът Весислава Танчева. Тя смята за крайно неприемливо поведението на председателя на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев:\"Това е отблъскващо поведение за зрителите и за колегите, които са там и задават въпроси. Човек се държи така, както му повелява усещането за безнаказаност. Както е конструирана в България властта, разделението на властите, над прокуратурата и специализираните органи като КПКОНПИ, на практика няма никакъв контрол. Над прокурорите реално е Господ. На практика те не се отчитат на никой, освен на себеподобни\".\"Няма да получим отговори, защото те не са длъжни да ни дават отговори\", добави Танчева в предаването \"Преди всички\". Според нея логиката в такива ситуации изисква Георгиев да се оттегли от поста за известно време, за да не може да влияе на проверката.По думите ѝ, това усещане не се отнася за хората в изпълнителната власт и парламента.\"Цветанов се оказа в по-уязвима позиция, отколкото Пламен Георгиев\", подчерта тя и добави:\"В парламента мълчанието настана още когато се разбра, че най-силният човек в НС е уязвим и вече не е в парламента. Без Цветанов по цветановски нещата си продължават. Кой да говори по тази тема в парламента - там няма никаква опозиция\".За все още незаетата позиция на министър на правосъдието на мястото на Цецка Цачева, която също подаде оставка заради скандала \"Апартаментгейт\", Весислава Танчева каза:\"Цачева зададе стандарт, който позволява да караме и без министър. Очевидно - безгласна буква, който присъства във ВСС, когато трябва да се провеждат заседания, но просто присъства. Не е необходим. Едва ли ще сложат някой, който ще промени системата. Ще ни сложат следващата Цецка Цачева\".Според нея скандалът тръгва в грешна посока:\"Скандалът тръгва в посока - да накажем \"Артекс\", а останалите по някакъв начин вече ги скрихме под килима\". ", "date": "2019.04.03", "title": "Весислава Танчева: Хора като Иван Гешев и Пламен Георгиев се държат като безнаказани "}
{"url": "http://www.cross.bg/bonev-divotino-dobavi-1600763.html", "text": "/КРОСС/ \"Земеделските земи на хората от с. Дивотино са унищожени. От разговорите ни там разбрахме, че те не са получили обезщетение.\" Това каза пред БСТВ народният представител от ПГ на „БСП за България\" Любомир Бонев. „Очакваме министерството на икономиката и енергетиката да ни предостави документите по концесията до с. Дивотино\", добави депутатът. Той припомни, че концесионният договор е бил изтекъл преди години, а удължаването е станало със задна дата. „От живущите в селото и кмета разбираме, че концесията е на Христо Ковачки и искаме да проверим документите\", каза още народният представител от левицата. Той изрази надежда, че собствениците на земи ще получат обезщетение за земите си, защото терените приличали на лунни пейзажи. „Има огромно натрупано недоволство у хората в с. Дивотино. Сега държавата се е активизирала, но къде е била години? Мината е унищожила плодородни земеделски земи\", каза още Бонев. По думите му, всяка концесия на правителството е схема. „Дават се концесии на определени хора. Подготвя се концесия на доходоносното летище София. Не е нормално. Нима държавата не може да го управлява? Може!\", отсече Бонев. Той добави, че цялото ни законодателство е лобистко през последните години. „Законите се правят от управялващите, за да са в тяхна угода\", добави Любомир Бонев. Народният представител коментира и ремонта на столичната улица „Граф Игнатиев\"- че именно ремонт върху ремонта напомня работата на трите правителства на Бойко Борисов.", "date": "2019.04.03", "title": "Любомир Бонев, БСП: Земите на хората от с. Дивотино са унищожени"}
{"url": "http://www.cross.bg/chasa-ploshtad-sofiya-1600760.html", "text": "/КРОСС/ С поредица от празнични събития София отбелязва 140-годишнината от обявяването на града за столица на България. Честванията ще започнат с архиерейска литургия, която ще бъде отслужена в 9.00 часа в храма „Света София\".Честванията ще продължат с тържествена церемония по освещаване и връчване на знамената на столичните училища, която ще се състои в 11.00 ч. на площад „Св. Александър Невски\".В атракция за столичани ще се превърне и празничният ретро трамвай, който ще се движи между 16.00 и 18.00 часа по маршрут площад „Възраждане\" - Централна гара и обратно.В късния следобед в градинката пред Народния театър ще бъде открита изложба, представяща важни моменти от историята на града, а под стъкления купол на Софийското ларго от 18.00 часа ще се състои концерт на Софийския духов оркестър.Тържествата ще завършват с празнични илюминации на площад „Княз Александър I Батенберг\" от 20.30 часа.През целия ден с вход свободен ще работят Регионалният исторически музей, Софийската градска художествена галерия, парк-музей „Врана\" и Зоологическата градина. ", "date": "2019.04.03", "title": "София отбелязва 140-годишнината си като столица "}
{"url": "http://www.cross.bg/videoto-ystni-vreme-1600756.html", "text": "/КРОСС/  Лятото наближава и дежурният тандем Део и Лео го стартират по традиция предварително с горещо ново парче. То носи името \"Сладките ѝ устни\", а видеото направи премиерата си на 1 април - Деня на шегата. Това е поредното намигване на момчетата да гледаме с чувство за хумор и усмивка на живота. В новия си проект Део и Лео работят с певеца Мойсей.Търсехме нещо различно, затова и имахме нужда от мелодичен мъжки глас. С Мойсей се познаваме отдавна и за миг не се поколебахме да го поканим\", казва италианецът, който в последно време се е отдал активно на другата си страст - кулинарията. След като приключи с журирането на предходния сезон на MasterChef България, той вече води ежеседмична готварска рубрика в предаването \"Преди обед\" по bTV. Явно обаче намира време и за записи в студиото.Парчето всъщност съществува от две години. Текстът е дело на група СкандаУ, които го подаряват на приятелите си Део и Лео, а бийтът е на руснака M1chellz. За да получи достойно представяне обаче българо-италианското дуо искало да измисли по-специален клип. Спира се на анимацията - предизвикателство, което не са поемали до момента. Доверяват се на \"Грозен ентъртеймънт\", които рисуват видеото изцяло на ръка през последните две години. А като за капак на всичко Део и Лео вкарват целите си семейства в сюжета.\"Винаги сме бягали от вулгарните текстове и се стремим да се изразяваме с шеговита ирония. Това се превърна в нашата запазена марка, на която не изневеряваме и в новата ни песен \"Сочните й устни\", казва Део.Историята в мини-филмчето разказва за плажните свалки, които Део и Лео се опитват да завъртят с типична напудрена госпожица със сочни устни. Естествено, удрят на камък, а през това време Мойсей се забавлява във водата. И докато мерят дължината на краката на красавицата с поглед и пускат селфита от плажа, съпругите им Мариана и Лучия попадат на кадрите в интернет. Светкавично \"събират\" любимите си мъже от плажа с едната ръка, а с другата гледат децата. Един от най-забавните моменти в правенето на видеото е, когато два месеца преди премиерата всичко е почти финално нарисувано, но на Део му се ражда втори син. Аниматорите връщат наново кадрите и дорисуват малкия Теодор в ръцете на Мариана. Като благодарност към Скандау във видеото се появяват и анимираните герои и на Тото и Лъчо.  ", "date": "2019.04.03", "title": "Део, Лео и Мойсей пуснаха ново лятно видео"}
{"url": "http://www.cross.bg/sofiya-stolitza-grada-1600764.html", "text": "/КРОСС/ На 3 април 1879 г. Учредителното събрание в Търново единодушно избира София за столица на новоосвободеното Отечество. Строителите на съвременна България прегръщат идеята на възрожденеца Марин Дринов с ентусиазъм, заемайки се да преобразят изостаналото селище в съвременен европейски град с достолепни сгради, широки улици и съоръжения, способстващи за спокоен и комфортен живот.С изложбата \"Да съградиш столица\", която се открива днес в Градската градина пред Народния театър \"Иван Вазов\", Държавната агенция \"Архиви\" отбелязва 140-ата годишнина от обявяването на София за столица на България. Постери с документи, снимки и плакати, както и текстове към тях на автентичен за времето си език, разкриват пътя, който извървява София от Освобождението си до края на 90-те години на миналия век.Да се разкрие твърде богатата история на София с една изложба от двайсетина табла, е наистина трудно, защото има много неща, които бихме искали да покажем на гостите и на жителите на София - казва Румен Борисов, зам.-председател на Държавната агенция \"Архиви\". - Затова и се спряхме на някои основни акценти, разказващи за развитието на града - освобождението му от турското робство, първите дейности на градския съвет, първия градоустройствен план, бързите стъпки, извървени с целия ентусиазъм на живеещите и управляващите този град.Красотата на новата столица се разкрива чрез сгради, които могат да бъдат видени и днес - Царският дворец и Университета, чрез Борисовата градина, чрез основните храмове на мирно съжителстващите си религии - православните \"Света София\", \"Свети Александър Невски\" и \"Светите седмочисленици\", католическата катедрала \"Св. Йосиф\", синагогата, джамията. За културния живот пък свидетелстват афиш, изработен от коприна, по случай концерта на примадоната на \"Ла Скала\" Филипина фон Еделсберг през 1882 г. Жителите на София имат нужда от опресняване на тази 140-годишна история, защото разполагаме с достатъчно факти, които могат да ни дадат самочувствие за бързото създаване на един европейски град - смята историкът. - А що се отнася до това какво не достига днес на града, има акценти, които така и не са били доразвити, въпреки че е минало толкова много време - и по отношение на благоустройството, и на хигиенизирането, и на други области. И ако всички те са били следени в развитието на града, нямало е как да бъдат допуснати като малки грешки в съвремието ни. Така че тук е уместно да припомня максимата - който познава добре миналото си, не допуска грешки в настоящето си.Случайно ли обаче държавните архиви не представят днешното лице на града и как изглежда то на фона на древната история и забележителните достижения по отношение на градоустройство и дух?Ние минаваме през различни политически конюнктури и понякога развитието на един град не е толкова праволинейно - отговаря Румен Борисов.Бихме могли да представим някакъв съвременен вид на София, но от гледна точка на задачата ни като държавен архив да съхраняваме документалната част от историята, смятаме, че би било по-добре да преговорим някои неща от столичната история на града. Например да започнем от ентусиазма, с който се е изграждала София и от вярата, че тя трябва да носи едно истинско лице на столица.Годишнината от обявяването на София за столица ще бъде отбелязана с редица събития, сред които освещаване на 250 училищни знамена на пл. \"Св. Александър Невски\" и кратка историческа обиколка \"Зад фасадите на софийските домове\", която ще започне от базиликата \"Св. София\" и ще завърши при къщата на фабриканта Киро Стефанов на ул. \"Париж\" 1. ", "date": "2019.04.03", "title": "Изложба на открито разказва за обявяването на София за столица "}
{"url": "http://www.cross.bg/sliven-avramova-sredstva-1600749.html", "text": "/КРОСС/  На 25 март е подаден проектът, с който ВиК - Сливен кандидатства за финансиране от Оперативна програма „Околна среда 2014 - 2020 г.\" за подобряване на ВиК инфраструктурата на територията на областта. Той предвижда инвестиции в Сливен и Нова Загора с общ размер малко над 112 млн. лв. без ДДС.Това съобщи в Сливен днес министърът на регионалното развитие и благоустройството Петя Аврамова. В областния център тя участва в дискусия за регионалното развитие и европейската солидарност.За гр. Сливен, включително кв. „Речица\", е предвидено доизграждане или реконструкция на 41 км водопроводи, ремонт на тръбни връзки в 2 резервоара и доизграждане на напорен водоем. Ще се реконструират три помпени станции. 26 км е канализационната мрежа, която ще бъде доизградена или ремонтирана. Предвижда се също реконструкция на пречиствателната станция за отпадъчни води в града.В проекта са включени и водопроводите, които ще са необходими, за да функционира пречиствателната станция за питейни води. Министерството на регионалното развитие и благоустройството има готовност до 2020 г. да размрази обекта, чието строителство е спряно преди години, да актуализира проекта и да възложи довършването му, обясни пред медии министърът.В Нова Загора ще бъдат подменени агрегати в помпени станции и ще се реконструират 17,7 км от вътрешната водопроводна мрежа. 6,7 км канализационна мрежа ще бъде реконструирана или доизградена. Ще се изгради канализационна помпена станция и ще се реконструира пречиствателната станция за отпадъчни води.Сериозни средства в областта се инвестират и в пътната инфраструктура. С финансиране от Оперативна програма „Региони в растеж\" 2014 - 2020 се ремонтира връзката на Сливен с Раднево и участък от пътя Стара Загора - Раднево. Двете отсечки са с обща дължина 38 км. Инвестицията е за 28 млн. лв. Републиканският път в двете области е ремонтиран, предстои издаване на Акт 16. Планира се обявяване на процедура за избор на изпълнител за рехабилитацията на близо 27 км от пътя Поликраище - Елена - Сливен с индикативната стойност 24 млн. лв. За подобряване на републиканската пътна мрежа в областта от държавния бюджет в последните години са инвестирани около 21 млн. лв., с които са ремонтирани над 75 км.Министърът информира, че през тази година със средства от АПИ ще бъде заложена рехабилитация на 12 км от пътя Сливен - Ямбол, 15 км от направлението Сливен - Нова Загора и 13 км от пътя Биково - Кермен. Регионалният министър съобщи още, че подкрепя идеята за четирилентов път между Ямбол и Сливен с обособяване на икономическа зона около разширеното трасе. АПИ ще възложи предпроектното проучване за уширение на пътя, като първа стъпка от реализацията на проекта.По ОПРР в област Сливен ще бъдат инвестирани над 46 млн. лв., информира министър Аврамова Средствата са по 18 проекта. С тях се модернизират 9 образователни институции, в които се обучават близо 2250 ученици. За 265 лица в нужда ще бъде осигурен достъп до 5 социални обекта. По програмата енергийно се обновяват 13 сгради. Облагородяват се над 38 000 кв. м градски площи в региона. С 16,8 млн. лв. се финансира проектът за градски транспорт на Община Сливен, който включва изграждане на нови спирки, изграждане и обособяване на велоалеи и ремонт на сервизната база на превозвача. Също със средства от програмата по проекта на Министерство на здравеопазването за спешна помощ ще бъдат обновени 5 обекта.При посещението си министър Аврамова се включи в кампанията на Община Сливен и вестник Стандарт „10 причини да остана в моя Сливен\". Като част от нея беше открита изложба с фото пана, посветена на 10 успешно приключили проекти на територията на общината и бяха връчени награди за принос в нейното развитие. Регионалният министър връчи отличието в категорията „Технологии\" за ГИС - уникална за страната географска информационна система, разработена от експерти на местната администрация. Петя Аврамова обърна внимание, че държавата работи от доста време за 100%  кадастрално покритие и специализирани карти на страната. Сливен са иноватори, защото са събрали на едно място кадастър, регулация и надграждат със специализиран слой за подземната комуникация, което ще позволи на всички граждани да получат от едно място необходимата им информация.В отговор на въпрос от представители на медиите министър Аврамова коментира, че вчера са проведени първи срещи с представители на превозвачите за обсъждане на тол тарифите. Тя изрази увереност, че следващите разговори ще бъдат конструктивни и ще се постигне консенсус между двете страни.Министърът обясни, че при определяне на таксите за изминато разстояние за тежкотоварни автомобили целта е била да са по-ниски за превозните средства между 3,5 и 12 т, които се използват най-масово при вътрешни превози, за да не се отразят върху стойността на хранителните продукти, стоки и услуги. „Консултантите ни от Световната банка изчислиха, че най-голямото отражение върху стоките от потребителската кошница ще е за минерална вода и безалкохолни напитки - около 4%\", подчерта Аврамова. Ниски са таксите и за автобусите, тъй като изпълняват социална функция. Най-висока такса е предвидена за превозни средства над 12 т, като тя  е средна за Европа и ще е както за тежкотоварния трафик в страната, така и за транзитния.", "date": "2019.04.03", "title": "Над 112 млн. лв.ще бъдат инвестирани по водния проект за област Сливен"}
{"url": "http://www.cross.bg/chasa-sofiyaot-provede-1600748.html", "text": "/КРОСС/ София.От 11.30 часа президентът Румен Радев ще награди победителите в конкурса за млади преподаватели „Найважният урок. Послание към бъдещите ми ученици\" на „Дондуков\" 2.***София.От 09.00 часа ще започне редовното заседание на Народното събрание.***София.От 10.00 часа ще започне седмичното заседание на Министерския съвет.***София.От 09.00 часа в храм „Света София\" в присъствието на Негово Светейшество патриарх Неофит ще бъде отслужена Архиерейска света Литургия по повод 140-годишнината от обявяването на София за столица на България.***София.От 10.00 часа в сградата на КЕВР ще се проведе открито заседание за обсъждане на доклад относно заявление на „Топлофикация - Враца\" ЕАД за одобряване на Общи условия за продажба на топлинна енергия за битови нужди от „Топлофикация - Враца\" ЕАД на клиенти в град Враца.***София.От 11.00 часа в клуб „Журналист\" на Съюза на българските журналисти - ул. „Граф Игнатиев\" 4, ет. 1., Световното Движение за мир ще бъде представено пред медиите и представители на дипломатическия корпус. Участие ще вземе Пламена Заячка, председател на Инициативниякомитет на Световното Движение за мир.***София.От 11.00 часа на пл. „Свети Александър Невски\" кметът на София Йорданка Фандъкова ще връчи знамена на столичните училища по повод 140- годишнината от обявяването на София за столица на България. В тържествената церемония по освещаване на знамената участие ще вземат Националната гвардейска част, Гвардейският представителен духов оркестър, Представителният ансамбъл на въоръжените сили и представители на Софийската Света митрополия.***София.От 11.00 часа в заседателна зала на Националната библиотека „Св. св. Кирил и Методий\" ще се проведе брифинг по повод началото на основен ремонт на покрива на сградата.***София.От 11.30 часа в двора на ГД „Национална полиция\" ще се състои брифинг за представяне на окончателните данни от проведената 24-часова операция за контрол на скоростта.***София.От 16.00 часа до 18.00 часа ще се проведе обиколка с празничния ретро трамвай по повод 140-годишнината от обявяването на София за столица на България. Маршрутът е: пл. „Възраждане\" - бул. „Христо Ботев\" - пл. „Македония\" - ул. „Алабин\" - бул. „Мария Луиза\" - Централна гара - бул. „Христо Ботев\" - пл. „Възраждане\".***София.От 17.00 часа в Галерия на открито в Градската градина Държавна агенция „Архиви\" и Столична община представят изложбата „Да съградиш столица\".***София.От 18.00 часа в Ларгото ще се проведе концерт на Софийския духов оркестър с диригент Васил Делиев по повод 140-годишнината от обявяването на София за столица на България.***София.От 20.30 часа на площад „Княз Александър I\" ще започнат празнични илюминации***Видин.От 13.30 часа в залата на 6 ет. в административната сграда на Общината кметът Огнян Ценков ще награди Ивана Виткова от Общинския младежки съвет за превенция на зависимости, във връзка с успешното й представяне на Световен младежки форум през месец март във Виена, Австрия.***Враца.От 14.00 часа в ОДМВР Враца ще се проведе брифинг.***Върбица./с. Маломир.От 11.00 часа в сградата на кметството ще се проведе срещата на жителите на село Маломир с началника на полицейското управление гл. инсп. Румен Симеонов.***Кърджали.От 16.00 часа ПП ГЕРБ организира граждански диалог на тема регионално развитие в конферентната зала на комплекс „Арпезос\".***Никола Козлево.От 10.00 часа началникът на полицейското управление в Каолиново гл. инсп. Кирил Кирилов ще проведе среща с жителите на Никола Козлево в сградата на кметството.***Пловдив.От 12.00 часа в Регионалния пресцентър на БТА ще се проведе пресконференция на Коалиция „Кауза Пловдив\".***Сливен.От 10.00 до 16.00 часа Регионална дирекция по горите-Сливен организира „Ден на отворените врати\", като посетителите ще могат да се срещнат със служители от дирекцията, да видят презентации и експозиции за лесовъдската професия и грижите, които се полагат за гората.***Смолян.От 14.00 часа директорът на Регионалната дирекция по горите ще даде пресконференция по повод „Седмица на гората - 2019 г.\".***Търговище.От 11.00 часа в зала 28 на Община Търговище ще бъде дадена на пресконференция за кампания за почистване на града и населените места преди Великден.  ", "date": "2019.04.03", "title": "Предстоящи събития на 3 април "}
{"url": "http://www.cross.bg/tema-zashto-poskupnat-1600746.html", "text": "/КРОСС/ Тема: Пакетът \"Мобилност\" и условията на труд за шофьорите. Какво е решението? На живо от БрюкселТема: Ще поскъпнат ли основните храни и транспортните услуги заради ТОЛ таксите? Сметките на Световната банкаТема: Защо българите са последни в Европейския съюз по консумация на плодове и зеленчуци?Тема: Слана удари дърветата в Пловдивско. Ще се наложи ли внос на плодове?Тема: Започва пръскането срещу вредители в София. Какви предпазните мерки трябва да вземем?Тема: Протест срещу строежа на небостъргача „Златен век\". Какви са исканията на хората от квартала?; Тема: Ще поскъпнат ли транспортните превози след въвеждането на тол системата? В студиото: Йордан Арабаджиев, председател на Съюза на превозвачите и проф. Олег Асенов, началник на националното тол управление; Тема: Защо БСП обвини Георги Първанов, че използва името „Коалиция за България\" за евроизборите? Коментар на зам.-председателя на парламентарната група на левицата Антон Кутев; Тема: Ще има ли ощетени от новата формула за пенсиониране и как ще става индивидуалната оценка за лични асистенти на хората с увреждания. В студиото социалният министър Бисер Петков; Тема: „Новините отвътре\" - журналистите на bTV Кристина Баксанова, Полина Ботева и Росен Цветков за битката с фалшивите новини и как се стига до истината?Тема: За трагедията с българско семейство в небето, след като съпрузи и двете им деца загинаха след катастрофа с малък самолет в Македония.Тема: Имоти на прицел.В разгара на скандала с апартаментите - какво казва законът по спорните казуси?Тема: Внедрен по неволя в схемата на телефонни измамници. Разказ от първо лице на мъж, използван като „муле\" от „ало\" мафията.Тема: Ще дочакат ли трансплантация в чужбина пациентите, които имат нужда от бял дроб?Тема: Изгубени в превода или турска намеса във вътрешните ни работи? Гостува Соломон Паси.Тема: Майки с детски колички на ръце по стълбите. На живо - къде градската среда е недостъпна?Тема: Плащаш две нощувки - получаваш трета безплатно. Как туристи и хотелиери ще приемат идеята на министерството?Тема: От Кристина Агилера до Азис. Певицата Тита за превъплъщенията си в „Като две капки вода\".Тема: Игри на победителите. За първи път у нас - състезания за деца, преборили рака.  ", "date": "2019.04.03", "title": "Теми и гости в сутрешните блокове на телевизиите"}
{"url": "http://www.cross.bg/nikita-manastira-zhivot-1600744.html", "text": "/КРОСС/  Преподобни Никита се родил в малоазийската област Витиния. Той живял през онова смутно за Източната църква време, когато иконоборците, подкрепяни от императорите Лъв Исаврянин (717-741 г.) и Лъв Армянин (813-820 г.) гонели и притеснявали почитателите на светите икони. Родителите му били добри и благочестиви люде, но той не бил честит да се радва на майчини ласки и грижи: майка му починала на осмия ден след раждането му, а бащата след нейната смърт приел монашество. Никита бил отгледан и възпитан от своята баба. Като отраснал и добил образование, той се посветил да служи на Бога. Той бил още млад, когато отишъл в Мидийския манастир. Игуменът Никифор го приел с бащинска любов. Като видял неговото усърдие в духовния живот, той скоро го постригал за монах. Младият инок се отдал на постнически живот и проявил голямо смирение и послушание. След седем години бил ръкоположен за свещеник от Цариградския патриарх Тарасий. Понеже игуменът Никифор бил вече стар и немощен, управлението на манастира било възложено на Никита. Със своя богоугоден живот и с мъдрото ръководство на манастирското братство той скоро привлякъл в манастира мнозина благочестиви мъже и числото на братята за няколко години твърде много се увеличило. След няколко години преподобният игумен Никифор починал и братята единодушно избрали за негов заместник Никита. Като приел игуменския сан, той с още по-голямо усърдие се грижел за уредбата на манастира и за душевното спасение на поверените му братя. Но не било съдено на Никита и на манастирското братство да живеят в мир. Иконоборческата ерес вече била осъдена от отците на Седмия Вселенски събор, но мирът в Църквата не бил възстановен. Император Лъв Армянин се обявил на страната на иконоборците и възобновил гонението срещу православните. Той изпратил на заточение в различни места на империята всички православни архиереи начело с Цариградския патриарх Никифор. След това императорът свикал игумените на най-големите манастири, между които бил и преподобни Никита, и им предложил да минат на страната на иконоборците. Те отхвърлили категорично неговото предложение и останали непоколебими изповедници на православието. Императорът заповядал да затворят всекиго в отделна тъмница. Преподобни Никита бил затворен в тясна и влажна килия, от която излизала нетърпима смрад. Много дни прекарал той при тези непоносими условия. След това, по заповед на императора, бил изпратен на заточение в източните предели на империята. Била тежка зима, и старецът, облечен в неподходящи за такова време дрехи, много страдал от големия студ и от силните ветрове.Пет дена след като Никита пристигнал на мястото на заточението, непостоянният император издал заповед да бъде върнат в столицата. Изтощен от дългия и труден път, Никита пристигнал в Цариград едвам жив. Тук отново бил хвърлен в тъмница при непоносимо тежки условия. По един път на ден му давали по малко нечист и мухлясал хляб и мръсна смърдяща вода, колкото да не умре от глад и жажда. Така постъпил императорът и с другите игумени. Но като се убедил, че нищо не може да промени техните православни убеждения, императорът прибягнал до следната хитрост: предложил на игумените само да приемат светото Причастие заедно с иконоборческия патриарх Теодот, а след това всеки да отиде в своя манастир и да изповяда своята вяра. Преподобни Никита отначало отхвърлил това предложение, но по настояване на своите събратя се съгласил. След това всички били освободени и се прибрали всеки в своя манастир. Само преподобни Никита не се върнал в манастира си. Той се разкаял за своята постъпка като мислел, че и най-малкото отклонение от истината е равносилно на пълно отстъпление от православие. Отначало намислил да отиде в далечни страни и там чрез покаяние да изкупи греха си. Но след това решил, че където е извършен грехът, там трябва да бъде и изкупен чрез покаяние. Затова останал в Цариград и там открито и без страх поучавал народа да се придържа към истинското църковно учение. Като научил за тази му дейност, императорът го повикал при себе си и му заповядал да напусне столицата и да се прибере в манастира. Ако не изпълни тази повеля, ще бъде предаден на мъчения. Преподобният отговорил със спокоен глас: - Нито в манастира ще отида, нито от вярата си ще се откажа. Нека ти бъде известно, че от смърт не се боя, а временния живот не обичам. Аз извърших нещо, което не биваше да извърша. Но от послушание се покорих на преподобните старци и без да искам, изпълнявайки тяхното желание, се причастих заедно с лъжепатриарха Теодот, за което сега съжалявам и се разкайвам. Нека ти бъде известно, че отсега аз нямам с вас никакво общение и се придържам към преданието на светите отци, което приех отначало.Този път преподобни Никита бил изпратен на заточение на остров Гликерия, където в продължение на шест години бил подложен на тежки физически страдания и непоносим морален гнет. След смъртта на император Лъв Армянин били освободени от заточение всички отци, които се борели за православното изповедание и почитали светите икони. Освободен бил и преподобни Никита. И сега той не се върнал в Мидикийския манастир. Искал да прекара остатъка от земния си живот в безмълвие и затова се заселил в безлюдно място близо до Цариград. Изтощен от страдания, той скоро заболял и, като се причастил със светите Тайни, се представил пред Господа. На погребението му се събрал голям народ - монаси и миряни, мъже и жени, млади и възрастни. Дошли и братята от Мидикийския манастир и като сложили тялото му в специално приготвена ракла, качили го в един кораб и го откарали в Мала Азия, за да бъде погребан в неговия манастир. Когато пристигнали в Мала Азия, на брега много монаси и миряни очаквали тялото на светия покойник. Раклата била занесена на рамене от монасите до манастира и там, при пение на псалми и погребални песни, я положили до гроба на преподобни Никифор, първия игумен на манастира. За благочестивия му и свят живот Бог прославил преподобни Никита с чудотворна благодат. ", "date": "2019.04.03", "title": "Преп. Никита Изповедник, игумен Мидикийски"}
{"url": "http://www.cross.bg/rozhdenitzite-na-april-1600747.html", "text": "/КРОСС/  Александър Томов, член на Българската федерация по борбаПроф. Антон Дончев, художник пластик, дългогодишен преподавател в Националната художествена академияПроф. Атанас Щерев, лекар, известен като „бащата на инвитрото\" в БългарияВени Марковски, основател и председател на УС на „Интернет общество - България\"Виктор Вълков, политик и дипломат, вицепремиер и министър на външните работи в правителството на Димитър Попов (1990 - 1991)Георги Андонов, бивш депутат от ГЕРБ в 41 - 43-о НС, по професия агроном Георги Стоилов, архитект, бивш кмет на София в периода 1967 - 1971 г. Д-р Елена Алекова, поетеса, автор на десетина лирически книгиМетоди Деянов,  треньор по футбол, бивш футболист на ЦСКАВиза Недялкова - журналист ", "date": "2019.04.03", "title": "Рождениците на 3 април "}
{"url": "http://www.cross.bg/vtorata-svetovna-subranie-1600745.html", "text": "/КРОСС/  1265 г. - Битка при Ившам: Симон дьо Монфор е разгромен и убит, а папа Климент IV предоставя на Шарал д'Анжу права за организиране на кръстоносен поход.1860 г. - На Великден в цариградската църква Свети Стефан при църковната служба епископ Иларион Макариополски не споменава името на Вселенския гръцки патриарх; Българската православна църква се отделя от Гръцката патриаршия.1879 г. - Учредителното събрание избира София за столица на Княжество България.1910 г. - Осъществено е първото изкачване на най-високия връх в Северна Америка - Маккинли.1917 г. - Владимир Ленин пристига в Петроград след заточението, което поставя началото на Болшевишкото управление в руската революция.1922 г. - Йосиф Сталин е избран за Генерален секретар на ЦК на КПСС.1933 г. - Четирима англичани с два двуплощника извършват първия полет над Еверест (Джомулунгма).1939 г. - Втората световна война: Хитлер се разпорежда за разработването на Операция Вайс за нападение над Полша.1942 г. - Втората световна война: Японската армия започва масирани атаки срещу американските войски.1948 г. - Американският президент Хари Труман подписва Плана Маршал, съгласно който на 16 страни от Европа e отпусната помощ в размер на 6 милиарда долара за възстановяване след Втората световна война.1966 г. - Съветският космически апарат Луна 10 влиза в орбита около Луната, като става първият изкуствен спътник на друго небесно тяло.1973 г. - В Ню Йорк е направено първото обаждане от мобилен телефон.1975 г. - Боби Фишер отказва шахматна среща срещу Анатоли Карпов, в резултат на което Карпов получава титлата Световен шампион по шахмат.1976 г. - Във Франция се провежда първата церемония по връчване на наградите „Цезар\" за постижения в областта на киното.1984 г. - Ракеш Шарма става първият индийски космонавт.1986 г. - IBM показват PC Convertible, техният първи преносим компютър.1990 г. - IX Народно събрание гласува законите за изборите, за политическите партии, за разтурване на Държавния съвет на Народна република България и избира Петър Младенов за председател (президент) на Република България.1990 г. - БКП се преименува на Българска социалистическа партия.1992 г. - 36 Народно събрание приема нов Закон за поземлената собственост и частното стопанисване на земята в България, който изисква връщането на земята „в реални граници\".2000 г. - БНТ излъчва ужасяващи кадри от войната в Чечения във вечерните новини от „По света и у нас\". В следствие на това НСРТ глобява БНТ, а екипът, работил същата вечер и водещата Милена Милотинова са временно понижени. Милотинова репортерства в новините, запазва рейтинг и е реабилитирана като водеща на новините на 8 декември същата година, но вече работи с екипа на редакторката Нина Спасова.2011 г. - Българската православна църква канонизира за светци новомъчениците от Ново село и Батак, дали живота си за християнската вяра по време на Априлското въстание.", "date": "2019.04.03", "title": "3 април в историята"}
{"url": "http://www.cross.bg/zashtoto-vnimavaiite-prevrushtat-1600743.html", "text": "/КРОСС/ Внимавайте с мислите, защото те се превръщат в думи. Внимавайте с думите, защото те се превръщат в действия. Внимавайте с действията, защото те се превръщат в навици. Внимавайте с навиците, защото те оформят характера ви. Внимавайте с характера си, защото той определя вашата съдба. Това, за което мислим, в това се превръщамеМаргарет Тачър ", "date": "2019.04.03", "title": "Внимавайте с мислите, защото те се превръщат в думи"}
{"url": "http://www.cross.bg/dvizhenieto-lenta-tynel-1600750.html", "text": "/КРОСС/  Днес - 3 април, от 10 ч. до 15 ч. движението в тунел „Топли дол\" на АМ „Хемус\" в посока София ще се осъществява в една лента поради ремонтни дейности на осветителната система и светофарната уредба. Ще бъде ограничено движението в активните ленти, а трафикът ще преминава в изпреварващата. Шофьорите да карат внимателно и да спазват пътната сигнализация.", "date": "2019.04.03", "title": "Движението в тунел „Топли дол“ ще e в една лента"}
{"url": "http://www.cross.bg/huawei-dolara-mlrd-1600751.html", "text": "/КРОСС/  Huawei публикува годишния си финансов отчет за изминалата година. Според него компанията е продължила възходящата линия в развитието си и през 2018 г. Приходите от продажби са достигнали 107 млрд. долара, което е с 19,5% повече в сравнение с предходната година, а нетната печалба възлиза на почти 9 млрд. долара - с 25,1% повече в сравнение с предходната година.През 2018 Huawei инвестира 22,4 млрд. долара (14,1% от приходите си от продажби) в научноизследователска дейност, с което се нарежда на пето място в световен мащаб в Индекса на индустриалните инвестиции за научни изследвания и развитие през 2018. През последните десет години разходите на глобалния бранд, свързани с научноизследователска и развойна дейност, достигнаха над 60 млрд. долара. Според официалните данни, публикувани от Световната Организация за интелектуална собственост (WIPO),  от Huawei са подадени 5405 патентни заявки към съответната организация през 2018, което класира компанията на първо място сред всички компании в световен мащаб.След обявяването на годишния доклад, председателят на Huawei Гуо Пинг коментира: „Информационните комуникационни технологии бързо си проправят път във всяка индустрия. Това предизвиква дигитална и интелектуална трансформация - движещата сила, стояща зад цифровата ни икономика. Чрез сериозно и последователно инвестиране в 5G иновациите, заедно с широкомащабно търговско внедряване, Huawei се ангажира да изгради най-добрите световни мрежови връзки.По време на този процес, ние ще продължим стриктно да спазваме наложените стандарти в стремежа си да създадем надеждни и висококачествени продукти. Докато работим за постигането на тази цел, принципите ни са кристално ясни: киберсигурността и защитата на личните данни на потребителите са абсолютен приоритет за нас. Уверени сме, че компаниите, които изберат да работят с Huawei, ще бъдат най-конкурентноспособните в ерата на 5G технологиите. Страните, които работят с нас, ще спечелят голямо предимство при следващата вълна на растеж в цифровата икономика.Гуо сподели още, \"Най-лесният начин да превземеш една крепост е да я атакуваш отвътре. Най-лесният начин да я укрепиш е отвън. В хода на нашето развитите ще направим всичко възможно да се отърсим от всички разсейващи външни фактори, да повишим управленското си ниво и да вървим неотклонно към осъществяването на нашите стратегически стремежи. Ще продължим да засилваме нивото си на производителност, да осигуряваме стабилна среда за развитие на нашия бизнес и да развиваме нашата иновативна екосистема, в която всички „играчи\" ще могат да работят и просперират заедно. В допълнение на всичко това ще продължим организационната трансформация на компанията ни, чрез която ще сме сигурни, че вдъхновението и мотивацията на всички в Huawei не само ще се запазят, но и ще се повишават.\"През миналата година Huawei представи своите нови 5G и SoftCOM AI технологии, които са изградени по възможно най-семплия и лесен за поддръжка начин. В хода на 2018 г. станахме свидетели и на поредния нов етап в развитието на Internet of Things (IoT), като това даде възможност на производителите да намерят още едно поле за изява. Годишната печалба на Huawei достигна 43,8 млрд. долара - почти толкова, колкото бе и през 2017 г.Глобалният бранд също така продължи да доставя широк набор от cloud, AI и IoT технологии, както и технологично оборудване, предназначено за изследователски центрове, съхранение на данни и WiFi. Интегрирайки тези технологии в своите дигитални платформи, Huawei допринесе за развитието на „умните\" градове и университетски пространства, както и за повишеното дигитализиране на услугите в областта на финансите, транспорта и енергетиката. През 2018 г. печалбите на Huawei в този сектор достигнаха 11 млрд. долара - с 23.8% повече в сравнение с 2017 г.Глобалният бранд отбелязва значителен прогрес и по отношение на cloud услугите. Huawei пусна на пазара 160 cloud услуги и още 140 технологични решения, разпространени в общо 40 потребителски зони в 23 региона по целия свят. Глобалните партньори на Huawei се увеличиха до над 6000, като съвместно с тях технологичният гигант развива активно AI технологиите, имплементирайки ги в над 200 проекта в 10 вида индустрии.По отношение на пазара на смартфони Huawei отново затвърди позицията си на един от водещите брандове във високия клас. Компанията разви и своята иновативна потребителска екосистема, която в бъдеще ще бъде поддържана от все повече нейни устройства. През 2018 г. продажбите ба Huawei в този сектор генерираха печалби в размер на 52 млрд. долара, отбелязвайки ръст от 45,1% в сравнение с 2017 г.Финансовите резултати на Huawei за 2018 г. са изготвени от независимия международен одитор KPMG. ", "date": "2019.04.03", "title": "Huawei публикува финансовия си отчет за 2018 г."}
{"url": "http://www.cross.bg/evropeiiskiya-sporazymenie-brekzit-1600755.html", "text": "/КРОСС/ Британската премиерка Тереза Мей каза тази вечер, че ще моли Европейския съюз за ново продължаване на преговорния период за Брекзит и ще започне междупартийни преговори с лидера на лейбъристката опозиция Джереми Корбин в опит да бъде преодоляна безизходицата в парламента, предадоха Ройтерс и Асошиейтед прес. \"Нуждаем се от ново продължение на (процедурата по) член 50, което да бъде възможно най-кратко и което да приключи тогава, когато успеем да приемем споразумение (за Брекзит в парламента)\", каза Мей в телевизионно изявление, излъчено пряко от офиса и на Даунинг стрийт след неколкочасово заседание на правителството по-рано днес.\"Днес предприемам действия по преодоляване на безизходицата. Предлагам на лидера на опозицията да седнем и да се опитаме да стигнем до общо съгласие по план, който да гарантира, че ще напуснем Европейския съюз, и то със споразумение\", подчерта тя.Изявлението на премиерката идва на фона на растящото безпокойство, че страната ще напусне ЕС на 12 април без споразумение. Това е крайният срок, посочен от 27-те страни членки на ЕС, до който Обединеното кралство трябва или да напусне съюза, или да предложи нов план.Някои от лидерите на ЕС са категорични, че и дума не може да става за нови преговори.Лидерите на Европейския съюз трябва да проявят търпение към Великобритания, която се бори да събере мнозинство в подкрепа на споразумение за излизане от ЕС, заяви председателят на Европейския съвет Доналд Туск, цитиран от Ройтерс.Той написа това в Туитър в отговор на телевизионното изявление на британската премиерка Тереза Мей, в което тя каза, че ще моли за ново продължение на преговорния период за Брекзит и ще започне преговори с опозиционния лидер на лейбъристите Джереми Корбин в опит да се преодолее безизходицата в парламента.\"Макар че и след днешния ден ние не знаем какъв ще бъде крайният резултат, нека да бъдем търпеливи\", написа Туск, реагирайки веднага на изявлението на британската премиерка. ", "date": "2019.04.03", "title": "Тереза Мей ще моли ЕС за удължаване на преговорите за Брекзит"}
