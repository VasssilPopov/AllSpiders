{"url": "http://www.cross.bg/borba-prizova-asotziatziyata-1618000.html", "text": "/КРОСС/ Народното събрание отбеляза Световния ден за борба с диабета с кампания за измерване на кръвната захар на депутатите и служителите в парламента.Народните представители имаха възможност да оценят индивидуалния си риск от развитие на диабет.Инициативата е под патронажа на парламентарната комисия по здравеопазването, чийто председател Даниела Дариткова от ГЕРБ съобщи тревожната статистика на заболяването у нас:“В България има около 500 000 диагностицирани пациенти с диабет, но се предполага, че около 150 000 не знаят за това, че имат такова заболяване. Затова смисълът на днешния ден е да бъдем внимателни със своето здраве“.Председателят на Народното събрание Цвета Караянчева изтъкна, че парламентът винаги е с отворени врати за такива важни каузи и призова депутатите да се изследват:“И да се надяваме, че всички сме в добро здраве, защото това, което ни предстои в следващите седмици е много важно за държавата“.Световният ден за борба с диабета е обявен с решение на Международната диабетна федерация и Световната здравна организация.В България инициативата за отбелязването му е на Асоциацията на научноизследователските фармацевтични производители.Изпълнителният директор на Асоциацията Деян Денев призова:“Да се храним здравословно, да се движим повече, понякога да оставяме колите, за да можем да отложим това страшно заболяване“.", "date": "2019.11.14", "title": "И в НС отбелязаха Световния ден за борба с диабета"}
{"url": "http://www.cross.bg/ninova-korneliya-mystafa-1617994.html", "text": "/КРОСС/ Председателят на НС на БСП Корнелия Нинова се срещна с посланика на Съединените американски щати в България Н. Пр. г-жа Херо Мустафа в централата на партията на \"Позитано 20\".В рамките на срещата, в която взе участие и зам.-председателят на БСП Деница Златева, бяха дискутирани редица въпроси, свързани с развитието на двустранните отношения, борбата с корупцията, предложенията на БСП за реформа в съдебната система, контрол върху актовете на главния прокурор и антикорупционното законодателство, както и актуалната политическата обстановка в страната и региона.Корнелия Нинова поздрави г-жа Мустафа за нейното назначаване като посланик в България и заедно с това ѝ пожела успешен мандат.", "date": "2019.11.14", "title": "Корнелия Нинова се срещна с посланика на САЩ Херо Мустафа"}
{"url": "http://www.cross.bg/radev-glava-zyzana-1617995.html", "text": "/КРОСС/ Държавният глава Румен Радев изпрати съболезнователен адрес до президента на Словашката република Зузана Чапутова по повод жертвите, сред които и деца, на тежката пътна катастрофа край град Нитра.В този изпълнен със скръб момент от името на българския народ и от свое име изразявам дълбоко съчувствие на близките на загиналите, посочва българският президент Радев. Държавният глава пожелава бързо и пълно възстановяване на ранените. ", "date": "2019.11.14", "title": "Румен Радев поднесе съболезнования на словашкия си колега Зузана Чапутова "}
{"url": "http://www.cross.bg/poveche-inverter-klimatikut-1617993.html", "text": "/КРОСС/ Минимализмът като начин на живот и мислене се превърна в неразделна част от ежедневието на стотици хиляди през последните няколко години.Той променя модата, работните ни места, социалните ни мрежи, дори и интериорния дизайн.Все повече хора залагат на принципите на минимализма при обзавеждането на домовете си – повече пастелни цветове, по-изчистени форми, по- малко излишна декорация, повече естествена светлина.Според специалисти имплементирането на минимализма под една или друга форма в ежедневието води до занижени нива на стрес, намалява вероятността от „прегаряне“ на работното място, помага за овладяването на панически атаки и изчиства ума от излишни мисли, за да отвори място за продуктивни и позитивни такива.Модерните домове са все по-семпли, изчистени и обзаведени с мисъл за поголяма функционалност. Новото поколение консуматори внимателно обмисля всяка опция и пристъпва към покупка чак когато е сигурно, че са открили найоптималната опция, като дори са готови да направят компромис с бюджета.Големите компании забелязват тези тенденции и пригаждат продуктите си спрямо новите нужди на потребителите. Дори електрическите уреди стават все по-малки и комбинират все повече възможности.LG наскоро за пореден път доказаха, че са иновативни и модерни.Климатикът  е тук, за да докаже, че за минималистичния дом има и ще се появяват все повече опции.Това е може би най-нестандартният климатик на българския пазар.  впечатлява със забележителните размери от едва 60/60 см и… е рамка за картина.С несравним дизайн, той осигурява еднородно и бързо охлаждане и затопляне както отпред, така и отстрани, като създава перфектно разпределение на температурата в пространството с контролиран климат. Климатикът работи с ниски нива на шум благодарение на уникалния кос вентилатор и Dual Inverter Compressor™ на LG, който елиминира ненужния шум и позволява плавна работа. И най-голямото му предимство - перфектно се вписва в интериорните решения на всеки модерен дом.Климатикът вече не е просто уред, а изискана компактна рамка за любимите ви семейни снимки или произведения на изкуството. ", "date": "2019.11.14", "title": "Красиво климатично решение за минималисти"}
{"url": "http://www.cross.bg/detzata-onlaiin-frantzisk-1617999.html", "text": "/КРОСС/ Българският еврокомисар за цифровата икономика и общество Мария Габриел е сред водещите участници във Вселенската конференция във Ватикана \"Запазване на достойнството на децата в дигиталния свят: от концепция към действие\" по покана на Папската академия на науките.Конференцията се провежда с покровителството на Негово Светейшество Папа Франциск, Негово Превъзходителство Имам ел-Тайеб и Негово Височество престолонаследника на Абу Даби Шейх Мохамед Бин Зайед.Участват представители на правителството на Обединените арабски емирства, Алиансът за достойнство на децата, религиозни лидери, експерти, учени, политици и лидери на технологичната индустрия.Официалните лица са приети на аудиенция при Папа Франциск, на която той призова за обединени усилия за по-ефективно справяне със защитата на достойнството на децата в дигиталния свят.Папата насърчи сътрудничеството на всички: експерти в областта на науката и технологиите, предприемачи, законодатели, политици, педагози, религиозни и морални лидери.Защитата на децата е водещата тема на срещата на Мария Габриел с Папа Франциск и през април тази година. След днешната аудиенция българският еврокомисар коментира, че с папата споделят виждането за все по-голямата важност децата да бъдат защитавани онлайн така, както офлайн.\"Децата вече ежедневно използват технологии, за да общуват, да изразят творчеството си, да споделят мнение, да играят. Дигиталният свят им предоставя достъп до безкрайни образователни, културни, социални възможности. Но днес сме във Ватикана за тази среща, защото знаем, че интернет има и тъмна страна\", обяснява Габриел.\"Децата са изправени пред ситуации онлайн, които трудно споделят и обсъждат. Това може да повлияе на чувството им за достойнство и самоуважение, тяхната идентичност. През последните години броят на онлайн материалите, свързани със злоупотреба и насилие с деца, нарасна неимоверно. Затова са наложителни навременни и конкретни действия, а не декларации. Радвам се, че с Папа Франциск имаме споделено виждане за необходимостта да бъдем по-бързи в действията. Само така ще можем да изпреварим онези, които искат да злоупотребяват с децата\", допълва.Тя коментира добри практики на Европейската комисия в последните две години. Кампанията за по-безопасен интернет SaferInternet4EU, която комисарят стартира през 2018 г., вече достигна до 30 милиона европейци и предостави над 1800 нови ресурси по теми като безопасността в интернет, медийната грамотност, киберхигиената.Тази година е създадена и експертна група, така че всички държави членки да се срещат и разискват общи решения. Миналата година са засилени и правните разпоредби, според които държавите трябва да се погрижат за бързото отстраняване на съдържащо насилие над деца онлайн съдържание.Мрежата INHOPE вече е с 46 горещи линии в 41 държави на всички континенти, които се подкрепят финансово от ЕС.\"Трябва да засилим сътрудничеството между международните, регионалните и местните действащи лица. Събития като Вселенската конференция са много важни за споделяне на мнения и опит. Нужно е да се възползваме в по-голяма степен от потенциала на технологиите за противодействие на злоупотребата онлайн с децата\", обяснява Габриел.Според нея, \"Изкуственият интелект може много да допринесе в идентифицирането на материалите с насилие над деца и засичането на извършителите. Отговорността на платформите също е много важна - те следва да отдават приоритет на закрилата на децата, когато разработват своите бизнес модели\".\"Посланието днес е, че нашата роля и дълг е да се грижим за настояще и бъдеще, в което най-уязвимите - децата, са защитени онлайн, независимо от тяхната раса, убеждения, пол, възраст или икономически статус\", допълва българският еврокомисар.", "date": "2019.11.14", "title": "Папа Франциск и Габриел призовават за единство и защита на децата в дигиталния свят"}
{"url": "http://www.cross.bg/otkradnaha-chanta-s-blizo--lv-ot-kola-v-sofiya-1618001.html", "text": "/КРОСС/ Чанта с около 150 хил. лева е била открадната от лек автомобил в столичния квартал “Лозенец“.Кражбата е извършена днес около обед, след като собственикът на парите отишъл да ги изтегли от банков клон.Докато е шофирал автомобила си, той забелязал, че една от гумите му е спукана. Докато я сменял, неизвестни мъже откраднали чантата с голямата сума от колата и избягали.Извършителите се издирват. По случая работи СДВР.", "date": "2019.11.14", "title": "Откраднаха чанта с близо 150 000 лв. от кола в София"}
{"url": "http://www.cross.bg/gerb-sofiya-suvet-1618002.html", "text": "/КРОСС/ Още на първото заседание на Столичния общински съвет по време на което се избра председател на общинския съвет стана ясно едно - софиянци станаха жертва на сладко отмъщение, което им спретнаха ГЕРБ, Спаси София и задкулисието.Всички маски паднаха и стана ясно и видно за всички, че Борис Бонев и Спаси София са част общия сценарий на задкулисните играчи, които целяха да объркат столичани, да им създадат чувство, че уж има някаква гражданска организация от хора, които ще променят модела. Но уви ... Няма как Борис Бонев и Спаси София от тук нататък да обясняват, как те са срещу досегашния модел на управление на ГЕРБ и Фандъкова в София, след като с техния глас беше избран председателя на Столичния общински съвет, който олицетворява същия този модел ...И ако за някой е изненада, че издигнатия от ГЕРБ за председател на общинския съвет Елен Герджиков беше избран освен с гласовете на ГЕРБ, СДС, ВМРО, Атака и така наречения независим общински съветник Борис Бонев, то за мен не беше изненада. За всички политически грамотни хора беше ясно още преди четири години, че Спаси София не е граждански, а политически проект. Той беше много добре замаскиран и пуснат на софийския терен, за да обере събралия напълно справедливо протестния вот срещу ГЕРБ и Фандъкова. За благодарност сега ГЕРБ ще наградят Борис Бонев и „спасителите\" и ще променят специално правилника на Столичния общински съвет, така че Бонев да може да стане зам.-председател на общинския съвет. За това ли ручахте жабетата, скъпи софиянци? За това ли гласувахте - да подсигурите гарантирано и комфортно мнозинство на ГЕРБ в следващите четири години в София ...?Не, вие гласувахте за промяна, но за пореден път получихте подмяна ...Спаси София беше създадена, финансирана и вкарана в СОС, за да може за пореден път гражданското общество да получи звучен шамар от ГЕРБ и задкулисието. С тези действия сценаристите разчитат, че ще спрат гражданската енергия и желанието за промяна, само че не са познали. Жалкото е само, че за поред път ще трябва да хабим гражданска енергия да се спасяваме от нашите „спасители\".Както аз, така и политическа партия МИР, която направи сериозен пробив на тези местни избори, както и всички честни и морални българи няма да спрем да се борим. Всички ние ще направим общ фронт срещу „спасителите\", сценаристите, кукловодите и всички, които вече 30 години ограбват България, нашите деца и нашите мечти!!!Симеон Славчев,Председател на ПП МИР ", "date": "2019.11.14", "title": "Софиянци станаха жертва на сладко отмъщение"}
{"url": "http://www.cross.bg/gymite-gymi-tavana-1617983.html", "text": "/КРОСС/ Ползването на два различни комплекта гуми за зимата и лятото е най-разумната политика за шофьорите в страна с климат като българския.Но то води със себе си и един понякога досаден въпрос: какво да правим с четирите гуми, които не ползваме в момента, и как най-правилно да ги съхраняваме.Ако имате гараж или мазе, отговорът е лесен. Ако не, повечето центрове за гуми ще ви предложат така наречения хотел - тоест те да складират гумите ви срещу такса от 40-50 лева на сезон. Но дори и те понякога допускат сериозни грешки при съхранението.Най-важното условие, което повечето хора пропускат, е гумите да не се подреждат легнали една върху друга. Знаем, че така изглежда най-интуитивно и естествено. Но всъщност гумите са доста тежки, дори и когато са без джанти. Даже идна много износена и нископрофилна 17-ка като тази във видеото удря 8 килограма на кантара. Двайсетцолова с по-висок борд може да тежи и 15 килограма.Това означава, че като струпате гумите една върху друга, върху най-долната се стоварва теглото на две пълни каси с бира.Умножете го по няколко месеца и резултатът е непоправима деформация. В идеалния случай гумите се съхраняват висящи от тавана или поне изправени върху специални стендове. Повечето хора ги смятат за инертен материал, но всъщност каучуковата смес е чувствителна към влага, към високи температури и към контакт с мазнини, масла (като например петното на пода в гаража) или киселини.Даже острата бяла светлина им влияе зле. Най-добре ги пазете на сухо, тъмно и прохладно място. Когато са монтирани на автомобила ви, е трудно да ги опазите от вредни въздействия. Но може поне да се погрижите да не се похабяват, когато не ги ползвате.", "date": "2019.11.14", "title": "Защо никога да не редите гумите на купчина в гаража?"}
{"url": "http://www.cross.bg/pensiya-leva-minimalnata-1617985.html", "text": "/КРОСС/ От първи юли догодина минималната пенсия ще бъде 250 лева, а от 1 януари 2020 г. първият ден от болничния да не се плаща. Това са се договорили ГЕРБ и „Обединени патриоти“ на политически съвет на управляващата коалиция с участието на премиера Бойко Борисов. От ГЕРБ и от \"Обединени патриоти\" отказаха отговорят коя политическа сила е предложила първият ден от болничния да не се заплаща. Решението е опит за спиране на злоупотребите с фалшивите болнични, обясни Валери Симеонов: „При нас са налице изключително много случаи и данни за злоупотреби. Знаете, че като наближат празници започва едно валене на болнични листа, за да се удължават празниците. 18 милиона дни са болничните. При няма 8 през 2013 г. Това е логиката. Всички знаем, за какво става дума“.Увеличението на минималната пенсия засяга 600 000 душиПолитическият съвет, в изпълнение на заложените в програмата за управление приоритети, е решил минималната пенсия да стане 250 лева от началото на юли 2020 година, като това ще обхване близо 600 000 пенсионери. По данни на НСИ към момента 318 000 пенсионери получават минималната пенсия за стаж и възраст от 219 лева, а други 276 000 - между 219 и 250 лева. Това е контингентът от възрастни хора, за които се отнася договореният от управляващите партии нов размер на минималната пенсия.Валери Симеонов допълни: „Това можем да направим, за да извадим тези най-бедни слоеве на хора, които имат стаж и възраст. Говоря само за такива хора. Никой друг няма да бъде облагодетелстван“.Държавата ще плаща детската градина на деца от уязвими групиЗа децата от уязвимите групи на възраст от 4 до 6 години възраст включително, държавата ще заплаща таксата за детска градина. Критерият ще е свързан с доходите и всяка община ще определя тези деца, които ще получат безплатна детска градина. Този период обхваща и предучилищната възраст.Симеонов заяви: „Няма как да не ги интегрираме тия хора“. Държавата ще открие и фонд в следващите три години, в който ще се заделят по 70 млн. лева за строителството на детски градини и ясли там, където е необходимо, Без „Атака“ на съветаНа Коалиционния съвет не е присъствал представител на „Атака“. Председателят на парламентарната група на ГЕРБ Даниела Дариткова, обаче уточни:„Но те са в коалиционното управление“.В съобщение до медиите партия „Атака“ информира, че нейни народни представители не са били поканени на коалиционния съвет. „Ако представител на „Атака“ беше поканен на срещата, щеше да настоява за спазване на обещанието от 300 лв. минимална пенсия, за да не бъдат лъгани избирателите\", се посочва в съобщението.Около 80 мил. лева ще струва увеличението на минималната пенсия до 250 лева, обясни по-късно председателят на Бюджетната комисия в парламента Менда Стоянова. Все още няма изчисления каква ще е стойността на освобождаването от такси за детски градини на социално слабите семейства. Стоянова уточни, че като „социално слаби” най-вероятно ще бъдат считани семейства, при които доходът за член от семейството е под линията на бедност.Не е ясно дали в големите градове ще има достатъчно места за децата, допълни Стоянова:“Не знам дали ще успеят София, Пловдив, Варна, Бургас с тези пари, които са предвидени в бюджета и ще бъдат отпуснати до новата учебна година, да изградят поне известно количество детски градини, с които да поемат новите деца“.", "date": "2019.11.14", "title": "250 лева минималната пенсия от юли, първият ден от болничния няма да се плаща от 1 януари"}
{"url": "http://www.cross.bg/iioncheva-elena-banov-1617988.html", "text": "/КРОСС/ „Случаят “Ало, Банов“ е пример как се бори корупцията в България“. Това заяви пред БНР евродепутатът Елена Йончева в коментар за това как Министерството на културата пропусна да обжалва в срок пред Върховния касационен съд решението по делото за забавеното строителство на Ларгото.„Тези, които участват в тези схеми, са покривани, а тези, които разкриват и дават гласност, са гонени, заплашени със съд или институциите просто вадят поредните „бухалки“. Г-н Банов ме заплаши и лично със съд. „Ало, Банов“ показва как функционира управляващата система, системата на ГЕРБ, как се печелят обществени поръчки, как се правят договорки в ущърб на българските граждани“, изказа мнението си Йончева в интервю за предаването „12+3“.Тя подчерта, че Министерството на културата не само няма да получи неустойка от малко над 750 хил. лева, но и ще трябва да плати и над 73 хил. лева разноски.„Има юристи, органи, прокуратура, които трябва да дадат обяснение. Това, което научаваме от последното съобщение, е, че действително става дума най-вероятно за корупционна схема“, отбеляза Елена Йончева.Тя напомни за скандалните записи, от които стана ясно как министър Банов дава инструкции да се подправят документи, за да не дължи фирмата - изпълнител неустойка. Внесохме сигнал в прокуратурата, в който са предоставени както оригинален запис, така и ред документи, каза Йончева, но подчерта, че отговор от прокуратурата няма.Евродепутатът посочи, че и БСП, и всички опозиционни партии трябва да бъдат последователни в разкриването на корупционни схеми.„Един или няколко души не могат по никакъв начин да променят цялата тази среда“, добави тя и отрече да има напрежение между нея и Корнелия Нинова по този въпрос.", "date": "2019.11.14", "title": "Елена Йончева: \"Ало, Банов\" е пример как се бори корупцията в България"}
{"url": "http://www.cross.bg/bulgarite-mnenie-fraza-1617990.html", "text": "/КРОСС/ Близо 3/4 от българите споделят популярната иронична фраза от социалните мрежи \"Съсипаха я тази държава\". Това показва изследване на \"Галъп интернешънъл\", насочено към разпространените у нас крилати фрази и клишета в десетилетията след 1989 г.Оказва се, че голяма част от сънародниците ни ги споделят, без значение дали става дума за щампа по инерция или пък за истина.Почти всички са убедени, че в България има мафия. Единственото по-сигурно от това е само, че преди за разлика от сега доматите са били истински. С носталгия за това си спомнят 84% от анкетираните.Повече от 70% от българите пък са на мнение, че преходът у нас всъщност не е свършил, а 42% са убедени, че \"никога няма да се оправим\". Дяловете на хората, които са наясно, че България вече не живее в преход, са най-осезаеми сред респондентите с най-високи доходи. Дори и там обаче онези, които може би още чакат по-щастлив край на прехода, са мнозинство.¾ от сънародниците ни пък споделят често чуваното самообвинение \"манталитетът у нас е лош\", а 54% смятат, че \"всички са маскари\" или че демокрацията ни е отнела много.45% от българите са убедени, че при Живков е било по-добре, но пък цели 33% нямат мнение по този въпрос. Темата за ролята на Държавна сигурност също показва липса на ясно мнение. Неяснотата важи и за ключовата фраза \"Костов е виновен\" - неразбралите са 37%, а 49% са съгласните.Несъгласни с въпроси от типа \"Съсипаха я тази държава\", \"Всички са маскари\", \"При Живков беше по-добре\" са най-вече привържениците на управляващите. Привържениците на БСП пък са на противоположното мнение и показват видима носталгия към времето на Живков.Хората от БСП са по-убедени в популярната от социалните мрежи фраза \"Костов е виновен\", докато при ГЕРБ има доста сериозно колебание.По някои въпроси обаче всички реагират единно. Такова е убеждението, че преди храната е била по-добра.По отношение на разликата в поколенията се отчита, че младите са и най-оптимистично настроените - те отчетливо не се съгласяват, че \"никога няма да се оправим\".", "date": "2019.11.14", "title": "\"Съсипаха я тази държава\" - любимата фраза на българите"}
{"url": "http://www.cross.bg/pensiya-natrypvaniya-pozhiznena-1617987.html", "text": "/КРОСС/ \"Държавата предлага три варианта за изплащане на втората пенсия в зависимост от средствата, натрупани в партидата ни - пожизнена, разсрочено плащане и еднократно. Този добре структуриран законопроект слага край на двегодишен труд. Универсалните фондове по правило ще изплащат пожизнена пенсия\", коментира Владислав Русев, главен изпълнителен директор на ПОД Алианц България, в предаването \"Бизнес старт\" с водещ Живка Попатанасова.\"При по-малко от 15% се осъществява разсрочено изплащане. Има и трета група - хората с натрупани сума под трикратния размер на минималната пенсия. Хората с малки натрупвания не биха придобили право на пенсия от първия стълб\", уточни гостът.Владислав Русев изтъкна важността на акуратното редуциране на държавната пенсия. \"В механизма на изготвяне на редукция има два основни недостатъка. В момента редукцията на пенсията за избралите да се осигуряват в универсален фонд е 20%, а трябва да е не повече от 6%\", допълни той.", "date": "2019.11.14", "title": "Какви са вариантите за пенсии от частните фондове?"}
{"url": "http://www.cross.bg/mateeva-dilyana-predstavi-1617992.html", "text": "/КРОСС/ Младата дизайнерка Диляна Матеева представи своята най-нова колекция „Женски правила“ (“Lady’s rules”) за сезон есен-зима 2019-2020 по време на пресконференция в Пресклуб БТА.Проф. Любомир Стойков, председател на Академията за мода, който беше водещ на събитието, в самото начало подчерта последователния и убедителен начин, по който Диляна Матеева навлиза в модното пространство.Дизайнерката на модния бранд Art.Look сподели за своето творческо вдъхновение и посланията, заложени в предложенията й за есенно-зимния сезон, като акцентира на авторските рисунки, характерни за стила й. Тя съобщи, че колекцията ще бъде показана през месец декември по време на ревю-спектакъла на „БГ модна икона 2019“, организиран от Академията за мода.Музи на Диляна Матеева са две силни дами, борещи се за равноправието на жените – Симон дьо Бовоар и Олимпия дьо Гуж. Техните смелост, непокорство и борбен дух са пренесени в облеклата чрез ръчно рисувани портрети на женски лица, изобразени посредством техниката суха четка.Ликът на Симон дьо Бовоар е нарисуван чрез смесване на техники – принт и рисуване. Колекцията на „Женски правила“ съчетава практичност и елегантност с бунтарство и свобода.Непокорството и силата на женския дух са интерпретирани чрез разчупени линии на силуета, драперии и контрастиращи в почти всяка дреха цветове. Базисни за колекцията са четирите цвята: бежов, син, бял и червен. Материите включват кашмир, вълна, еко кожа и памук.Според Петя Джукелова, която познава работата на Диляна Матеева и е преподавател в Националната художествена академия: „Диляна е продуктивен творец, който винаги търси някаква провокация, бори се и отстоява качествените материали.“ Относно колекцията, Петя Джукелова акцентира на „нежната женственост“ в кройките, заимствани от мъжкия гардероб и по-специално гащеризоните и саката, които са представени в дамски вариант.Лице на колекцията е носителката на титлата Best Model of the World – Ива Атанасова, която откри дефилето и представи част от облеклата заедно с моделите Никол Предьова и Катерина Слугина.Сред представените аутфити бяха няколко сета, съчетани с бяла тениска с лика на Симон дьо Бовоар – класическа червена кожена пола  и прав гащеризон с тиранти, изработен от еко кожа, при който в горната част също е изобразено женско лице.Друг сет включва класическо право сако, напомнящо кройката на мъжко с акцент в гърба – ръчно рисувано женско лице в стил Сюрреализъм.Сакото е съчетано с кожен панталон тип банан с висока талия. Показан беше и червен кожен гащеризон с ревер с контрастиращи сини джобове, разположени хоризонтално и вертикално, с ефектен А-хроматичен портрет на женско лице.Сред кройките от дамския гардероб е кожена рокля, съчетаваща силуетите на класическата права пола и на нестандартната А-симетрична разкроена пола, като в горната част на роклята частично, ръчно е нарисувано женско лице. От връхните дрехи в колекция „Женски правила“ Диляна Матеева показа вталено кашмирено палто с висока яка и S-образно закопчаване, което проследява извивките на тялото и акцентира талията, а нежна цепка подчертава краката.Друго вталено късо кашмирено палто с висока яка, която издължава шията беше съчетано с памучен панталон тип банан в цвят бордо.Диляна Матеева представи също бежово кашмирено яке, напомнящо кройката на мъжка риза, с контрастиращи ръкави, ревер и джобове в цвят бордо. Якето е съчетано с панталон тип банан в същият цвят с няколко акцента – силно контрастиращи обемни жълти джобове и подредени, като перлена огърлица около женската шия жълти копчета, които подчертават високата талия.На финала дизайнерката показа кашмирено палто с висока яка и ефектен подвижен шлейф, който е монтиран в задната част на палтото, като подчертава извивката на талията и краката. Диляна Матеева лично демонстрира свалянето на шлейфа, при което се запазват копчетата, подредени като мъниста около талията.  ", "date": "2019.11.14", "title": "Диляна Матеева представи колекция „Женски правила“"}
{"url": "http://www.cross.bg/geshev-ivan-glasyvane-1617989.html", "text": "/КРОСС/ Пленумът на Висшия съдебен съвет (ВСС) повторно избра Иван Гешев за главен прокурор. Той отново получи убедителна подкрепа от кадровиците с 20 гласа „за“ и 4 „против“, точно както и при първото гласуване, провело се на 24 октомври.„Благодаря на Пленума на ВСС. На професионалната общност ще обещая, че ще направя всичко възможно да оправдая тяхното доверие. Благодаря им също, че не се подадоха на политически натиск“, заяви Гешев веднага след като бе преизбран.До прегласуването на кандидатурата му стигна след като президентът Румен Радев отказа да издаде указ за неговото назначаване, аргументирайки се с факта, че той е останал единствен кандидат, което според него е довело до „формално изпълнение на процедурата“, а не до „истинско състезание“.След като и при повторното гласуване висшите магистрати дадоха доверието си за Иван Гешев, сега държавният глава вече е длъжен да одобри неговото назначаване. Законът обаче не предвижда срок, в който Радев трябва да издаде указа за това. Друга възможност обаче, по която може да бъде атакуван изборът, е въпросът да бъде отнесен до Конституционния съд.Днешното заседание на Пленума отново бе напът да се превърне в \"маратонско\", въпреки че процедурата не включваше изслушване на кандидата и обсъждане. Кадровиците обаче дълго спориха дали директно да прегласуват кандидатурата или да рестартират процедурата от самото ѝ начало, с възможност в нея да се включат и нови кандидати за поста. ", "date": "2019.11.14", "title": "ВСС преизбра Иван Гешев за главен прокурор"}
{"url": "http://www.cross.bg/manolova-prokyror-protesta-1617991.html", "text": "/КРОСС/ „Дойдох тук като гражданин в продължение на позициите ми от кампанията. В кампанията щеше да се изтълкува политически, но сега съм тук като всички други граждани.“ Това каза пред медии Мая Манолова, която заедно с членове на своя инициативен комитет и с председателя на ДБГ Димитър Делчев бе на протеста срещу сградата на ВСС, където гражданите се обявиха против избора на Иван Гешев за главен прокурор.Малко преди това във фейсбук страница си Манолова излъчи на живо атмосферата на протеста.Попитана от медии Манолова повтори тезата си, че премиерът Бойко Борисов следва да продължи съдебната реформа, както е обещал – до края на мандата на настоящия главен прокурор Сотир Цацаров, но не го е направил.„Ето затова градусът на напрежението е такъв“, посочи тя и подчерта, че има нужда от законодателни и конституционни промени за завършването на съдебната реформа, която обществото очаква.„Смятам, че Борисов не трябва да се страхува, а да си свърши работата – пое този ангажимент за реформата и сега да го довърши“, призова Манолова още.„Между другото, биха могли да го направят и другите парламентарни партии, така че хората да са спокойни, независимо кой е главен прокурор, и да има контрол върху неговата работа“, коментира още Манолова пред медии на протеста.„Аз и преди казах, че тревогата в обществото е заради липсата на съдебна реформа, заради огромните правомощия на главния прокурор и заради липсата на съдебен контрол върху неговите актове.“„Борисов пое ангажимент да внесе законодателни промени, за да коригира това положение от времето на Татарчев \"над мен е само господ\", добави също Манолова. \n\t\t\t\t\t", "date": "2019.11.14", "title": "Манолова на протеста пред ВСС: Борисов и партиите да завършат съдебната реформа! (Видео)"}
{"url": "http://www.cross.bg/yambol-godishen-proizvodstvo-1617975.html", "text": "/КРОСС/ Задържан е 61-годишен жител на Ямбол като заподозрян за тежко криминално престъпление, съобщиха от МВР.Разследването започна в нощта срещу 11 ноември след постъпил сигнал в полицията, че в къща в областния град е намерено тялото на 35-годишна жена, с видими следи от насилие.На адреса незабавно са насочени криминалисти и Бърза помощ. Сформиран е разследващ екип за изясняване на всички факти и обстоятелства около случая. На местопроизшествието са извършени процесуално-следствени действия, образувано е досъдебно производство.Своевременно униформените тръгнаха да установяват кой е извършителят. В резултат на извършената за кратко време голям обем работа е установена съпричастността към деянието на 61-годишен местен жител.Той е задържан с полицейска мярка за срок до 24 часа. На 11 ноември, в хода на досъдебното производство мъжът е привлечен в качеството му на обвиняем за извършено престъпление и с прокурорско постановление е задържан за срок от 72 часа.Процесуално-следствените действия продължават под ръководството на Окръжна прокуратура – Ямбол.", "date": "2019.11.14", "title": "Арестуваха 61-годишен за убийството на млада жена в Ямбол"}
{"url": "http://www.cross.bg/prokyror-glaven-geshev-1617976.html", "text": "/КРОСС/ Няма да се отваря нова процедура за избор на главен прокурор, както поискаха четирима от магистратите във Висшия съдебен съвет. Кадровиците в съдебната власт изпаднаха в дълги, почти два часа спорове дали да стартират отначало процедурата за избор на нов главен прокурор. 20 на 4 бяха гласовете за това да продължи започната процедура и да се прегласува кандидатурата на Гешев. Днес Пленумът се събра, за да обсъди указа на президента Румен Радев, с който той им върна кандидатурата на Иван Гешев, както и да прегласуванието, което взе с убедително мнозинство в полза на кандидата на 24 октомври.Предложението за ново начало на процедурата очаквано дойде от председателя на ВКС Лозан Панов. „Ние трябва да чуем мотивите на президента и да се съобразим с тях. Ние сме длъжни да инициираме нова процедура за главен прокурор. Ако неглижираме мотивите на президента, рискуваме президентската институция да се превърне в нотариат, който слага печат върху решенията на ВСС“, аргументира се той.На неговото мнение обаче се противопостави главният прокурор Сотир Цацаров, според когото при връщането на указа държавният глава е изразил публична позиция, но не и юридически мотиви. „Нека не спекулираме, че указът има мотиви“, призова той, правейки аналогия с връщането на указа за председателя на ВАС Георги Чолаков.„И тогава кандидатурата беше върната и указът беше без мотиви. Това обаче в никакъв случай не омаловажава казаното от президента“, заяви настоящият главен прокурор.Предложението процедурата да тръгне отначало, с номиниране и изслушване на нови кандидати, подкрепи и съдия Атанаска Дишева.Към мнението се присъедини и Цветинка Пашкунова. „Главният прокурор е един от стожерите на съдебната власт“, каза тя пред магистратите и продължи: „Ние дължим на обществото нова процедура за избор на главен прокурор“.Предложението получи отпор от Вероника Имова. „Ще нарушим Конституцията и Закона за съдебната власт, ако започнем нова процедура“, категорична бе тя.Оттам нататък кадровиците се впуснаха в юридически обяснения за начина, по който да бъде решено дали процедурата да продължи или да бъде прекратена.Спорът доведе и до пререкания между правосъдния министър Данаил Кирилов и съдия Атанаска Дишева. „Много добре знаем, че указът не може да се атакува, а че това е акт, който може да се оспори под Конституционния съд. Правим нещата изкуствено да се проточват\", ядоса се той. За малко дори Кирилов напусна залата, а мястото му зае представляващият ВСС Боян Магдаличнев.Кирилов обвини Дишева, че „претопля стари манджи“, когато тя се опита да отправи въпрос към главния прокурор Сотир Цацаров, свързан с неговото изказване, че изборите на висшите магистрати се случвали не само във ВСС, но и „в две други сгради“.„Дано викащите отвън оценят това ваше усърдие“, подхвърли Кирилов към съдийката, визирайки протестите под прозорците на ВСС. Там протестиращите срещу избора на Гешев слушаха заседанието на специално инсталирани тонколони.В крайна сметка, след две процедурни предложения, кадровиците решиха да не рестартират процедурата, а да преминат към прегласуване на кандидатурата на Иван Гешев.Полицейското присъствие в района отново е изключително засилено. На място освен полицаи има и пожарна и линейка.Спряно е движението на трамваи 20 и 22, а гражданите могат да се възползват от временни автобусни линии.", "date": "2019.11.14", "title": "След два часа спорове: ВСС реши да прегласува кандидатурата на Иван Гешев"}
{"url": "http://www.cross.bg/obrazovanie-litza-bezrabotitza-1617977.html", "text": "/КРОСС/ 125 400 хиляди са безработните лица в България като по-голямата част от тях са мъже. От всички безработни лица 14.8% са с висше образование, а 17.8% никога не са работили и търсят първа работа.Това става ясно от данните на националната статистика за основните показатели за икономическата активност на населението през третото тримесечие на 2019 година.Коефициентът на безработица е 3.7%, или с 1.3 процентни пункта по-нисък в сравнение с третото тримесечие на 2018 година. От всички безработни лица 70.9 хил. (56.5%) са мъже и 54.5 хил. (43.5%) - жени.14.8% са безработните с висше образование в страната, 44.7% са тези със средно, а 40.5% - с основно или по-ниско образование. Коефициентите на безработица по степени на образование са съответно: 1.8% за висше образование, 2.9% за средно образование и 10.8% за основно и по-ниско образование.През третото тримесечие на 2019 г. продължително безработни (от една или повече години) са 78.4 хил., или 62.5% от всички безработни лица. Коефициентът на продължителна безработица е 2.3% - 2.5% за мъжете и 2.1% за жените.От общия брой на безработните лица 22.3 хил., или 17.8%, търсят първа работа.През третото тримесечие на 2019 г. коефициентът на безработица за възрастовата група 15 - 29 навършени години е 6.1% - с 2.1 процентни пункта по-нисък в сравнение със същото тримесечие на 2018 година. За посочения период коефициентът на безработица за мъжете (15 - 29 навършени години) намалява с 1.8 процентни пункта, а за жените - с 2.3 процентни пункта, като достигат съответно 7.0 и 4.9%.", "date": "2019.11.14", "title": "НСИ: 14.8% от безработните у нас са висшисти"}
{"url": "http://www.cross.bg/pensiya-pensii-ministur-1617997.html", "text": "/КРОСС/ Социалният министър и частните фондове 2 г. координирано пазят тишина, вместо да информират хората за дадената от финансовия министър възможност за прехвърляне към НОИ - така всеки бъдещ пенсионер може да избегне опасността парите му от държавата да бъдат намалени с 20%, а частната пенсия да не покрие тази разлика. Най-интересните неща, които удрят по джоба, обикновено се случват след избори. В понеделник социалният министър Бисер Петков и частните пенсионни фондове представиха законови текстове, които да регламентират плащането на т.нар. втори пенсии. И след като вече и социалният министър призна, че много от хората с две пенсии реално ще получават по-малко, отколкото, ако са с една, то можем да признаем - втората пенсия официално е финансова пирамида. На всичко отгоре, както пенсионните фондове сами признаха, те заедно с държавата координирано са пазили тишина за тази финансова пирамида. От 2001 г. всеки роден след 31 декември 1959 г. внася част от пенсионните си осигуровки в универсалните пенсионни фондове, които са частна собственост. Това е така нареченият втори пенсионен стълб, нарича се доброволно-задължителен. Трябваше да минат обаче близо 19 години, за да се регламентира законово фазата на изплащане. Като това се случва буквално пет минути след като първите пенсионери, които трябва да вземат две пенсии, вече са изгърмели с парите си за втората. Става въпрос за над 200 хил. жени на възраст от 55 до 59 години, ако отчетите на частните фондове пред Комисията за финансов надзор са верни. Отдавна има предупреждения, че втората пенсия е мит и тя само ще затвърди мизерията на бъдещите пенсионери. Преди време за това алармираха от “Подкрепа” и икономистът Любомир Христов, но тогава всички бяха срещу тях, включително и медиите. Най-сетне признанието, че две пенсии ще са по-малко от една, направи и социалният министър Бисер Петков. С уговорката, че това ще се случи с хората, които се надяват на две пенсии в периода до 2030 г. Което не е вярно. Като управител на Националния осигурителен институт сегашният социален министър разписва Годишен актюерски доклад на НОИ за 2016 г., в който ясно се казва, че поне до 2060 г. няма начин сборът от две пенсии да е по-голям от само една държавна пенсия. Според тогавашните сметки, ако всички хора, родени след 1959 г., се прехвърлят изцяло на осигуряване в НОИ и получават съответно една пенсия, коефициентът на заместване на дохода ще е 55%. Тоест средната пенсия ще замества 55% от размера на средната заплата към 2060 г. Ако обаче всички хора, които имат осигуряване за частна пенсия, изберат да получават две пенсии, то коефициентът на заместване ще е 42%. След като разчетът е направен върху едно и също предвиждане за нивото на заплатата през 2060 г., то вече е ясно, че в пари две пенсии са с 12% по-малко от една пенсия. При предвиждане за средна пенсия тогава от над 2000 лв. реално двете пенсии ще са по-малки с около 350 лв. от едната пенсия. При сегашната възраст за пенсиониране от 65 години това означава, че двете пенсии ще са по-малко от едната дори за хора, родени през 1995 г. и изминали целия 40-годишен период на осигуряване в частните фондове. Чиста проба признание, че тази система няма да заработи никога! Именно заради тези предупреждения финансовият министър Владислав Горанов прокара възможността за прехвърляне към НОИ. Така всеки бъдещ пенсионер може да избегне опасността пенсията му от държавата да бъде намалена с 20%, а пък частната да не успее да покрие тази разлика. Прехвърлянето обаче може да се случи под условие - човек да го пожелае до 5 години преди да се пенсионира. Като имаше един гратисен период до края на 2018 г., когато това ограничение не важеше. За да вземе обаче всеки информирано решение, би трябвало да може да сметне каква ще му е пенсията от НОИ, с колко ще бъде намалена, ако получава и втора пенсия, и... колко ще е размерът на втората. Реално първите две данни са налични, но и в момента никой не може да сметне на никого в какъв размер ще е втората пенсия. Независимо дали избере пожизнено изплащане, пожизнено с гарантиран период, или разсрочено. Поради простата причина, че все още реално няма формула, по която тази пенсия да бъде изчислена на база натрупаните пари в личните партиди. Без формула има само догадки дали ще е средно 30, 40 или 43 лв. Или пък около 50 лв., каквито бяха прогнозите на бившия социален министър и шеф на НОИ Йордан Христосков. Именно тук е голямата вина на държавата, която превърна частните пенсионни фондове в пирамиди. И то пирамиди, в които има натрупани 12,8 млрд. лв. според оценката на активите в Комисията за финансов надзор към 30 септември 2019 г. Това е бомба, повече от три пъти по-голяма от КТБ. Вместо да насърчи поне първите хора с частни пенсии да се прехвърлят към НОИ, дори и само заради това, че по техните партиди има натрупаните мизерни 4000 лв., държавата партнира в полза на частните фондове. Да не се вдига шум по прехвърлянето, докато не бъде обявена законовата рамка как ще се изплащат вторите пенсии се били разбрали държавата и фондовете, призна шефката на “Доверие” Даниела Петкова. В тази тишина, продължила 2 години обаче, реално 200 хил. жени загубиха шанса да спасят парите си. При средна партида от 4037 лв. това означава, че са изгорели около 1 млн. лв. Да, фондовете не са класическата пирамида, при която парите изгарят напълно.  Напротив, тези натрупани 4000 лв. ще бъдат платени. Но те със сигурност няма да покрият разходите по социалното бедствие “старост” в България. Системата с трите осигурителни стълба бе наложена на България от МВФ след фалита при Жан Виденов. Сама по себе си, тя не е лош вариант - всеки човек се осигурява задължително в НОИ и частен универсален фонд, който е т.нар. капиталова схема. Има и трети стълб - напълно доброволно капиталово осигуряване, който обаче в България е пренебрежимо малък, да не кажем несъществуващ. При идеалния случай на тази схема през НОИ работещите във всеки един конкретен момент плащат солидарно пенсиите на възрастните. А те си добавят в зависимост от това колко са спестявали. Още след приемането на тази пенсионна реформа реално започнаха извращенията с нея. Осигурителната вноска така и не достигна планираните 7% от дохода на всеки бъдещ пенсионер. Остана си на 5%. Както и общата осигурителна тежест не стигна нужните за добре работеща система 34%, а остана на 17,8 на сто. Защото цяла плеяда социални и финансови министри не пожелаха да се противопоставят на желанията на бизнеса. На всичкото отгоре на частните фондове бяха преотстъпени огромни средства от вноските като такси за обслужване на бъдещите пенсионери. Те прибират 0,8% от стойността на партидите като инвестиционна такса. При 12,8 млрд. лв. стойност на партидите това прави над 100 млн. лв. отнети като такси. Допълнително от всяка нова вноска се удържат 4% входна такса. Тоест и без това мизерната вноска “бели пари за черни дни” се намалява. Като срещу тези такси се очаква фондовете да управляват парите така, че те да се увеличават и при пенсиониране реално човек да е спечелил. а целия 19-годишен период обаче средната доходност според Бисер Петков е 2%. При натрупана инфлация в периода януари 2001 към януари 2019 г. от 89,8%. Всеки може сам да сметне с колко са му увеличени парите в пенсионния фонд. Именно тези данни правят доста странно решението на държавата в лицето на социалния министър Бисер Петков да влезе в съюз с фондовете и да не агитира хората да се прехвърлят към НОИ. Да, такова масово прехвърляне реално ще доведе до скок в разходите на солидарния стълб. Но поне малко от малко ще намали мизерията на новите пенсионери. И ще ги измъкне от финансовата пирамида, наречена втора пенсия. *Този текст не е основание за вземане на инвестиционно решение, а само подготовка за мизерни старини.*Източник: ", "date": "2019.11.14", "title": "Вече официално - втората ни пенсия изгоря във финансова пирамида*"}
{"url": "http://www.cross.bg/pernik-vitanov-obshtinata-1617996.html", "text": "/КРОСС/ Приблизително 60 хил. души. Толкова ще бъдат засегнати от бъдещия воден режим в област Перник. Новината, че от 18 ноември в града и околните села вода ще има само между 16 и 22 часа всеки ден, дойде внезапно за широката публика. Но за един кръг от хора опасността е била ясна от седмици - както ВиК дружеството в Перник, така и общината е била информирана, а министрите на регионалното развитие и на околната среда съвсем скоро са правили публични изявления по темата.Причината за кризата е, че нивото на водата в язовир \"Студена\" е спаднало сериозно. В най-лошия случай това ще продължи до април следващата година. Дотук се е стигнало заради букет от фактори - суша, лоша ВиК инфраструктура и лошо управление. Въпреки че новият кмет на община Перник (който встъпи в длъжност едва на 12 ноември) поиска да преразгледа графика на режима, е безспорно, че водна криза има и тя се вижда с просто око.Режимът ще засегне целия град Перник, град Батановци, селата Голямо Бучино, Люлин, с. Дивотино, Мещица, Витановци, Ярджеловци, с. Богданов дол, Черна гора, Лесковец. \"Всички те са около града и снабдени от язовир \"Студена\", обяснява пред \"Капитал\" инж. Иван Витанов, управител на \"ВиК Перник\". През юни язовирът е имал завирен обем 83%, към 31 август - близо 40%, а в края на септември вече е бил паднал на 32.5% според документи на Министерството на околната среда и водите (МОСВ).Най-често споменаваната причина за сериозния спад в нивото на водата е липсата на валежи. \"Тази година беше нереално суха за област Перник\", казва Витанов. Кметът Станислав Владимиров обаче заяви пред btv, че през юни са паднали 135 литра дъжд на кв.м във вододайната зона, но явно това да не е било достатъчно.Друга теория, спомената от Асен Личев, бивш директор на дирекция \"Управление на водите\" в МОСВ, пред БНР, беше, че голяма част от водата е използвана от ВЕЦ към язовир \"Студена\". \"ВиК-то (собственик на ВЕЦ-а - бел. ред.) има интерес да черпи повече вода за производство на електроенергия, без да се съобразява със загубите, които има за доставка до отделния абонат\", каза Личев. Иван Витанов обаче твърди, че от юни съоръжението е спряно и не работи. От няколко години се извършва и ремонт на язовирната стена, който по думите на регионалния министър Петя Аврамова е завършил през септември.Сега предстоят дейности по водовземната кула. Според Витанов ремонтът няма роля в безводието, тъй като се извършва под вода със специална технология и не се е налагало заради него да се поддържа по-ниско водно ниво.Така стигаме до основния проблем - ВиК инфраструктурата в област Перник просто е в много лошо състояние. \"В този град за съжаление десетки години нищо добро не се е случвало във ВиК сектора\", каза Витанов. \"Водопроводните мрежи на всички населени места в общината са изградени от азбесто-циментови тръби (над 62%) през 60-те и 70-те години на ХХ век, които са с отдавна изтекъл амортизационен срок\", пише в общинския план на Перник за 2014 - 2020 г. Освен стара и вредна мрежата е полуразрушена. \"Загубите ни са около 75%. Това значи, че ако пуснем 1000 л от язовира, то тук, в Перник, до кранчето на всеки от нас стигат 250 л. С останалите ние \"поливаме града\", казва той. Районът е въглищен, почвата е чернозем и глина. От това невероятно дълго и силно засушаване почвата се свива и къса водопроводите. През лятото за три месеца имахме с 300 аварии повече спрямо 2018 г.\", разказа Витанов пред \"Капитал\". Ако това е вярно, загубите се увеличават. Според План за стопанисване, експлоатация и поддръжка на активите на \"ВиК Перник\" през 2015 г. нивото на реалните загуби е било 60.5%.Сега топката реално е в полето на община Перник - именно тя трябва да реши дали да има режим на водата. Иван Витанов обясни, че ВиК дружеството е изпратило писмо до общината на 7 октомври, като тогава обемът на язовира е бил 7.8 млн. куб.м. От местната власт обаче нямало отговор - \"глас в пустиня\", казва той. Новоизбраният кмет Станислав Владимиров потвърди, че е имало такова писмо миналия месец и не е имало движение от страна на общината. И как да има - в навечерието на местни избори последното, което общината би искала да направи, е да ограничи достъпа до вода на гласоподавателите.Всъщност от близо два месеца в пространството витаят притеснения по въпроса. В началото на септември депутати от БСП задават въпроси към министъра на околната среда и водите Нено Димов и регионалния министър Петя Аврамова относно намаляващото количество вода в язовира и постоянните аварии в общината, които лишават жителите на Перник от вода. В отговора си от 17 септември екоминистърът е заявил, че \"до края на 2019 г. питейно-битовото водоснабдяване от яз. \"Студена\" ще бъде гарантирано в пълен размер\". На 20 септември пък Петя Аврамова казва следното: \"Искам да подчертая, че проблемът с намаляване на водните количества наистина е проблем за цяла България поради трайното засушаване. Ако вие имате конкретни данни за недобро управление на язовира, с каквито аз не разполагам, моля да ми бъдат предоставени – ще направя проверка по този ваш сигнал. Към момента причината е трайното засушаване и зачестилите аварии, които са във връзка с това. Благодаря ви.\" И така в предизборната обстановка проблемът е потънал.Новият кмет на Перник обясни пред \"Капитал\", че сега не може да вземе решение, без да има пълна информация, затова иска да проведе среща между общината и ВиК дружеството.Добрата новина е, че през август 2019 г. \"ВиК Перник\" сключи договор по оперативна програма \"Околна среда\" за инвестиции във ВиК инфраструктурата в размер на близо 105 млн. лв. Самото дружество участва със съфинансиране от над 8 млн. лв. \"Близо 40 млн. лв. от тези средства са за обекти, с които ще се направи подмяна на водопроводи и като резултат ще се намалят и прекъсванията на водоснабдяването в населените места\", гласи съобщение на регионалното министерство от тогава. \"Това е последният влак\", казва инж. Витанов.Лошата е, че дори още няма обявени обществени поръчки за ремонти, така че поне две-три години проблемите ще си останат. Ако се съди по начина, по който се провеждат обществени поръчки в другите ВиК дружества, процедурата по възлагане на ремонтите може да отнеме поне година. Там често стават забавяния както заради грешки в документацията, така и обжалвания или бавна работа на оценителните комисии. Витанов обаче напомня, че трябва реконструкцията да завърши до 2023 г., когато е крайният срок в програмния период на оперативната програма.Във всеки случай обаче, ако не завали скоро, проблемът с водата в региона ще става все по-тежък и чешмите ще продължат да пресъхват. *Източник: ", "date": "2019.11.14", "title": "Пресъхналият Перник"}
{"url": "http://www.cross.bg/geshev-prokyror-ramkite-1617998.html", "text": "/КРОСС/ \"Това е една безпрецедентна процедура, безпрецедентна в рамките на ЕС, в рамките на България, а подозирам и безпрецедентна в рамките на света\", каза Иван Гешев, след повторното гласуване на кандидатурата му за главен прокурор.Той добави също, че тълкувателното решение №2 от 2002 г. е категорично, че президентът и ВСС действат при обвързана компетентност. Според това решение президентът е задължен по конституция да подпише указа при повторно гласуване. Гешев припомни, че всичките решения на Конституционния съд действат за в бъдеще.По повод на твърдението на члена на ВСС Атанаска Дишева, че е възприела като заплаха думите му, казани по-рано днес, че от нея би станало прекрасен общински съветник, Гешев се пошегува, че лично би се радвал, след като неговата кариера на прокурор приключи, той да стане общински съветник.„Споделям становището на професионалната общност и как политическият натиск е описан, той е описан в становището на Асоциацията на прокурорите в България. Една партията прекъсна кампанията си и се прехвърли към моя избор. Това е политически натиск. Някой да твърди, че тази процедура не е прозрачна и публична говори само за едно – безпринципност. Никой от тези, които атакуват моята кандидатура, не се интересуват от закона и конституцията, а само да бъде провален конкретният кандидат“, коментира Гешев.Предположението той направи въз основа това как е действал държавният глава при подписването на други укази.Той припомни, че на 7-ми ноември, когато Радев върна избора на Гешев след неговото 4-минутно изказване, указът още в 17:15 ч. е бил в правосъдното министерство, за да бъде подпечатан с държавния печат, като имало готовност той да бъде публикуван в „Държавен вестник“ в броя в петък.Според Кирилов едно неподписване на указа в този срок би означавало един сигнал към конституционните норми или отношение към конкретния избор. Не мисля, че президентът ще постъпи по този начин, каза Кирилов.Главният прокурор Сотир Цацаров коментира пък спекулациите, че може да оглави Антикорупционната комисия. „Не съм тръгнал да мисля за пенсиониране, но няма да ползвам медиите, за да съобщя нещо. Ако имам да кажа нещо, ще го кажа официално. Ако имам предложение, първо ще го обсъдя със себе си или семейството си“, каза Цацаров.", "date": "2019.11.14", "title": "Иван Гешев: Процедурата по избора ми беше безпрецедентна в рамките на ЕС"}
{"url": "http://www.cross.bg/godina-rechnik-dyma-1617973.html", "text": "/КРОСС/ 2019 година е към своя край и е време да направим своите равносметки. Така редакторите на Кеймбриджския речник определиха думата, която стана най-важна за тази година. Според експертите, това е upcycling (рециклиране, повторно използване) - създаване на нови неща чрез преработка на ненужни, стари вещи. За първи път тази дума се появи в електронния речник през 2011 г., а през последната година броят на запитванията по темата upcycling се удвои. Списъкът с най-използваните думи на 2019 година включва също така още няколко, които се отнасят до екологията, например compostable (който може да се компостира), carbon sink (част от гора, която може да абсорбира големи количества въглероден диоксид и да намали глобалното затопляне), preservation ( опазване на природните ресурси).„Вярваме, че положителната идея, която е в основата на рециклирането, привлича повече внимание, отколкото самата дума\", обяснява Вендалин Николс - мениджър по издаването на Кеймбриджския речник.", "date": "2019.11.14", "title": "Кеймбриджският речник определи най-важната дума на 2019 година"}
{"url": "http://www.cross.bg/sreshta-mitzotakis-chetvurtuk-1617978.html", "text": "/КРОСС/ Премиерите на България, Гърция и Северна Македония Бойко Борисов, Кириакос Мицотакис и Зоран Заев ще проведат тристранна среща в четвъртък в кулоарите на Солунската среща на върха 2019, бизнес мероприятие, организирано от Индустриалната федерация на Гърция, пише електронното издание на вестник Kathimerini.Първата среща на Мицотакис със Заев беше на 24 септември в Ню Йорк, в кулоарите на среща на ООН.Очаква се двамата да обсъдят споразумението за името от Преспа, подписано с предишното правителство на Гърция, както и преговорите за присъединяване на Северна Македония към Европейския съюз.Срещата им се очаква в 18.30 ч. и ще бъде последвана от разговори с Борисов в 19.30 ч. в хотел Hyatt Regency. Мицотакис ще присъства на пресконференция за представянето на новата търговска марка за македонски продукти в хотела в 15.30 ч. и бъдете водещ оратор на вечерята на върха в 20.30 ч.От своя страна външният министър Никос Дендиас ще бъде в Белград в четвъртък за среща със сръбския си колега Ивица Дачич, както и със сръбския президент Александър Вучич и гръцки бизнесмени, активни в Сърбия.Очаква се Дендиас да участва в дискусия за европейските перспективи на страните от Западните Балкани и подготовката за предстоящия гръцко-сръбски съвет за сътрудничество на високо равнище, който ще се състои под ръководството на Мицотакис, се казва в съобщение на външното министерство.Гръцките и сръбските външни министри ще направят съвместни изявления пред пресата около 13.30. в четвъртък (атинско време). След това Дендиас ще се срещне със сръбския президент, преди да положи венец пред статуята на гръцкия революционен герой Ригас Ферайос при кулата Небойша в Белград, където той е убит по времето на Османската империя.", "date": "2019.11.14", "title": " Борисов, Мицотакис и Заев на тристранна среща в Солун"}
{"url": "http://www.cross.bg/trump-baiidun-impiiichmunt-1617979.html", "text": "/КРОСС/ Ново разкритие в първия ден на публичното изслушване в разследващата фаза от процеса по импийчмънт срещу президента Доналд Тръмп. Пред законодателите във Вашингтон американски топ дипломат заяви, че Тръмп е настоявал за разследване на политически опонент.По време на историческото събитие, предавано на живо по основните телевизионни канали, бе изслушан ключов свидетел, който съобщи нова информация в ден, в който не се очакваха изненади. Целта на изслушванията е да се разбере дали президентът е правил опити за оказване на натиск на Украйна да разследва Джо Байдън и неговото семейство.Американският пратеник в Украйна Уилям Тейлър цитира представителя на САЩ в ЕСГордън Сондланд. Малко след разговора си с президента през юли Сондланд е коментирал че „Тръмп се е интересувал повече от разследванията за Байдън, отколкото Украйна.“Преди да направи този коментар Сондланд е разговарял по мобилния телефон с Тръмп и разговорът му е бил чут от служител на Тейлър. Служителят е чул президента да пита „за разследванията.“ Въпросният служител е Дейвид Холмс. Холмс, който е политическият съветник в американското посолство в Киев ще бъде изслушан от законодателите в петък.Тръмп каза че за първи път чува за този разговор. Американският президент настоява, че при разговора си с Володимир Зеленски през юли не е прекрачвал правомощията си. За Тръмп разследването за започване процедура по импийчмънт е „лов на вещици.“Критиците на Тръмп смятат, че президентът е задържал военна помощ за Украйна като разменна монета за разследване на Байдън, който се състезава за номинацията на демократите за изборите следващата година. Републиканци подчертават, че помощта е била задържана от опасения за корупция в страната.", "date": "2019.11.14", "title": "Публичните изслушвания по процеса за импийчмънт на Тръмп започнаха с разкрития"}
{"url": "http://www.cross.bg/tochki-bezopacnoct-putnitzi-1617980.html", "text": "/КРОСС/ Mаzdа СX-30 cтaнa нaй-бeзoпacният aвтoмoбил в иcтoриятa нa Еurо NСАP. Япoнcкoтo крoc купe пocтигнa нaй-виcoкия рeзултaт в крaш тecтoвeтe нa нeзaвиcимaтa oргaнизaция, oткaктo ce прoвeждaт пoдoбни изпитaния. В кaтeгoриятa \"бeзoпacнocт зa възрacтни пътници\" СX-30 пoлучaвa рeкoрднитe 37.6 тoчки или 99% oт мaкcимaлния възмoжeн бaл. Дo тoзи мoмeнт пoдoбни рeзултaти ca пocтигaли caмo Vоlvо XС90 и XС60 cъoтвeтнo c 37 тoчки (97%) и 37.2 тoчки (98%).  Ocвeн рeкoрдeн бaл зa \"възрacтни пътници\" япoнcкият мoдeл нaбирa 42.2 тoчки (86%) зa бeзoпacнocт нa дeцa нa бoрдa и 38.7 (80%) зa бeзoпacнocт нa пeшeхoдци. Рaбoтaтa нa cпoмaгaтeлнитe cиcтeми e oцeнeнa c 10 тoчки (77%). ", "date": "2019.11.14", "title": "Mazda изпревари Volvo по безопасност (Видео)"}
{"url": "http://www.cross.bg/proekt-shoyto-deiivid-1617974.html", "text": "/КРОСС/ Първите слухове за възможното събиране на актьорите от един от най-популярните сериали „Приятели\" се появиха след интервю с изпълнителката на ролята на Рейчъл Грийн - Дженифър Анистън в шоуто на Елън Дедженеръс. Тогава актрисата заинтригува феновете си, като спомена за нов проект.Сега стана известно, че водещите актьори Дженифър Анистън, Кортни Кокс, Лиса Кудроу, Мат Лебланк, Дейвид Шуймър и Матю Пери, както и създателите на шоуто Дейвид Крейн и Марта Кауфман договарят съвместно участие в специален проект за стрийминг услугата HBO Max.Все още няма яснота за проектния сценарий, както и информация за това какъв ще бъде той. Според източника - изданието The Hollywood Reporter - сделката все още е далеч от приключване и преговорите може да се провалят. Звездите от сериала обаче са готови да работят заедно.Причината за събирането на легендарните шест, 15 години след края на „Приятели\", е огромната популярност на сериала в Netflix. Поредицата официално напуска услугата за стрийминг в края на годината и дебютира на Warner Media Entertainment, която поддържа HBO Max. Очакваме с нетърпение появата на актьорите заедно на екрана!", "date": "2019.11.14", "title": "Актьорите от „Приятели\" водят преговори за обединяване около нов проект"}
{"url": "http://www.cross.bg/leva-sreshti-liga-1617981.html", "text": "/КРОСС/ Участникът е играл за двубои от Купата на Англия, Англия – трофей на футболната лига, Национална лига Юг и Истмиън Премиер лига, както и Примера „Б“ на Чили и Серия „Б“ на Бразилия.За негово съжаление две от срещите са отложени – чилийската заради проблеми със сигурността на стадиона, а тази от Националната лига Юг на Англия – заради наводнен терен. Това попречи на футболния специалист да грабне максималната печалба в талона си от 77 976,36 лева.Старозагорчанинът е чест клиент на „Еврофутбол“ и споделя, че обича да играе за малките отбори и по-непопулярните футболни първенства.Често пъти използва различни видове системи, но разчита и на предвиждания с прави колонки. За него е въпрос на предизвикателство и страст да познава футболни срещи. Ето и играните срещи:Йоувил Таун - Хартлипул Юнайтед       2Уолсол - Форест Грийн                         1Колчестър Юнайтед – Ипсуич               1Челтнъм - Нюпорт Каунти                     2Магеланес – Кабрелоа                          2 (отложена)Операрио ПР – Брагантино                    2Билърики Таун – Уийлдстоун                 2 (отложена)Бразил де Пелотас РС – Коритиба          2Уингейт' Финчли - Крей Уондърърс         2", "date": "2019.11.14", "title": "Участник от Стара Загора спечели 29 938 лева от \"Еврофутбол\""}
{"url": "http://www.cross.bg/ivan-geshev-prokyror-1617984.html", "text": "/КРОСС/ Хранителни продукти полетяха по сградата на Висшия съдебен съвет, мятани от протестиращите срещу избрания веднъж вече от ВСС нов главен прокурор Иван Гешев. Обстрелът започна, след като магистратите решиха с 20 на 4 гласа да продължат вече започнатата процедура и да не я стартират отначало, както искаха председателят на ВКС Лозан Панов и още няколко съдии. Така решението беше да се премине към прегласуване на вече одобрената веднъж кандидатура на Иван Гешев, след като президентът отказа да подпише указ за назначението му.Стотината протестиращи \"против\" Иван Гешев слушаха двучасовите спорове на специално инсталирани тонколони отвън, пред сградата на Съвета.Освен яйца, летяха и кофички с кисело мляко, и домати от множеството, което през годините иначе придоби популярност като \"умно и красиво\".За подкрепа, при протеста отиде и Мая Манолова, придружена от бившите депутати на Реформаторския блок Димитър Делчев и Настимир Ананиев.Именно Делчев бе вносител на промените в съдебния закон, които предпоставиха сегашната процедура на избор на главен прокурор през миналия мандат, когато министър от РБ беше днешният лидер на ДБ Христо Иванов. Манолова, която призова за подкрепа от десните на ДБ преди втория тур, обясни, че е дошла пред ВСС, защото иска съдебен контрол над актовете на бъдещия главен прокурор. \"Затова е напрежението, така че хората да са спокойни, да има гаранции за достатъчно контрол\", коментира пред медиите бившият омбудсман.Докато едните протестиращи мятаха яйца по сградата на ВСС, на другата страна на улицата се беше събрала втора група граждани, които пък подкрепят Иван Гешев за главен прокурор. Двете протестиращи групи бяха разделени от много полиция и ограждения, за да се избегнат нежелани сблъсъци.Вътре във ВСС продължиха дебатите уж по прегласуването, но залитнаха отново към коментари по вече обсъдения президентски указ и вече обсъжданата кандидатура . Тупането на топката ядоса водещия заседанието Данаил Кирилов, който не се стърпя.\"Има колеги, които трябва да уплътнят тайминга на протеста и ние не трябва да приключваме по-рано\", избухна министърът на правосъдието.Някой от ВСС го репликира: \"Кой от двата протеста визирате?\"\"В който се припознаете, вие сте свободни хора\", препоръча Данаил Кирилов.ВСС излезе във втора десетминутна почивка, за да се успокоят страстите, по предложение на Сотир Цацаров, а протестиращите срещу избрания му приемник, явно, вече примирили се, че и прегласуването ще мине, започнаха да събират пари за озвучаването на следващия протест. ", "date": "2019.11.14", "title": "Мая Манолова отиде при протеста, който обстрелва с яйца ВСС "}
{"url": "http://www.cross.bg/plovdiv-letishteto-angelkova-1617986.html", "text": "/КРОСС/ До края на годината предстои да бъде обявена отново концесията на летище \"Пловдив\", съобщи на туроператорски форум в Пловдив министърът на туризма Николина Ангелкова, цитирана от БНР.Има сериозен интерес към нея от инвеститори, каза Ангелкова, но не навлезе в подробности, тъй като въпросът бил в компетенциите на транспортното министерство.Преди година правителството прекрати процедурата за концесия на летището в Пловдив по предложение на транспортния министър Росен Желязков.До решението на кабинета се стигна, след като консорциумът между \"Хайнан\" и \"Пловдив еърпорт инвест\" обяви, че няма да има възможност да сключи концесионния договор, въпреки че спечели процедурата.Вторият претендент за летището беше \"Консорциум Летище Пловдив\", съставен от \"Тракия икономическа зона\" и автотранспортната ПИМК, които спечелиха концесията на интермодалния терминал край града.Те обаче се отказаха да обжалват прекратяването на процедурата.Наскоро премиерът Борисов заяви виждането си за летището в града като бъдещ хъб за износ на стоки, който ще се използва от всички страни на Балканския полуостров.Предпоставка е изграждането на пътя Пловдив - Асеновград и на околовръстното на Пловдив.Днес Ангелкова отбеляза, че смяната на стопанина ще привлече повече полети както към област Пловдив и туристи в курорта Пампорово.Според Ванко Иванов от управителния съвет на Съвета по туризъм летището може да се превърне в база на нискотарифните авиопревозвачи.", "date": "2019.11.14", "title": "Предстои пореден опит летището в Пловдив да бъде дадено на концесия"}
{"url": "http://www.cross.bg/zdravkov-obshtezhitiya-sgradi-1617982.html", "text": "/КРОСС/ Главният архитект на София Здравко Здравков разясни идеите си за промени в Общия устройствен план (ОУП) на София, които са заложени и в програмата на кмета Йорданка Фандъкова за новия мандат, пред в. \"Труд\".Основната задача е да се разсее прекалено тясната сега функция на дадени райони в София, която той определя като основна градоустройствена грешка от 60-те и 70-те години в развитието на градовете.Кварталите \"Люлин\" или \"Гоце Делчев\" да бъдат само за живеене, а други като \"Полигона\" зад The Mall да са само с функция \"работа\", дава пример арх. Здравков.Той предлага да се създадат съвременни мултифункционални зони, които да включват и трите вида функции – обитаване, работа и забавления. Така ще се намали ежедневното придвижване от зоните за обитаване към зоните за работа в другия край на града, обяснява арх. Здравков.Промените в ОУП обаче няма да станат бързо, тъй като процедурата за налагането им е сложна. Първо трябва да приключи работата по общинския проект \"Визия за София 2050\", която трябва да бъде приета от Столичния общински съвет, след което да бъде изготвено задание през 2020 г. за измененията в ОУП. После те трябва да минат през Министерския съвет, обяснява той.Овладяване и на презастрояването е целта на законовите промени, които обявиха, че внасят в Министерството на регионалното развитие и благоустройството кметът на София Йорданка Фандъкова и арх. Здравков.\"Промените са в няколко насоки. Първите засягат сградите, които по същество използват възможностите в урегулирани имоти, отредени за нежилищно строителство, да се изграждат жилищни сгради, скрити под формата на ателиета, апартаментни хотели и общежития\", обяснява арх. Здравков.С предложените промени в Закона за устройство на територията (ЗУТ) ще се премахне формулировката \"ателие\". То е архаизъм от времето, когато тези обекти се ползваха от архитекти, скулптори, художници за стопанска дейност, но сега ясно ще се дефинира, че сгради, които са жилищни, да бъдат само такива, разясни той.Друга цел на предлаганите законови промени е да не могат да се обособяват отделни имоти в сгради, отредени за общежития и апартхотели.Практика е в момента след получаване на Акт 16 на общежитие собствениците му да обособяват имоти за продажба – като апартаменти. Купувачът го купува като жилище, но после се оказва, че няма право на адресна регистрация там, електричеството се плаща по промишлени тарифи, получават и по-високи данъчни ставки, разяснява проблема арх. Здравков. \"Същото нещо е и с апартаментните хотели\", добавя той.От строежа на фиктивни общежития и апартхотели страдат жителите на квартала, тъй като параметрите за отстояние от съседните сгради са доста по-ниски. Това е така, защото за тези сгради се предполага, че могат да имат и функции, които не изискват пряка слънчева светлина – лаборатории или производства.\"Когато се правят жилищни сгради, има доста по-големи изисквания по отношение на тяхното ослънчаване, на отстоянието на страничната граница\", казва Здравков, а това не може да се постигне, ако сградите са прекалено близо една до друга.Друг проблем от тези фиктивни общежития и апартхотели е, че към тях изискването за задължителен брой паркоместа в сградата е доста по-малко. Но тя после става жилищна, населяват я хора с автомобили, които няма къде да ги паркират освен навън, на улицата, в зелените площи, и \"нарушават градската среда\", обобщава той.", "date": "2019.11.14", "title": "С \"кварталите-спални\" София е със сгрешено градоустройство, смята главният архитект Здравков"}
{"url": "http://www.cross.bg/bulgariya-kategoriya-bulgarska-1617963.html", "text": "/КРОСС/ Отличия за специални постижения в областта на Географските информационни системи (ГИС) бяха връчени на тържествена церемония, която се състоя на 13 ноември в София хотел Балкан, като част от Световния ГИС Ден в България.Събитието се организира за 21-ва поредна година от ЕСРИ България – водещата компания в сферата на ГИС у нас.„България стои изключително достойно на световната карта с ГИС проектите, които се реализират всяка година у нас“, подчерта Евгения Караджова, управител на ЕСРИ България при откриване на церемонията по награждаване. „В нашата страна се изграждат иновативни и същевременно изключително полезни ГИС системи“, подчерта г-жа Караджова.Тази година награди за специални постижения в областта на Географските информационни системи бяха връчени в четири категории – „Държавна администрация“, „Местно самоуправление“, „Частен сектор“ и „Образование и наука“.В категория „Държавна администрация“ Министерството на транспорта, информационните технологии и съобщенията получи награда за „Прилагане на иновативни ГИС технологии за изграждане на национална електронна платформа „Единна информационна точка“.Отличието беше връчено от Марияна Николова, заместник министър-председател по икономическата и демографската политика, която подчерта, че това е най-мащабният проект за ефективно електронно управление на територията на Република България и реализирането му е предпоставка за по-добра интернет свързаност, както и стимулиране на икономическото развитие в страната.Престижната награда прие Росен Желязков, министър на транспорта, информационните технологии и съобщенията., каза министър Желязков при получаване на отличието.Отново в категория „Държавна администрация“ Министерството на енергетиката получи награда за „Дългогодишен принос в използване на най-съвременни ГИС решения за ефективно управление в сферата на енергетиката в България“.Отличието прие Жечо Станков, заместник-министър на енергетиката от инж. Валентин Йовев, заместник-министър на регионалното развитие и благоустройството. „Министерството на енергетиката е едно високотехнологично министерство. То успешно прилага и използва ГИС системите, които са едни от най-напредналите технологии, осигуряващи по-добро бъдеще“, подчерта заместникминистър Йовев при връчване на наградата., каза заместник-министър Станков.  В категория „Местно самоуправление“ Община Бургас беше отличена за „Внедряване на най-съвременни ГИС технологии и устойчиво развитие на Географски информационни системи в помощ на общинските дейности“. Таня Христова, кмет на Община Габрово и носител на 2 награди за специални постижения в сферата на ГИС връчи наградата на Руска Бояджиева, заместник-кмет по Европейски политики и околна среда на Община Бургас.Технологична лаборатория Мозайка получи отличие в категория „Частен бизнес“ за „Прилагане на научен подход и иновативни ГИС решения за създаване на информационни системи от ново поколение“. Гергана Паси, Дигитален шампион на България и основател на Дигитална Национална коалиция връчи престижната награда на Мариана Дамова, управител на Мозайка, като пожела на технологичната лаборатория да продължи да гради мозайка от иновации.за „Прилагане на най-съвременни ГИС технологии за изграждане на ГИС капацитет в България“. , заяви доц. Петър Николов, заместник-министър на образованието и науката при връчване на наградата на проф. д-р инж. Пламен Даскалов, заместник-ректор на Русенски университет „Ангел Кънчев“.  В рамките на церемонията по награждаване бяха отличени и победителите в Националния конкурс за карти „Истории, проекти и мечти върху карта“.Конкурсът се организира в партньорство с Министерство на образованието и науката, Министерство на туризма и Министерство на културата. В категория „Печатна карта“ полковник Иван Инковски, началник на Военно-географска служба, връчи първа награда на ДКИС на МВР за карта „Оценка на щетите от пожара край с. Брягово, обл. Хасково на 12-08-2019 г.“.Отличията за интерактивни карти отидоха при Троянски манастир в категория „Пътуване и туризъм“ за карта „Поклонническа обиколка на Троянския манастир\", Община Струмяни в категория „История и култура“ за карта \"Малешево пее и танцува\", инженер-геодезист Росен Иванов, УАСГ, в категория „Устойчиво развитие“ за „Карта на територии, подходящи за биологично пчеларство\" и Аспарух Камбуров, преподавател в Минно-геоложки университет „Св. Иван Рилски“ в категория „Образование и наука“ за интерактивна карта „Специалност \"Маркшайдерство и геодезия\". Кои сме ние?\".Наградата за карта на публиката отиде при Елисавета Стоев, студент III курс в Софийски университет \"Св. Климент Охридски\" за карта „Екологично строителство. Има ли бъдеще в България?\"Световен ГИС ден 2019 се проведе с участието на рекордните повече от 700 представители на близо 200 организации от различни сфери на икономиката в страната. Официални партньори на 21-ия ГИС ден в България са рекордните 47 организации, сред които: Софийски университет \"Св. Кл. Охридски\", Българска асоциация на софтуерните компании, Американска търговска камара в България, Национално сдружение на общините в Република България, Фондация за реформа в местното самоуправление, Български съвет за устойчиво развитие, Съюз на геодезистите и земеустроителите в България, Съюз на архитектите в България, Съюз на урбанистите в България, Камара на строителите в България, Българска асоциация по водите, АФСЕА България, Асоциация на полицейските началници, Българска търговско-промишлена палата, Атлантически клуб в България, Дигитална национална коалиция, Move.bg, Българска картографска асоциация, Българска академия на науките, Университет по архитектура, строителство и геодезия, Минно-геоложки университет, Лесотехнически университет, Общество за съхраняване на природата и културното наследство с ГИС – клон България, Зелени Балкани, Българско географско дружество, Географ БГ, Български червен кръст, Център за изследване, изграждане и усъвършенстване на способности на НАТО за управление на кризи и реагиране при бедствия, Българска минно-геоложка камара, Българска асоциация природен газ, Институт за пътна безопасност, Сдружение за електронни комуникации, Българска Асоциация на кабелните и комуникационните оператори, Българска асоциация за геопространствени информационни системи, БТВ Медиа Груп, National Geographic Bulgaria, Градът Медиа Груп, CIO, Computerworld, Esri, Географика, Стемо, САП, HERE, СиелаНорма, ДЖИСолюшънс и Агора 66. ", "date": "2019.11.14", "title": "Връчиха годишните награди за специални ГИС постижения "}
{"url": "http://www.cross.bg/vreme-prodykti-posti-1617967.html", "text": "/КРОСС/ На 15-ти ноември започват Коледните пости. Те продължават до 24 декември - Бъдни вечер. На Коледни заговезни – денят преди започване на постите, за последно се яде блажно. На този ден се коли кокошка, която се приготвя с кисело зеле. Правят се също тиквеник с орехи и пълнени чушки с боб. По време на постите не се разрешават мляко, млечни продукти, яйца и месо. Рибата е позволена на Никулден.Можем да ядем всичко, което е от растителен произход. Напълно се забранява консумацията на месо, яйца и млечни продукти. Ако по време на поста има по-голям християнски празник, се разрешава риба. През Коледните пости това са 21 ноември - Въведение Богородично и 6 декември - Никулден. Седмица преди причастие не се разрешава консумацията на олио и зехтин.Храните, които могат да заместят месото са бобовите – фасул, грах, леща, нахут. Те са богати на фибри и протеини, а също и на редица витамини. Чудесен избор за трапезата са продукти като киноа и булгур. Соята и варивата са най-добрата алтернатива на месото. Включете зеленчукови супи в менюто си.Сиренето и кашкавалът присъстват на нашата трапеза почти ежедневно. Но те могат да бъдат заменени със сирене от растителен вид – например тофу (соево сирене) или сирене от кашу.Кравето масло може да се замени със слънчогледово олио, зехтин или кокосово масло.Хапвайте много сезонни плодове и зеленчуци – моркови, ряпа, зеле, цвекло, спанак, патладжан, тиква, цитруси, банани, ябълки, сушени плодове.Постът не е цел, а средство за смирение на плътта и очистване от грехове. Без молитва и покаяние постът се превръща само в една диета.", "date": "2019.11.14", "title": "Започват Коледните пости – как да се храним?"}
{"url": "http://www.cross.bg/banov-boil-tazi-1617970.html", "text": "/КРОСС/ „Спомняте ли си скандала „Ало, Банов съм”? В началото на тази година БСП извади на бял свят скандалната афера на културния министър Боил Банов за „Ларгото” в София, с която той спестява 700 000 лв. на частен предприемач.Тогава основното оправдание на Банов беше, че се води дело и най-вероятно държавата ще го спечели.Вчера видяхме как точно води дело Министерство на културата.Министерството е изтървало сроковете за обжалване, в резултат на което българският данъкоплатец губи безвъзвратно 700 000 лв”.Това каза говорителят на ПГ на „БСП за България” Александър Симов пред журналисти в парламента.Той добави, че това действие показва, че всичко това, което левицата е извадила като информация, е вярно.„Виждаме, че отговорността на министерството ще бъде понесена от някаква юристка. Това е замазване на следите. Отговорността при такава афера трябва да се понесе само и единствено с оставката на Боил Банов. Призоваваме премиера Бойко Борисов да поиска оставката на Боил Банов веднага, след като той няма мъжеството и морала сам да се оттегли от поста си”, заяви Симов.Той припомни, че БСП е сезирала прокуратурата и добави, че се надява тази път тя да погледне към тази афера.", "date": "2019.11.14", "title": "БСП поиска оставката на Боил Банов заради аферата с Ларгото"}
{"url": "http://www.cross.bg/sistemata-znatzi-dimitrov-1617966.html", "text": "/КРОСС/ През март 2020 г. няма да има готовност за внедряване на тол системата у нас. Това мнение изрази Димитър Димитров от Камарата на автомобилните превозвачи в България пред  Bloomberg TV Bulgaria. Според Димитров има необходимост от свиване на обхвата на системата и покриване единствено на магистралите и пътищата I клас, които са част от международни коридори. \"Такъв е и европейският пример\", коментира той. Според Димитров всички държави в Европа започват да въвеждат тол системата с доста по-малък обхват. 6 хил. км, които за момента е предвидено да се обхванат у нас, са около 20% от републиканската пътна мрежа. Гостът посочи, че системата би трябвало да бъде въведена за всички превозни средства. Съседните на България страни, с изключение на Унгария, имат тол система, но тя е валидна за всички -  и леки, и тежкотоварни автомобили, твърди браншовикът.Както е известно, стартът на \"печатницата за пари\" беше отложен от 16 август 2019 г. за 1 март 2020 г. Причината бе, че все още не се знае какъв ще е обхватът на платените пътища и таксите за тях.А сега се оказва, че и нормативно държавата не си е свършила работата с промени в наредби съгласно изискванията на закона. Не са готови и дигиталните карти за таксуване.Това стана ясно от писмен отговор на министъра на регионалното развитие Петя Аврамова до депутатите от БСП Георги Свиленски, Димитър Данчев и Любомир Бонев, даден преди месец.Дигиталната карта за таксуване на камионите и автобусите все още не е готова.Причината за това се оказват поставените пътните знаци за начало и край на населеното място (№11 и №12). Направена проверка на терен установила, че голяма част от тях се намират на места, които не съответстват на действащия общ или подробен устройствен план.Освен това предстои да се въведат нови пътни знаци, за които ще се изисква плащането на е-винетка или тол такса. За целта е предприета промяна в Наредба №18 от 23 юли 2001 г. за сигнализация на пътищата с пътни знаци.Те ще се поставят на мястото, от което възниква задължението за плащане на такса, и съответно имат отношение към цялостната организация по въвеждането на електронната система за събиране на пътни такси. Промените в наредбата за пътните знаци бяха публикувани на 9 септември и тепърва предстоят да бъдат приети.След това ще трябва да се обяви поръчка за изработването им. Към момента регионалното министерство няма яснота колко пари ще са нужни за това, защото не знае обхвата на платените пътища за тировете.Освен това изпълнителят на тол системата, австрийската фирма \"Капш\", се бави с преоборудването на съществуващите рамки по пътищата, през които ще се засича тол таксуването. Съгласно договора \"Капш\" трябва да ги дооборудва до 9 февруари 2020 г. От тези 95 трафик рамки около 50 са на автомагистрали. Това означава, че тестването на самата система не е в пълен обхват.", "date": "2019.11.14", "title": "Очакват тол системата отново да се забави"}
{"url": "http://www.cross.bg/diabet-zhivot-nachina-1617972.html", "text": "/КРОСС/ По повод световния ден за борба с диабета той споделя, че за да намалим риска от развитие на диабет тип 2 трябва да следим телесното си тегло и да избягваме западния висококалоричен начин на хранене.Диабетът е хетерогенно заболяване и като такова се разделя на две основни групи:1. Диабет тип 1 е тежко и - ако не се лекува - животозастрашаващо заболяване, изискващо доживотно лечение с инсулин.2. Диабет тип 2 започва бавно и е основната причина за усложнения, медиирани от диабет, т.е. увреждане на бъбреците, очите, сърцето и нервите. В началото е необходимо цялостно адаптиране на начина на живот и по-късно потенциално антидиабетни лекарства и / или инсулин.Докато рискът от развитие на диабет тип 1 за общата популация на възраст 20 години е само 0,3%, този на деца с баща диабетик тип 1 е около 6% (но при майка с диабет само 2%) , докато съгласуваността между еднояйчни близнаци е около 50%.Диабет тип 2 е преобладаващата форма на диабет и представлява над 90% от всички пациенти с повишена кръвна глюкоза.Разпространението му рязко се е увеличило с урбанизацията и вестернизацията на начина на живот от около 1,5% през 1950 г. до приблизително 8-10% днес.Съгласуваността на диабет тип 2 сред еднояйчни близнаци е около 90%, докато рискът от развитие на болестта се различава в зависимост от начина на живот, възрастта и етническата принадлежност.За да се намали риска от развитие на диабет тип 2, пациентите трябва да избягват наднорменото тегло и затлъстяване, физическото бездействие и висококалорична западна диета, включително сладки безалкохолни напитки от всякакъв вид.Всяко повишено ниво на кръвна захар по време на бременност се нарича \"гестационен диабет\" и е потенциално опасно за бебето.Тъй като бременността като такава е състояние на инсулинова резистентност поради множество хормонални промени, настъпващи в майката, тя може преждевременно да превключи всяко скрито преддиабетно състояние на майката в явно диабетно състояние (или диабет тип 1 или тип 2).Тъй като всяко повишаване на глюкозата в  майчината кръв може да бъде вредно за плода в утробата, като потенциално причинява малформации, прекалено голям размер на тялото на плода и метаболитни увреждания, е изключително важно да се диагностицира гестационен диабет възможно най-рано.При диабет тип 1 правилната грижа изисква лечение с инсулин за цял живот. Успехът му обаче зависи до голяма степен от адекватното образование и коопериране от страна на пациентите. За целта пациентите са подпомогнати с множество различни инсулинови състави, които, макар и отчасти нови, не заместват нуждата от правилното спазване на препоръките за лечение от страна на пациента.При Диабет тип-2: Предпоставка за всяко лечение е нормализиране на телесното тегло и физически упражнения. Множеството налични нови лекарства не заместват дългосрочните промени в начина на живот и адекватното сътрудничество на пациента. Винаги помнете, че като променяте начина си на живот, телесното тегло и боравите успешно с предписаната инсулинова терапия вие полагате грижи за вашето собствено здраве.И диабет тип 1 и тип 2 са добре контролирани, ако дългосрочната кръвна захар, измерена с HbA1c, е между 6,5 и 7,5%, а кръвната захар варира между 100 mg / dl [5,5 mM, на гладно] и 180 mg / dl [10 mM, 1 час след хранене]. За пациенти с гестационен диабет контролът на кръвната захар трябва да бъде малко по-строг [обхват: <95 <(5.0 mM, на гладно) до 120 mg / dl (6.7 mM, 2 часа след хранене)].", "date": "2019.11.14", "title": "В Световния ден за борба с диабета – какво трябва да знаем"}
{"url": "http://www.cross.bg/spodeli-man-hes-1617971.html", "text": "/КРОСС/  Юлиан Вергов сподели, че заради чепатия си характер е изключван от две училища и е завършил вечерно школо.Пътят към успеха му минава през барманство, общ и сценичен работник.„Късно – чак на 28 години, разбрах какво искам да правя, но не ме приеха във ВИТИЗ, защото вече бях възрастен за там. Работех като общ и сценичен работник, за да си плащам театралния колеж, където имах късмета да попадна в класа на Цветана Манева”, сподели на сцената на „He`s the man” настоящата суперзвезда на киното, театъра и малкия екран.Той разкри още, че детската му мечта не е била да се снима с фенки и да раздава автографи, а да стане боклукчия или шофьор на тир. \"Успехът за мен не е бил самоцел. Единственото нещо, заради което се кефя, е че зареждам хората с усмивки, когато правя това, което обичам\", каза комикът Ники Станоев, който за всеобщо учудване (и за успокоение на майка си) е завършил бизнес администрация.Шампионът по тенис на маса, роден с една ръка - Денислав Коджабашев, сподели, че от дете е искал да печели всички игри пред блока, заради което се е научил да играе волейбол, баскетбол и т.н. Първата му тенис маса била направени от... врата на гардероб, поставена върху няколко тухли. Мечтата на харизматичния Денислав след като приключи с активната си кариера е да създаде спортна зала, приспособена за хора с увреждания.Сърцата на всички плени и изключителният специалист, носител на медицински \"Оскар\" доц. д-р Станимир Сираков. Той представи пред многобройната публика  на „He`s the man” своята „рецепта за успех”: „Верни приятели, щастливо семейство и да си удовлетворен в професията си”.Футболната легенда Стойчо Младенов уважи събитието, организирано от dir.bg, часове след като кацна в България. Той сподели пред многобройната публика, че е имал тежко детство и именно за да се пребори с бедността е искал много да успее във футбола. \"Щастието на човек е семейството, което е създал\", категоричен е топ треньорът и баща и съпруг за пример. Запитан има ли шанс да се върне в ЦСКА, Младенов отвърна: „Който премине през ЦСКА, остава белязан за цял живот. Ако има единомислие в отбора и ръководството му, ще се върна.”Първото издание на „He`s the man” завърши с вдъхновяващите думи на топжурналиста от bTV Светослав Иванов: “Мисля, че всеки един от хората преди мен има какво да даде на обществото, това са хора, които се борят за човешкото в себе си, а истинският мъж на първо място си мисли, че е добър човек”.Той сподели, че един от най-добрите уроци като баща е получил от Ричард Брансън, който е имал честта да интервюира: „Той казва: Ако искате децата ви да бъдат успешни в една област, не ги натискайте за каквото и да било против волята им, оставете ги да правят онова, което искат. Като родител вярвам в този съвет и със съпругата ми Вяра го спазваме... Успехът в живота е да видиш усмивка на лицето на детето си“, сподели Мистър 120 минути.   ", "date": "2019.11.14", "title": "9 звезди разказаха вдъхновяващите си лични истории в първото издание на He`s the man (Снимки)"}
{"url": "http://www.cross.bg/hristov-evrozonata-byudzhet-1617968.html", "text": "/КРОСС/ \"Критериите за влизане в Еврозоната са прекалено прости, проблемът е в тези, които пускат във валутния съюз дали смятат, че изискванията са достатъчни\", коментира зам.-управителят на БНБ Калин Христов за готовността на България да влезе в т. нар. клуб на богатите по време на лекция на тема \"30 години пазарна икономика\" в УНСС. По думите му критерии от Маастрихт са изпълнени. Влизането на България в монетарния съюз зависи от отговора на въпроса какво е бъдещето на Еврозоната, смята Христов: \"Ако стигнеш до извода, че бъдещото му е светло, тогава трябва да се запиташ дали структурата на икономиката ти като развитие е на нужното ниво\".Подуправителят на БНБ смята, че Еврозоната е къща, построена от покрива надолу, не е оптимална структура. Затова и в нея ще протече реформа. \"Две неща не са решени, едното е дали ще има фискална централизация и фискален капацитет\". За успешен функциониращ модел Христов даде САЩ, \"които имат централен бюджет и при необходимост данъците, събрани в Калифорния, да бъдат дадени за спасен друг щат. Такъв механизъм в Еврозоната няма, подобен бюджет не е дефиниран как ще се финансира в текущия договор и да се въведе механизъм за едностранни трансфери\".Деградацията на демокрациите практически не дава възможност за предоговаряне на договора на ЕС, затова се върви към \"задната врата\" - да се разтегли вече договореното. По думите на Христов президентът Еманюел Макрон иска малък процент от бюджета на ЕС да се обособи за фискален капацитет, които да започне да се преразпределя. Класическото разделение в позициите по темата отново е на север и юг.\"И да има подобен бюджет, той няма да е както италианците си го представят, ако безработицата е по-висока в Италия и веднага се взимат централизирани средства и започват да се правят социални политики. Германците никого няма се съгласят. Ако има подобни трансфери, те ще бъдат с условия\", обясни подуправителят. Еврозоната, за да бъде устойчива, ще трябва да реши освен проблема с фискалната децентрализация, но и с хармонизацията на данъците. Промяна, поискана наскоро от Франция. Възможна ли е нова криза като 2008 г.? По думите на  Христов след 1997 г. ние знаем как да управляваме икономиката си и рискът остава само от външен шок. Разликата преди 10 години и сега е, че тогава светът е задлъжнявал бързо, с голям принос на потреблението, много висок процент на нерационални инвестиции. ", "date": "2019.11.14", "title": "Калин Христов: Еврозоната е къща, построена от покрива надолу, не е оптимална структура"}
{"url": "http://www.cross.bg/ivan-geshev-sgradata-1617969.html", "text": "/КРОСС/ Два сигнала за бомба са постъпили на телефон 112 преди днешното прегласуване на кандидатурата на Иван Гешев за главен прокурор на заседанието на Пленума на ВСС, което вече започна. Информацията пред кадровиците на съдебната власт съобщи министърът на правосъдието Данаил Кирилов, който води заседанието.И на първото гласуване за главен прокурор на 24 октомври имаше отправена заплаха за бомба, но магистратите от ВСС останаха по местата си и продължиха изслушването на Иван Гешев. И този път те не прекъснаха работата си.Първият сигнал от новата поредица е подаден в 20.05 часа снощи, в който се е твърдяло за поставено взривно устройство в автомобил, паркиран до сградата на ВСС. Вторият е постъпил около 08.00 часа тази сутрин. При него непознато лице е съобщило, че в самата сграда е заложена бомба.Както и миналия път, висшите магистрати отново не прекъснаха своята работа. Заседанието на ВСС протича при засилена охрана, а центърът на столицата и районът около сградата е блокиран от коли на полицията и жандармерията.В опазването на обществения ред са включени и полицейски кучета. Паралелно със заседанието на кадровиците се провеждат протести \"за\" и \"против\" кандидатурата на Иван Гешев, които буквално са под прозорците на сградата на съвета.", "date": "2019.11.14", "title": "Пак плашат с бомби ВСС, докато обсъжда указа за Иван Гешев"}
{"url": "http://www.cross.bg/razhodi-bedstviya-neotlozhni-1617965.html", "text": "/КРОСС/ Правителството одобри допълнителни разходи по бюджета за 2019 г. за непредвидени и/или неотложни разходи за предотвратяване, овладяване и преодоляване на последиците от бедствия, пише Investor.bg.С Постановлението се одобряват 24 млн. лева за извършване на дейности за намаляване на риска от бедствия, възстановяване на разходи за проведени спасителни и неотложни работи при овладяване на бедствени положения и за възстановяване на инфраструктурни обекти.Сумата се осигурява от резерва за непредвидени и неотложни разходи по Закона за държавния бюджет на Република България за 2019 г., посочват от пресслужбата на кабинета.", "date": "2019.11.14", "title": "Правителството отделя 24 млн. лв. за превъзмогване на последици от бедствия"}
{"url": "http://www.cross.bg/granichnite-kolonata-tirove-1617964.html", "text": "/КРОСС/ Километрични опашки от тирове се образуваха снощи по граничните пунктове, съобщава БНТ.В Русе колоната е достигнала до съседния град Мартен.От 19.00 часа вчера митническите служители работят на авариен режим с ръчно измерване. Това обаче забавя обработката на товарните автомобили.Леките коли преминават през граничния пункт без затруднения.Около 4 км е колоната от тирове от българска страна към момента.", "date": "2019.11.14", "title": "Километрични опашки от тирове по граничните пунктове"}
{"url": "http://www.cross.bg/bulgariya-gryp-treiid-1617962.html", "text": "/КРОСС/ ЧЕЗ Трейд България, най-големият търговец на свободния пазар в България, продава зелена енергия на българските дружества на КВС Груп.През 2018 г. компаниите Обединена българска банка АД и ДЗИ Общо застраховане ЕАД и ДЗИ Животозастраховане ЕАД, част от отнай-голямата финансова група в България – КВС Груп, прибавиха още една мярка, чрез която да усъвършенстват системата си за управление на околната среда, а именно закупуването на зелена енергия, произведена от възобновяеми енергийни източници.Благодарение на целенасоченото прилагане на тази политика досега групата ще допринесе за намаляване на екологичния отпечатък от ежедневната си дейност, равняващ се на 8 500 тона по-малко въглеродни емисии.„Все повече компании се обръщат към нас да им доставяме зелена енергия, осъзнавайки своя дълг към опазването на околната среда. Това е доказателство за етапа на зрялост на българския бизнес. Ние в ЧЕЗ Трейд с готовност им съдействаме да постигат корпоративните цели“, каза Владимир Дичев, изпълнителен директор на „ЧЕЗ Трейд България“ ЕАД.„КВС Груп подпомага своите клиенти с редица механизми, чрез които създава възможности за намаляване на енергийното им потребление. В наше лице те намират пълноценен партньор, който работи с тях не само оперативно, но и по отношение на тактически подход и стратегия, така че, заедно да носим положително влияние върху нашата среда и обществата, в които се развиваме. Съвсем естествено е и самите ние да засвидетелстваме нашия собствен ангажимент към околната среда като закупуваме зелена енергия, произведена от възобновяеми енергийни източници.“, коментира Кристоф Де Мил, изпълнителен директор „Финанси“ на ОББ и иновационен лидер на КВС Груп в България.„За нас е важно не само да бъдем отговорни и надеждни финансови компании, но и да бъдем отговорни корпоративни граждани. Партньорството с ЧЕЗ Трейд подкрепя нашето екологично поведение и гарантира зелено захранване при ежедневни операции“, каза Борис Паличев, изпълнителен директор „Финанси“ и „Риск“ на ДЗИ.ЧЕЗ Трейд България е 100% дъщерно дружество на ЧЕЗ, а. с. и част от ЧЕЗ Груп, водеща интегрирана енергийна компания, част от топ 10 енергийни фирми в Европа. В България компанията е водещ доставчик на електроенергия за индустрията и бизнеса. Дружеството има 15 години опит на свободния пазар, като е доставило 27 тераватчаса електроенергия и е реализирала 2,5 млрд. лева общи проходи от продажби. ", "date": "2019.11.14", "title": "ЧЕЗ Трейд България продава зелена енергия на българските дружества на КВС Груп"}
{"url": "http://www.cross.bg/diabet-zahar-kontrol-1617959.html", "text": "/КРОСС/ Световният ден за борба с диабета се отбелязва всяка година на 14 ноември по решение на Международната Диабетна Федерация и Световната здравна организация, в отговор на нарастващата тревога за бъдещето на милионите хора, страдащи от заболяването. През 2007 г. Световният ден за борба с диабета става и официален празник на Организацията на Обединените Нации с приемането на Резолюция 61/225, която подчертава необходимостта от спешни мерки за подобряване на рисковите фактори за контрол на диабета. Самият ден 14 ноември е избран, защото това е рожденият ден на Фредерик Бантинг, който заедно с Чарлз Бест през 1921 г. откриват животоспасяващото лечение за захарен диабет тип 1 – инсулина.По данни на Международната Диабетна Федерация (МДФ) с диагностициран захарен диабет, в България живеят над 500 000 души. Други 150 000 имат диабет, но не знаят за това и следователно не се лекуват. Това означава, че заболяването засяга около 10% от възрастното население. През 2005 г. честотата е била по-малка - 8,4%, а прогнозата за 2030 г. е увеличаване до 10,9%.Захарният диабет е метаболитно заболяване, характеризиращо се с повишени нива на кръвната захар, което се дължи на частично намаление или нарушено действие на инсулина (диабет тип 2) или пълна загуба на продукцията му в организма (диабет тип 1). ахарен диабет тип 1 в голям процент от случаите е автоимунно заболяване. При него се появяват сериозни симптоми, загуба на тегло, повишено отделяне на течности, възможно е усещане за слабост, отпадналост, и се стига до състояние на кетоацидоза - много високи стойности на кръвната захар, при което се постъпва в болница. Захарен диабет тип 2 е най-често срещаният тип диабет, който е свързан с рискови фактори обусловени от начина ни на живот: наднормено тегло, затлъстяване, нездравословно хранене, намалена физическа активност и злоупотреба с алкохол. Чрез промяна в поведението и ежедневните навици на хората, т.е. намаляване на рисковите фактори е възможно е да се предотвратят 70% от случаите на развитие на захарен диабет тип 2.Високите нива на кръвната захар може да увредят очите, бъбреците, нервите и големите кръвоносни съдове и да предизвикат усложнения, като загуба на зрение, ампутации и бъбречна недостатъчност. Захарният диабет тип 1 съкращава очакваната продължителност на живот с 15 години, а при захарен диабет тип 2 – с 5 до 10 години. Всяка година вследствие на диабет в България умират над 8000 души, или 22 души дневно. Всъщност този брой би бил много по-голям, ако се отчитат смъртните случаи, предизвикани от усложненията на диабета.Ефективното лечение, може да намали инвалидизиращите усложнения с до 50%. Пациентът и лекуващият екип имат обща цел: да постигнат и поддържат добър контрол на стойностите на кръвната захар. Международната Диабетна Федерация препоръчва следните стойности на добър контрол - кръвна захар преди хранене: 4-7 ммол/л; кръвна захар 2 часа след хранене: < 10 ммол/л). За поставяне на диагноза и контрол на захарния диабет се измерва и (HbA1C), който е показател за контрола на захарния диабет през последните 3 месеца. Препоръката на МДФ е гликираният хемоглобин да е под 7% или съобразно индивидуалните препоръки на ендокринолога. Доказано е, че подобреният гликемичен контрол намалява риска от развитие на усложнения и увеличава продължителността на живота.", "date": "2019.11.14", "title": "Отбелязваме Международния ден за борба с диабета"}
{"url": "http://www.cross.bg/gaza-ivitzata-vreme-1617950.html", "text": "/КРОСС/ Споразумение за прекратяване на огъня в ивицата Газа влезе в сила в 5,30 ч. българско време тази сутрин, предаде Франс прес, като се позова на високопоставени представители на Египет и на радикалната палестинска групировка „Ислямски джихад“.Споразумението е било постигнато с посредничеството на Египет и е било одобрено от палестинските групировки, включително от „Ислямски джихад“.То предвижда групировките да гарантират възстановяването на спокойствието в ивицата Газа и да поддържат мира по време на демонстрации. Израел от своя страна се задължава да прекрати военните действия и да спазва прекратяването на огъня по време на палестинските демонстрации.По-рано тази нощ шестима палестински цивилни, всички те от едно семейство, бяха убити при израелски въздушен удар в ивицата Газа срещу „елементи от „Ислямски джихад\".Преди това от анклава бяха изстреляни ракети по Израел.С това общият брой на убитите в ивицата Газа при изблика на насилие през последните 48 часа достигна 32. Поне една трета от жертвите са цивилни.Насилието избухна, след като един от командирите на военното крило на Ислямски джихад - Баха Абу ал Ата, бе убит при израелски въздушен удар във вторник сутринта.", "date": "2019.11.14", "title": "Примирие в ивицата Газа между Израел и палестинците"}
{"url": "http://www.cross.bg/zaginal-shofyorut-metra-1617957.html", "text": "/КРОСС/ Ужасяваща катастрофа е станала на околовръстното шосе на словенската столица Любляна, при която камион е паднал от 20 метра височина. Шофьорът е загинал.Катастрофата е станала вчера сутринта, когато шофьор на лек автомобил „Опел Корса“ губи контрол и се удря в цистерната.От силния удар камионът се преобръща през мантинелата и пада от 20 метра височина.Петдесет и три годишният шофьор на камиона, който е от Унгария, е загинал на място. Шофьорът на участвалата в катастрофата лека кола е невредим, пише „Вечерне новости“.Причинени са големи материални щети, но камионът не е превозвал опасни вещества. Причинени са щети на още един автомобил.\n\t\t\t\t\t", "date": "2019.11.14", "title": "Ужасяваща катастрофа край Любляна: Камион е избутан от мост  (Видео)"}
{"url": "http://www.cross.bg/chasa-radkov-chasove-1617960.html", "text": "/КРОСС/ \"Новите правила за шофьорските курсове, разписани от министъра на образованието у нас Красимир Вълчев, са обвързани с начина за контрол на даваните часове, което е спорен момент. Не съм сигурен, че скоро ще има единомислие в бранша. Най-важно е увеличаване на броя часове при кормуването - от 31 на 42. Някои фирми не са съгласни с оглед на това, че така би се увеличила цената на курса с до 200-300 лв.\", коментира Христо Радков, председател на Българското обединение на шофьорите, в предаването \"Бизнес старт\" с водещ Христо Николов.Христо Радков коментира предложението за въвеждане на електронен контрол върху кормуването, обяснявайки, че за въпросното приложение се изисква телефон, който разполага с операционна система поне Android 5 и постоянен интернет. Предоставянето на лични данни на частна фирма под формата на селфита в рамките на кормуването гостът определи като неуместно.Гостът посочи като положително задължителното управление на автомобила извън населеното място в продължение на шест часа, три от които по магистралата, скоростен път или път с интензивен трафик.Според Радков два часа управление в тъмната част на денонощието са недостатъчни - трябва да са поне четири.", "date": "2019.11.14", "title": "Какви са предимствата и недостатъците на новите правила за шофьорските курсове?"}
{"url": "http://www.cross.bg/manolova-dymi-vlastta-1617961.html", "text": "/КРОСС/ В бюджет 2020, наречен \"пица с малко шунка\", питам аз за кого е шунката? Така Мая Манолова коментира пред БНТ вчерашните думи на председателя на бюджетната комисия Менда Стоянова.Тя посочи, че в този бюджет отново няма пари за майките - майчинството продължава да е 380 лв., а в София продължава недостигът на ясли и детски градини. Остава и проблемът с хората с увреждания, които според бившия омбудсман отново ще бъдат ощетени.Манолова е категорична и че решение няма да има и с медицинските сестри, тъй като не се предвижда увеличение на заплатите им въпреки допълнителните милиони за здраве.\"Миналата година имаше 500 млн. повече за здраве и кой проблем решиха?\", запита риторично тя. По нейни думи ако сме на опашката по стандарт на живот, трябва да тичаме по-бързо, за да се придвижим наред, но това не било заложено в бюджета за догодина.Манолова направи и равносметка след местния вот. Според нея от изборите е станало ясно, че едноличната власт може да бъде победена чрез обединение на гражданите.\"Видя се какво може да направи властта, бранейки привилегиите си. Видяхме страха в очите на властта, че може да загуби София и България и докъде може да стигне - натиск, обиди, репресии, заплахи\", изтъкна тя.По нейни думи това показвало паника от възможността гражданите да се обединят и да потърсят правата си. Страхът е лош съветник и това, че продължават по същия начин говори, че шамарът, който получиха на местните избори в София, още звънти, убедена е Манолова.Тя посочи, че е събрала 14 класьора доказателства за изборни манипулации, които са класирани в четири групи - нарушения, свързани с избирателните списъци, нарушения с протоколите в избирателните комисии, нарушения с бюлетините и със самата организация на изборния процес.Манолова изтъкна, че в 60% от протоколите са правени корекции, преди те да бъдат качени на сайта на ОИК и ЦИК, което е в нарушение на правилата. Освен това има 7000 недействителни бюлетини, като единствените попълнени без грешка били в ромските секцииТези, които са най-ниско образовани, са гласували масово за властта и са дали бюлетини и протоколи без грешка, подчерта тя.Бившият омбудсман заяви и че е започнала петиция с искане за промени в изборното законодателство. Тя се опасява, че властта отново ще измами гражданите за машинното и електронното гласуване.\"В Изборния кодекс беше записано, че след местните избори всички избори ще се провеждат само с машини. Това обещаха, но в бюджета няма 1 лев за покупка на машини, а това са милиони, които трябва да бъдат включени в бюджета\", посочи тя, напомняйки, че следващите редовни избори са през март 2021 г. Манолова призова депутатите да внесат предложение за финансиране на ЦИК, така че да бъдат наети или купени машини, както е записано в Кодекса. Други от исканията й са въвеждането на активна регистрация за изборите, както и установяването на ясни правила за социологическите агенции в изборния ден.Тя бе категорична, че няма да прави партиен проект, а гражданска платформа, която ще представи до дни заедно с каузите, за които ще се бори.\"Видя се, че има воля, че промяната може да се случи и с гражданите продължаваме обединението върху демократични ценности. Идеята е да създадем територия, на която хората да обменят идеи, без да се делят на леви и десни\", обясни Манолова.Относно прегласуването за нов главен прокурор днес тя заяви, че състезание с един кандидат всъщност не е състезание. Борисов можеше да издигне алтернативен кандидат, но избяга от отговорност и си изми ръцете, натърти тя.По-големият проблем по нейни думи бил недовършената съдебна реформа и изключително големите правомощия на главния прокурор. Тя нямала нищо против Иван Гешев - проблемът не бил в личността, а в начина, по който се извършва изборът.", "date": "2019.11.14", "title": "Пица с шунка, но за кого е шунката?"}
{"url": "http://www.cross.bg/medvedev-nadal-zagybi-1617958.html", "text": "/КРОСС/ Рафаел Надал победи с уникален обрат Даниил Медведев на финалния Мастърс в Лондон - 6:7(3), 6:2, 7:6(4) след луда битка, която продължи два часа и 50 минути.Така испанецът запази шансовете си за класиране на полуфиналите и съответно за оставане като №1 в световната ранглиста след края на тенис годината.Медведев изпусна аванс от 5:1 гейма в третия сет по нечуван начин, след като се изнерви без да има как да се противопостави на фантастичната игра на съперника. Втората му загуба в турнира означава, че няма шанс за полуфиналите, като това беше поражение, подобно на това на финала на US Open, когато отново бе разплакан в драма от Матадора.Надал игра много по-добре от мача си с Александър Зверев, в който загуби в два сета и днес се вдигна от мъртвите в третия решителен сет, който дори имаше изгледи да го загуби с 0:6.Медведев игра много силно и записа повече печеливши удари, но нервите взеха връх и те бяха причината да капитулира. Това обаче не отнема от добре познатия характер, който съперникът му показа.Още в първия сет Медведев сервираше по-добре и бе единственият, който стигна до възможност за пробив, но нереализирана. Тайбрекът вървеше точка за точка, но в края му Рафа загуби ритъма си и го сдаде със 7:3 точки.Във втория сет Надал показа, че все още иска да преследва тази титла, която е една от малкото, които му липсват. Записа по един пробив в началото и края и макар че изпусна два сетбола, не се поддаде на напрежението.В третия сет обаче руснакът започна твърде силно. Поведе с 4:0 гейма и дори заплаши да върже \"геврек\", но испанецът спаси две възможности. После Медведев тотално се разконцентрира при аванс от 5:1. Допусна пробив, загуби три поредни гейма. При 5:4 бе последната му възможност да затвори мача без да допуска обрат в развоя, но Надал в тези минути бе безгрешен.Стигна се до нов епичен тайбрек в турнира, в който руснакът допусна грешки на свой сервис и заслужено отстъпи.Уникалната победа на Рафа прави третия му мач на турнира със Стефанос Циципас решителен. Всичко зависи и от представянето на гръцкият талант срещу Зверев тази вечер. Медведев е аут. \n\t\t\t\t\t", "date": "2019.11.14", "title": "Рафаел Надал победи с уникален обрат Даниил Медведев на финалния Мастърс в Лондон (Видео)"}
{"url": "http://www.cross.bg/pernik-vladimirov-stanislav-1617945.html", "text": "/КРОСС/ \"Вчера получих обаждане от премиера Бойко Борисов. Той разпореди в кратки срокове и много оперативно да се търсят различни варианти и решения за излизане от тежката ситуация, пред която е изправена община Перник. За съжаление ръководството на ВиК Перник все още не ни е предоставила необходимата ни информация, за да можем да вземем обосновано решение\", каза пред БНР новият кмет на Перник Станислав Владимиров за водния режим там и заяви, че очаква премиерът да се намеси и в този проблем и изрази очакване да има наказани за причиняването на изпитанията пред толкова много хора.\"ВиК не е предприело никакви мерки по ограничаването на оттока от язовир \"Студена\", за да не се стигне до тази ситуация, в която се намираме в момента\", каза Станислав Владимиров в предаването \"Преди всички\" по \"Хоризонт\" и уточни, че преди два месеца и половина е задал въпрос от парламентарната трибуна, като действащ тогава депутат от \"БСП за България\", към министър Петя Аврамова, за да насочи вниманието към задаващата се криза, но не е имало последващи действия.", "date": "2019.11.14", "title": "Станислав Владимиров: Вината за водния режим изцяло е на ВиК дружеството в Перник"}
{"url": "http://www.cross.bg/preletya-po-yaruk-venera-1617949.html", "text": "/КРОСС/ Метеор с тегло близо 100 килограма прелетя над американския щат Мисури. НАСА публикува подробности за явлението, което беше видяно в понеделник през нощта.Падащата звезда е заснета от охранителни видеокамери и видеорегистратори, а клиповете бързо обиколиха социалните мрежи.Метеорът се е отцепил от астероиден пояс между Марс и Юпитер. Движел се е със скорост 53 910 километра в час, предизвиквайки звуков удар.Сателитен спътник на НАСА потвърди, че е бил по-ярък от Венера.Според очевидци, малко след като метеорът пробляснал в нощното небе над Северна Америка, се чула експлозия. По данни на International Meteor Organization сигналите за необичайното явление са почти 300. \n\t\t\t\t\t", "date": "2019.11.14", "title": "Метеор, по-ярък от Венера, прелетя над щата Мисури (Видео)"}
{"url": "http://www.cross.bg/feiisbyk-falshivi-profili-1617947.html", "text": "/КРОСС/ От началото на годината изтритите от Фейсбук фалшиви профили вече са 5,4 милиарда, обяви компанията, след поредната порция заличаване на акаунти. „Подобрихме способността си да засичаме и блокираме опитите да се правят фалшиви, злоупотребяващи профили.“, обяви интернет гиганта.Социалната мрежа инвестира много средства за откриването и изтриването на акаунти, създадени за да заблуждават потребителите, особено по политически въпроси и социални проблеми. Докладът на Фейсбук показа още, че правителствата по света са искали от компанията рекордно много справки за това, кой се крие зад профилите в мрежата.Най-много искания са направили САЩ, следвани от Индия, Великобритания, Германия и Франция. Само Вашингтон е направил 50 741 запитвания за 82 461 профила във Фейсбук.Повече от две трети от тези желания за справка са били придружени от искане проверяваният да не разбере, че правителството му прави проверка.„Всеки път проверяваме исканията от правителствата, за да сме сигурни, че отговарят на закона.“, казват от Фейсбук.", "date": "2019.11.14", "title": "Фейсбук изтри 5,4 милиарда фалшиви профила"}
{"url": "http://www.cross.bg/grypa-pimpirev-prenasyat-1617948.html", "text": "/КРОСС/ Първата група от 28-мата поред експедиция начело с проф. Христо Пимпирев отпътува днес за За Антарктида.Тази година на ледения континет ще бъдат 30 души, сред които и чужди учени. Първата група е от 11 души-логистици, които ще размразят базата. Сред посетителите са и две лекарки.Експедицията ще работи по 5 проекта от биоложки науки, 3 социални, ще се изследва прилежащата акватория на Южния океан на нашата база, ще има и един в хуманитарна насоченост – ще се изследва взаимоотношенията между хората в тази екстремна среда.„Не „, каза проф. Пимпирев. Тази година ще бъдат поставени основите по изграждането на българска научна лаборатория, съобщи той, след като получи от държавния глава Румен Радев нов национален флаг, който ще се вее над базата ни.Всички нужни материали и конструкция с тегло 20 тона ще се пренасят от България с контейнери, понтони и лодки. Преди да бъде изпратена, лабораторията ще бъде сглобена у нас, за да няма технически проблеми. След това ще бъде демонтирана и изпратена на части на ледения континент.Обектът ще бъде „на крака“, за да не бъде затрупан от снежните виелици. Мястото вече е определено. То ще има собствено електрозахранване и водоизточник. Финансирането е от националната пътна карта за инфраструктура. По това перо се финансират проекти на държавата за различни лаборатории, които се строят у нас.а“, обясни Пимпирев.", "date": "2019.11.14", "title": "Първата група български полярници замина за Антарктида"}
{"url": "http://www.cross.bg/ezero-lebedovo-leshnikotroshachkata-1617951.html", "text": "/КРОСС/ Шампионите по фигурно пързаляне направиха специален жест за публиката в столицата и пуснаха извънредно издание на култовия спектакъл \"Лебедово езеро\" в зала 1 на НДК - на 2-ри декември от 17.30 ч, непосредствено преди шедьовъра \"Лешникотрошачката\". Тежката артилерия на Константин Расадин ще гледаме в \"Лебедово езеро\" и на 3-ти декември.Държавният руски балет идва с 22-ма шампиона по фигурно пързаляне, а двучасовите им спектакли са феерия от грация, приказно осветление, разтърсваща актьорска игра и оригиналната музика на Чайковски.Общо 9 тона лед ще превърнат сцената на зала 1 на НДК в \"замръзналото кралство\", в което тежката артилерия на руското танцово изкуство ще пренесе публиката в едно друго духовно измерение. Театралната трупа атлети на леда от Санкт Петербург се радва на предана публика у нас и доказателство за това са трите разпродадени дати през 2018-та година в зала 1 на НДК.Билетите за Държавен Руски Балет на Лед на Санкт Петербург са на цени мeжду 45 и 65 лв, и са достъпни в мрежата на  и локалните каси в градовете. Най-малките почитатели ще се потопят в магията на \"Лешникотрошачката\" и \"Лебедово езеро\" със специални цени на пропуските от 12 лв за всички ценови категории.20.11 \"Лебедово езеро\", 17:30 и 20:00 ч.21.11 \"Лешникотрошачката\", 17:30 и 20:00 ч.23.11 \"Лебедово езеро\", 16:30 и 19:00 ч.24.11 Лешникотрошачката, 16:30 и 19:00 ч.26.11 \"Лебедово езеро\", 17:30 и 20:00 ч28.11 \"Лебедово езеро\", 19:00 ч.30.11 \"Лебедово езеро\", 16:30 и 19:00 ч2.12 \"Лебедово езеро\", 17.30 ч. 2.12 \"Лешникотрошачката\", 20:00 ч.3.12 \"Лебедово езеро\", 20:00 ч.", "date": "2019.11.14", "title": "Държавният балет на лед \"Санкт Петербург\" - с по два спектакъла на вечер"}
{"url": "http://www.cross.bg/mechka-lovetz-stara-1617943.html", "text": "/КРОСС/ 47-годишен ловец от Казанлък е настанен с тежки наранявания в старозагорска болница, след като е бил нападнат от мечка в Стара планина, съобщи местната Рresstv.Инцидентът е станал около обяд в неделя, докато въоръженият с карабина мъж е дебнел на пусия над павелбанското село Търничени за появата на подгонени от колегите му диви прасета. В този момент огромна мечка атакувала казанлъчанина, като се изправила на задни лапи и го съборила на земята.Дивото животно нахапало мъжа по рамото, слабините и бедрата, като зъбите му минали на сантиметър от бедрената артерия. След това го оставило и избягало.Въпреки тежките травми пострадалият успял да подаде сигнал на тел. 112, а след това и да се обади на организатора на ловния излет. Час по-късно мъжът е транспортиран в болница в Стара Загора, където е подложен на няколко хирургически интервенции.Според лекарите на този етап няма пряка опасност за живота на пострадалия.От Ловно дружество \"Сокол\" в Казанлък, където членува 47-годишния ловец казаха, че това е пореден случай мечка да излезе срещу ловци в региона, като на няколко пъти били отправяни искания за отстрел, но така и не получили разрешения.Кметът на Търничени Ахмед Ходжа припомни, че преди 3-4 години е имало идентичен случай на нахапан от мечка ловец в землището, тогава обаче разрешили отстрела на хищника. Колеги на пострадалия смятат, че животното е било подплашено от лая на кучетата, заради топлото за сезона време мечките в Балкана още не били заспали.", "date": "2019.11.14", "title": "Мечка нападна и рани тежко ловец в Стара планина"}
{"url": "http://www.cross.bg/geshev-raiiona-sgradata-1617946.html", "text": "/КРОСС/ Висшият съдебен съвет ще прегласува днес кандидатурата на Иван Гешев за главен прокурор. Както и при първия път, изборът ще мине под знака на протести и контрапротести. Още от 7,30 часа тази сутрин е спряно движението в района на сградата на ВСС. Заявени са две демонстрации – срещу избора на Гешев, организирана от движение БОЕЦ и в подкрепа на номинацията, с организатор сайта ПИК.Припомняме, че при избирането на единствения кандидат на 24 октомври, полицията отцепи района около ВСС и не допусна желаещите да протестират срещу номинацията му.Пред сградата имаше само групичка от мургави младежи, водени от шефа на ПИК, които държаха плакати „Гешев е радост“ и скандираха името му.Другият протест бе изпратен пред Съдебната палата.А вътрешният министър не видя нищо притеснително в това, че десетина буса с полицаи бяха стоварени да охраняват района около ВСС, където близо 10 часа течеше изслушването на Гешев.", "date": "2019.11.14", "title": "Протести и контрапротести пак блокират столицата"}
{"url": "http://www.cross.bg/filip-ierapol-mariamna-1617921.html", "text": "/КРОСС/ Св. апостол Филип - от дванадесетте апостоли. Проповядвал в Галилея, Гърция, Аравия, Етиопия. Вършел чудеса - възкресил мъртвец от Иерапол. Придружавали го сестра му Мариамна и апостол Вартоломей. Завършил в Иерапол, разпнат на кръст с глава надолу, повесен високо, хвърляли камъни по него.Апостол Варнава разпнали на стените на разрушен от тях храм на една ехидна.Станало страшно земетресение. народът изплашен, се спуснал да проси молитвите на апостолите.Снели апостол Варнава още жив и той погребал тялото на апостол Филип.Вартоломей отишъл в Армения, приел кръстна смърт, а Мариамна заминала за Ликаония, обърнала мнозина във вярата.", "date": "2019.11.14", "title": "Св. славни и всехвални апостол Филип"}
{"url": "http://www.cross.bg/plovdiv-toplofikatziya-posetiha-1617953.html", "text": "/КРОСС/ Над 20 домоуправители на топлофицирани сгради в Пловдив посетиха EVN Топлофикация в началото на отоплителния сезон 2019/20 г.Посещенията бяха организирани от дружеството в рамките на информационните срещи „ЕVN Топлофорум“.Гостите посетиха новата конерационна централа за производство на топлинна енергия.Всички се запознаха с предимствата, които има Пловдив като град с централно топлоснабдяване – сигурно топлозахранване дори и при най-ниски температури, модерна топлоцентрала, отговаряща на екозизискванията, чист въздух за Пловдив.Посещенията бяха на групи, при спазване на изискванията за безопасност.Домоуправителите разгледаха парна и газова турбини, както и командната зала.Експерти на EVN Топлофикация информираха участниците за новите технологии, използвани при производството на топлинна енергия.EVN Топлофикация допринася за чистотата на въздуха в Пловдив: когенерационната централа не отделя фини прахови частици, серни диоксиди и диоксини.  ", "date": "2019.11.14", "title": "Домоуправители на сгради в Пловдив посетиха EVN Топлофикация"}
{"url": "http://www.cross.bg/gerb-mirchev-mikov-1617954.html", "text": "/КРОСС/ \"БСП ще отчете резултатите и ще направи анализ в неделя, на своя Национален съвет. Резултатите от местните избори имат своя позитивен и негативен аспект. Но със сигурност те са по-добри от тези през 2015г\", заяви пред БТВ народният представител от ПГ \"БСП за България\" Стоян Мирчев.Той сподели, че се е изненадал от вчерашното медийно участие на Михаил Миков, тъй като е бил неоткриваем по време на кампанията.\"Като един виден член на Българската социалистическа партия не го видяхме в нито една община. Интересно е също, че от месеци той се появява само да критикува партията, а не критикува ГЕРБ. В деня, в който се приема бюджетът, мисля, че е странно, че не отдели нито една дума по този въпрос\", каза още Мирчев.Според него, когато се прави анализ на изборните резултати, е хубаво да се казва цялата истина, която е, че на изборите през 2015 г., когато Миков е бил председател, общините, в които БСП са нямали нито един общински съветник са били 35, а в момента са 20 - броят им е намален почти двойно. \"Анализ трябва да се прави на базата на цялата картина. Първо, ГЕРБ загубиха в много общини и то не само от нас. Второ, те за първи път се явяват на избори в коалиция и то в редица общини, т.е. силата на ГЕРБ е много по-малко от това, което те показаха като краен резултат. Третото важно да се отбележи е, че почти в цялата страна те получиха пълната подкрепа на ДПС\", допълни анализа си депутата.Той даде пример с изборите в Хасково, където ДПС винаги са издигали свой кандидат за кмет, на тези избори те не са го направили, а са подкрепили изцяло кандидата на ГЕРБ. \"БСП на много места увеличи броя на общинските си съветници. Важно е да се отбележи, че общинските съвети в цялата страна вече са много по-цветни\", добави Стоян Мирчев.Той опроверга думите на Михаил Миков, че ще има разчистване на сметки в партията и определи това като внушения.\"Партийните структури в цялата страна имаха право да водят преговори за общи действия на изборите с всички без ГЕРБ. В общините, където се е намерил общ език, БСП се яви в коалиция с други леви формации\", каза още той и добави, че е притеснен, че на първото публично участие на Михаил Миков от много време, той прави такива целенасочени внушения.\"Той внуши, че във Варна общински съветници на БСП са подкрепили председателя на общинския съвет от ГЕРБ. Това е пълна неистина и нашите общинските съветници от Варна излязоха с декларация, че няма такова нещо\".Според Мирчев една вътрешна опозиция би трябвало да критикува някаква политика на партията, а не да говори неистини и да уронва престижа на своята партия.Той определи това поведение като нечестно и неетично. \"По принцип обичам да гледам изказванията на политолозите и един от основните политолози на ГЕРБ, Георги Харизанов, има едни много специфични опорни точки, които съвпадат с опорните точни на Станишев и на Миков. Притеснява ме те да не се пишат на едно и също място\", заключи Стоян Мирчев.", "date": "2019.11.14", "title": "Стоян Мирчев: На Станишев и Миков опорните точки съвпадат с тези на Георги Харизанов"}
{"url": "http://www.cross.bg/tema-zhivo-izborite-1617934.html", "text": "/КРОСС/  Ще има ли касиране на изборите в София? Какви са мотивите на Мая Манолова; Ще има ли режим на водата в Перник - говори кметът Станислав Владимиров; Колко пари ще получават бъдещите пенсионери - пресмятат експертите; След пожара под моста на автомагистрала „Струма\" - на живо готова ли е отсечката за движение; Ще поскъпнат ли самолетните билети заради такса „зелен\" данък; Какви рискове крие планината през есента - съветите от планинските спасители;Другарски огън в БСП след изборите. Как ръководството ще отговори на вътрешната опозиция?; Симпатично мастило за изборите във варненско село. Как са манипулирани бюлетините и ще бъде ли касиран вотът?; С колко ще бъдат ощетени бъдещите пенсионери заради втория стълб и къде е по-изгодно да се осигуряваме? Анализ на Иван Нейков; Екслузивно: Кралицата на вкусното и здравословно меню шеф Силвена Роу за страстите в кухнята и магията на храната; „Белезите на войната\": На живо от Военноисторическия музей за първата бомбардировка над София; 4 години след Батаклан. Оцелял при атентата разказва за ужаса на терора; След ветото на президента, ще подкрепи ли отново ВСС Иван Гешев за главен прокурор? Пиян шофьор на училищен автобус. На живо - кой вози децата и какъв е контролът?;Белезници за обирджии и дилъри. На живо от Бургас - какво намери полицията в домовете им?; Бюджет на спазените обещания или бюджет на застоя? И още - може ли две пенсии да правят по-малко от една? Коментират Христина Вучева и Владимир Каролев; Пореден случай на насилие над куче. Отвличат ли се животни, за да бъдат препродадени?;Мечка нахапа ловец в Стара планина. Какво е провокирало нападението?; Нова измама с „безплатни\" козметични процедури. Можеш ли да отидеш на масаж-подарък, а да си тръгнеш с покупка за 3 хиляди и... стоков кредит? Всичко за схемата - в „На твоя страна\"; Психичноболен уби майка си. Адекватна помощ или оставени на произвола - каква е грижата за пациентите?; Венеция под вода. Последна информация за бедствието в Италия; Любимите български звезди от екрана. Кой спечели наградите \"NOVA подкрепя българското кино\"; ", "date": "2019.11.14", "title": "Теми и гости в сутрешните блокове на телевизиите на 14 ноември"}
{"url": "http://www.cross.bg/voiina-sveta-apolo-1617922.html", "text": "/КРОСС/  - Полският град Гданск е завзет от кръстоносците, а жителите му са подложени на сеч. - Шотландският пътешественик Джеймс Брус открива извора на река Сини Нил. - По улиците на Ню Йорк започва да се движи първият конски трамвай в света. - По силата на Санстефанския мирен договор Северна Добруджа е въведено цивилно румънско управление. - Начало на Сръбско-българската война. - Журналистката на нюйоркския вестник World Нели Блай (Елизабет Кокрен), става първата жена обиколила света с балон за по-малко от 80 дни. - В Англия е повишена максималната скорост за движение на транспортните средства от 4 на 14 мили/час. - Алберт Айнщайн изнася публично своята Квантова теория за светлината. - В Норфолк (САЩ) се осъществява първото излитане на самолет от палубата на кораб. - Чехословакия е обявена за република. - Започват редовни емисии на Би Би Си (BBC). - Втората световна война: Английският град Ковънтри понася огромни материални и човешки щети от бомбардировката на германските самолети. - Втората световна война: Първа бомбардировка на София от британско-американската авиация.- Програма Аполо: НАСА изстрелва Аполо 12 - втората пилотирана мисия до повърхността на Луната.- Програма Маринър: Маринър 9 на НАСА достига Марс и става първият космически апарат в орбита на друга планета. - Лех Валенса, лидерът на забраненото полско движение Солидарност, е освободен, след като е интерниран за 11 месеца край съветската граница. - В столицата на Саудитска Арабия е открито най-голямото летище в света - Крал Халид. - Милицията на Чехословакия разпръсква със сила антикомунистическа демонстрация с участие на 15 000 души в Прага. - Република Полша и Федерална република Германия подписват съгласие за признаване на съществуващите граници. - Повече от 60 души (в т.ч. 57 чуджестранни туристи) загиват при терористична атака в джамия в Южен Египет. - Открит е обектът 90377 Седна от Облака на Оорт. ", "date": "2019.11.14", "title": "14 ноември в историята"}
{"url": "http://www.cross.bg/rodeni-na-noemvri-1617937.html", "text": "/КРОСС/ , дипломат;, бизнесмен;, икономист;, карикатурист;, актьор;, пианистка;, член на Общото събрание на БАН;, актриса;, Мисис Свят 2004;, лекоатлет;, съдия във Върховния административен съд, бивш член на ВСС; ", "date": "2019.11.14", "title": "Родени на 14 ноември"}
{"url": "http://www.cross.bg/chasa-provede-zasedanie-1617935.html", "text": "/КРОСС/ От 09.00 часа ще се проведе заседание на Народното събрание.От 09.00 часа пред ВСС ще се проведе протест срещу избора на Иван Гешев за главен прокурор.От 09.00 часа, във фоайето на поликлиниката на Военномедицинска академия (ВМА) лекари от Клиника по ендокринология и болести на обмяната ще извършват безплатно измерване на кръвна захар и холестерол.От 09.00 часа в хотел „Хилтън\" , зала „Мусала\", посланичката на Швейцария Мюриел Берсе Коен и вицепремиерът Томислав Дончев ще открият конференцията: „Хора за хората: България и Швейцария\".От 10.00 часа в заседателната зала в сградата на Висшия съдебен съвет, ВСС ще направи повторно гласуване за кандидата за главен прокурор на Република България.От 10.00 часа в зала „Сердика\" на Хотел „Балкан\", ще се проведе на кръгла маса на тема: „Руското влияние в Европа: противодействие на завладяването на държавата\". В кръглата маса ще вземат участие д-р Майкъл Карпентър, директор на Центъра за дипломация и глобална политика „Пен-Байдън\" и външнополитически съветник на бившия вицепрезидент на САЩ Джо Байдън, Росен Плевнелиев, президент на Република България в периода 2012-2017 г., Трайчо Трайков, министър на икономиката, енергетиката и туризма през 2009-2012 г., бившият посланик на България в Русия Илиян Василев, директорът на Икономическата програма на Центъра за изследване на демокрацията Руслан Стефанов и ръководителят на Представителството наФондация „Конрад Аденауер\" в България Торстен Гайслер.От 10.30 часа в Представителството на Европейския парламент в България, Български фонд на жените и гражданско обединение „Равни БГ\", организират дискусията: „Демокрация и човешки права днес\".От 11.00 часа на 14 ноември - денят, в който е извършена първата масирана бомбардировка на София по време на Втората световна война, в Националния военноисторически музей ще бъде открито пространството за изживяване „Белезите на войната: загубеното архитектурно наследство на София\".От 11.30 часа във фоайето на Народното събрание, под патронажа на Комисията по здравеопазването ще бъде отбелязан Международният ден за борба с диабета. На събитието ще присъстват д-р Даниела Дариткова, председател на Комисията по здравеопазването, народни представители, представители на Министерството на здравеопазването, Националната здравноосигурителна каса, Световната здравна организация, съсловни ипациентски организации и водещи медицински специалисти.От 12.30 часа в Зала 2 на хотел „Форум\" (бул. „Цар Борис III\" № 41), ще се проведе пресконференция по повод Световната седмица за правилната употребана антибиотиците.Темата на събитието е: „Антибиотиците: Използвайте отговорно\".От 14.00 часа ще се проведе заседание на Комисия по икономическа политика и туризъм.От 14.30 часа ще се проведе заседание на Комисия по бюджет и финанси.От 14.30 часа ще се проведе заседание на Комисия по отбрана.От 14.30 часа ще се проведе заседание на Комисия по правни въпроси.От 14.30 часа ще се проведе заседание на Комисия по културата и медиите.От 15.15 часа ще се проведе заседание на Временна комисия за проучване на фактите и обстоятелствата, свързани с прекъсване на излъчването на програма \"Хоризонт\" на Българското национално радио, както и на твърденията за политически натиск върху ръководството и журналисти от Българското национално радио.От 16.00 часа ще се проведе заседание на Комисия за наблюдение на приходните агенции и борба със сивата икономика и контрабандата.От 18.30 часа в МДТ „Константин Кисимов\" ще бъдат връчени награди и ще се състои тържествен концерт за 130- ата годишнина от основаването на Регионална библиотека „Петко Р. Славейков\".От 18.30 часа крепостта „Царевец\" ще бъде обагрена в синьо за Световния ден за борба с диабета.От 10.30 часа в залата на „ЖП Управление\" с празнична програма ще бъдат отбелязани 45 години от създаването на Клуб на пенсионера „Железничар\".От 10.30 часа на монтажната площадка на новите багери, министърът на енергетиката Теменужка Петкова ще присъства на завършването на монтажа и предаването за функционални проби на роторни багери KWK 400 L и KWK 2000 в Рудник „Трояново-север\".От 13.00 часа в сградата на Общината избраният за кмет Димитър Бръчков ще встъпи в длъжност.От 10.00 часа заместник-министърът на земеделието, храните и горите Лозана Василева ще се срещне с ученици от Професионална гимназия по селско стопанство „Проф. Иван Иванов\" в животновъдното стопанство на Галина Мирчева.От 09.00 часа в зала „П. Р. Славейков\" ще се проведе заседание на Общинския съвет.От 14.00 часа в кабинета по музика на Средно училище „Йоан Екзарх Български\" ще се проведе дискусия на тема: „Повишаване на качеството на училищното образование чрез прилагане на иновативни подходи и дигитализиране на учебния процес\" по Национална програма „Иновации в действие\", Модул 1 и 2 „Мобилност за популяризиране и мултиплициране на добри иновации\". ", "date": "2019.11.14", "title": "Предстоящи събития в страната за 14 ноември"}
{"url": "http://www.cross.bg/blagoveshtensk-dvama-kolezha-1617940.html", "text": "/КРОСС/ При стрелба в колеж в руския град Благовещенск бяха убити двама и ранени трима души, пише Риа новости. Извършителят влязъл и в престрелка с охранители, преди да се самоубие.Другата жертва също е 19-годишен младеж. Ранените са на 17, 19 и 20-годишна възраст, имат множество наранявания, като единият е в тежко състояние.Студент от съседно учебно заведение казва, че извършителят е бил обект на издевателства от други учащи. Кметството на Благовещенск сформира комисия за извънредни обстоятелства. Кварталът, в който се намира колежа е отцепен от полицията.", "date": "2019.11.14", "title": "Стрелба в колеж в Русия – двама са убити, трима – ранени"}
{"url": "http://www.cross.bg/pernik-drygi-avramova-1617939.html", "text": "/КРОСС/ По покана на министъра на регионалното развитие и благоустройството Петя Аврамова в Министерството на регионалното развитие и благоустройството се състоя работна среща с областния управител на Перник Ирена Соколова и с кмета на града Станислав Владимиров във връзка с координиране на съвместни действия за решаване на проблема с водоснабдяването.Обсъдени бяха краткосрочни и дългосрочни мерки за справяне с кризата.Като спешна мярка беше съставен план за действие, който включва използване на малки резервни водохващания и каптажи, собственост на ВиК Перник.МРРБ ще координира с други институции възможностите за осигуряване на водохващания от други източници, извън обсега на ВиК Перник.Една от дългосрочните мерки е предложение за осигуряване на резервно захранване от други язовири.В тази връзка като първа стъпка още утре ВиК Перник ще вземе проби за изследване в лаборатория на годността на водата в тях за питейни нужди.Министър Аврамова пое ангажимент МРРБ да съдейства по всички възможни начини за решаване на кризата с водоснабдяването в Перник. ", "date": "2019.11.14", "title": "Министър Аврамова се срещна с областния управител и с кмета на Перник"}
{"url": "http://www.cross.bg/ekimdzhiev-protzedyrite-prokyror-1617944.html", "text": "/КРОСС/ \"Когато процедурите се прилагат и се спазва контролирането им от негодници, то и крайният резултат би бил негоден. Затова в момента сблъсъкът е ценностен\", каза пред БНР адвокатът-правозащитник Михаил Екимджиев за повторното гласуване на избора на Иван Гешев за главен прокурор, след като президентът Румен Радев не издаде указ за назначаването му и върна избора му във ВСС.Според него \"големият проблем е, че от формална гледна точка процедурите са спазени, но зад формата има принципи на правото и дух на закона, има Конституция и обществен договор, които търсят смисъла на правото, върховенството на закона и справедливостта, а то не е в процедурите\". В предаването \"Преди всички\" по \"Хоризонт\" адвокат Екимджиев добави:\"Причината за провалите на гражданското общество в Прехода и в осъществяването на съдебната реформа са едни и същи. От едната страна са хора - романтици, а от другата е една особена порода апаратчици, чийто живот е посветен на това да се окопават в държавните институции, да формират лобита. Те това правят години след години и като дойде времето за някакво решение, те казват \"Ние спазваме процедурите\".По думите на Михаил Екимджиев в Конституцията правомощията на президента за това с какви мотиви ще върне решението на Висшия съдебен съвет не са ограничени - той може да каже, че няма състезание, че кандидатът за главен прокурор не отговаря на законовите изисквания. Адвокатът-правозащитник допусна, че президентът ще сезира Конституционния съд във връзка с процедурата за избор на нов главен прокурор и уточни:\"Президентът би могъл да не издаде указ и да поиска от КС обявяване на противоконституционност на текста на чл. 173, ал. 3, за да се върне предходният текст на същата алинея, а той предвиждаше, че процедурата започва отначало. Това е и конституционният замисъл\", категоричен бе той.Според Михаил Екимджиев ВСС извива ръцете на президента:\"Когато има ултимативен тон - чухме Цацаров, чухме Гешев какви изявления направиха, президентът има право, забавяйки неограничено време (подписването на указа за назначаването на новия главен прокурор), да защити Конституцията и върховенството на правото срещу тези хора, които са решили с едни, наречени от тях процедури, да ни прокарат една негодна кандидатура, само защото тя е добра за тях, въпреки че тя е лоша за обществото и за върховенството на правото в България\".Михаил Екимджиев прогнозира, че ако не бъде избран и назначен нов главен прокурор, а мандатът на Сотир Цацаров изтече, той да бъде избран отново за временно изпълняващ длъжността до избор на негов заместник.\"Цацаров е тежка номенклатура - той може да работи само началник, така че ще се погрижат за него, или като шеф на КПКОНПИ, или като посланик някъде\", коментира още адвокат Екимджиев.   *", "date": "2019.11.14", "title": "Михаил Екимджиев: ВСС извива ръцете на президента"}
{"url": "http://www.cross.bg/sega-chasa-monitor-1617938.html", "text": "/КРОСС/  - Партиите се обединяват около идеята: Машини ще броят бюлетините, за да е честно; - Цацаров не коментирал спекулации, че става шеф на антикорупцията; - По 500 на месец се жалват от работодатели; - ИВСС проверява Калпакчиев и БХК за обвързаности; - Без промени в данъците до 2022 г.; - Банов пропиля шанса да вземе 700-те хил. лв. неустойки за Ларгото; - Жилищата ни се разшириха с 13 квадрата; - Цветан Василев окова Темида с лъжи; - Хванаха крадец на парно с термокамера; - Край на схемата с фиктивни строежи; - Проверяват системите за паркиране на новите сгради в София; - Църквата благослови донорството, но с 5 условия; - Мистър и Мисис Икономика Атанас Добрев и Теодора Петкова: Икономиката расте, но я чака трансформация; - Край на жилищните сгради, маскирани като апартхотели; - Близък на Пеевски юрист ще пише нова медийна регулация; - Паметта на главния свидетел за КТБ внезапно се изпари; - Кабинетът тайно одобрил поскъпването на самолетните билети; - Страните от ЕС незаконно правят гранични проверки в Шенген; - Българският лекарски съюз иска: Един лев за преглед при джипито да плащат децата; - КРИБ награди десетте най-добри бизнес лидери; - Ели Христова, адвокат по граждански и бракоразводни дела: Мъжете станаха по-добри бащи, но някои се готвят за развод с години; - Илхан Кючюк, евродепутат от ДПС/„Обнови Европа\": Чакам скоро решението на Европейския съвет за Северна Македония да бъде преразгледано; - Николина Ангелкова, министър на туризма: Все повече българи избират родните курорти; - Биляна Гяурова-Вегертседер: \"Словашкият президент забави указа за главен прокурор две години\"; - Красимир Георгиев от Асоциацията за квалификация на автомобилистите в България: „Шофьорският курс ще поскъпне, но човешкият живот няма цена\"; - Главният архитект на София Здравко Здравков, пред „Труд\": Спазване на закона е единственият начин да развиваме градовете; - Вече официално - втората ни пенсия ~ изгоря във финансова пирамида*;- А гаражните клетки кога?; - На Борисов много му се иска, но не му стиска да вдигне данъците; - Търси се работна ръка!; - Къде потъва втората пенсия; - Екшън по български; - ТЕЛК трябва да умре, за да живеят хората с увреждания; ", "date": "2019.11.14", "title": "Преглед на печата за 14 ноември"}
{"url": "http://www.cross.bg/geshev-prokyror-ivan-1617941.html", "text": "/КРОСС/ Пленумът на Висшия съдебен съвет ще заседава, за да гласува отново върнатото от президента назначение на Иван Гешев за главен прокурор, съобщиха от пресцентъра на ВСС.На заседанието ще бъдат обсъдени Указ № 253/07.11.2019 г. на президента на Република България и ще се осъществи повторно гласуване за кандидата за главен прокурор на Република България.Заседанието на съдиите беше насрочено още миналата седмица, още преди Държавен вестник да е публикувал върнатия от президента Указ за назначаването на новоизбрания главн прокурор.Президентът Радев върна избора с мотива, че не е имало реално състезание за поста.Гешев беше избран от ВСС в процедура без конкуренти, която беше белязана от протести, контрапротести и замерване с обвинения за намеса в работата на съдебната система.Прокурорът лаконично коментира, че Радев е спазил Конституцията и му благодари, че е върнал избора бързо.Ако Гешев не получи 17 гласа, ще има нова процедура – с възможност за предлагане на нови кандидати.До момента е ясно, че главният прокурор Сотир Цацаров ще гласува в подкрепа на Иван Гешев.Ако на заседанието на ВСС днес Гешев получи 17 и повече гласа, държавният глава ще е длъжен да подпише указа за назначаването му. ", "date": "2019.11.14", "title": "ВСС отново гласува назначението на Иван Гешев"}
{"url": "http://www.cross.bg/erdogan-vashington-prezident-1617942.html", "text": "/КРОСС/ Турският президент Реджеп Тайип Ердоган и съпругата му пристигнаха снощи в Белия дом, където бе посрещнат от първото семейство на САЩ Доналд и Мелания Тръмп, съобщиха световните агенции.Двамата лидери направиха изявление преди началото на двустранната им среща.Тръмп заяви, че за него е голяма чест да се срещне с Ердоган, информира турската телевизия СиЕнЕн-Тюрк. Той посочи, че „разбира проблемите на Турция“, а двамата предстои да обсъдят редица въпроси.Сред тях ще бъде закупуването от Анкара на руските зенитно-ракетни системи С-400, както и въпроса, свързан с програмата за изтребителите Ф-35.Топлото посрещане на турския лидер във Вашингтон идва на фона на гняв в Конгреса заради офанзивата на Анкара в Сирия срещу кюрдските бойци – основен партньор на Вашингтон в борбата с „Ислямска държава“.Преди да отпътува за Съединените щати турският президент заяви пред репортери, че един от ключовите въпроси ще бъде искането за екстрадиция на живеещия в Пенсилвания проповедник Фетхуллах Гюлен. Турските власти го обвиняват, че той стои зад опита за преврат от 15 юли 2016 г.Последната визита на Ердоган във Вашингтон беше през май 2017 г. Тогава посещението беше белязано от сблъсъци между протестиращи и охраната на турския президент. \n\t\t\t\t\t", "date": "2019.11.14", "title": "Ердоган и Тръмп обсъждат топ теми на срещата си в Белия дом (Видео)"}
{"url": "http://www.cross.bg/chovekut-sebe-otgovornostta-1617913.html", "text": "/КРОСС/ \"Човекът трябва да приеме отговорността за себе си и факта, че, само като използува собствените си сили, той може да придаде смисъл на живота.\"Ерих Фром", "date": "2019.11.14", "title": "Човекът трябва да приеме отговорността за себе си"}
{"url": "http://www.cross.bg/navodnenie-venetziya-voda-1617955.html", "text": "/КРОСС/ Най-голямото наводнение във Венеция за последния половин век породи призиви за по-добра защита на историческия град от приливите, а местните власти изчисляват щети за стотици милиони евро, предаде \"Асошиейтед прес\".Във вторник водата надхвърли с 1.87 м морското равнище, само със 7 сантиметра под рекордното регистрирано наводнение през 1966 г. Вчера последва нова висока приливна вълна.\"Венеция е на колене\", написа в \"Туитър\" кметът Луиджи Бруняро. По думите му базиликата \"Сан Марко\" е понесла сериозни щети, както и целият град и островите му. Засега има данни за двама загинали. 70-годишен обитател на бариерния за лагуната остров Палестрина, починал от токов удар при опит да изпомпва вода от дома си. Тялото на друг мъж е било открито в дома му, съобщи \"Гардиън\".Криптата под базиликата е за втори път в историята пълна с вода, проникнала през прозорците и всички други прегради. Пострадала е също художествената галерия \"Ка Пезаро\", където късо съединение е предизвикало пожар, както и оперният театър \"Ла Фениче\", но там своевременно е било изключено електрозахранването.Властите са премахнали платформите на площад \"Сан Марко\", за да не бъдат отнесени от течението. За да се гази безопасно водата, са необходими ботуши до над коленете. Вода е преляла над дървените бентове, поставени пред входовете на магазини и хотели, а туристите от приземните етажи са били преместени на горните.", "date": "2019.11.14", "title": "Венеция е \"на колене\" заради второто по мащаби в историята наводнение"}
{"url": "http://www.cross.bg/trotinetki-trotinetkite-berlin-1617956.html", "text": "/КРОСС/ Електрическите тротинетки разпалват страстите не само в България. В Германия те се появиха по улиците на градовете през лятото на тази година. И набързо се превърнаха във всеобщ дразнител. Особено в столицата Берлин, пише Владимир Есипов в статия за .В Германия най-лесно можеш да си навлечеш гнева на колегите, ако споменеш, че си дошъл на работа с тротинетка. \"Ненавиждам ги\", казват в един глас трима едновременно. А по медиите не минава и ден без заглавия, свързани с модерните возила: \"В Потсдам минувачи се сбиха заради тротинетки\", \"В Берлин жена падна от тротинетка и се нарани тежко\", \"В Ерфурт полицаи бяха ранени при сблъсък с минувачи, защитили пияна водачка на тротинетка\", \"В Бон лекарите се борят за живота на водач на тротинетка, който с висока скорост се блъснал в такси\".Електрическите тротинетки се появиха по улиците на германските градове през юни тази година. Очакваше се, че те ще се наложат като екологична алтернатива на автомобилите, но ето че се превърнаха във всеобщ дразнител. Вече всички се оплакват от тях - и пешеходците, и велосипедистите, и шофьорите. Защо?Всички знаем колко важни са правилата и редът за германците. А електрическите тротинетки погазват и едното, и другото. Техните водачи без никакви угризения на съвестта се движат по тротоарите (което правилата забраняват), а на финала на пътуването си оставят возилата където им падне, създавайки хаос по тротоарите. Така симпатичните играчки за възрастни предизвикват все повече гняв.\"В тях няма нищо симпатично\", категоричен е Роланд Щимпел от Германския съюз на пешеходците. \"Стоят насред пътя, хората се спъват в тях. Разхвърляни са навсякъде - пред входовете на къщите и на метрото, струпани са направо на камари. И всичко това не е собственост на конкретни хора, а имущество на компании, които печелят от това, че не плащат за използването на обществените места като паркинги\", казва Щимпел.Това лято в Берлин се състоя първият протест против тротинетките. А оттогава досега по думите на Щимпел възмущението на обществеността само се е увеличило. Причината - по берлинските тротоари остава все по-малко място за пешеходците.Щимпел е на мнение, че Бремен е единственият германски град, постъпил правилно с тротинетките.Тамошната управа е въвела такива правила за лицензирането, че бизнесът с тротинетките е загубил всякакъв смисъл. \"Ние, пешеходците, не сме против електрическите тротинетки като заместители на големите миризливи машини по улиците. Но сме против това да ни крадат пространството\", обяснява Щимпел.Общият брой на тротинетките в германската столица е към 15 хиляди, а един от лидерите на пазара в тази сфера е берлинската фирма \"Tier\". Според нейния говорител Бодо фон Браунмюл проблемът не е в тротинетките, а в тесните велоалеи.В Копенхаген например, където има добре развита инфраструктура, гражданите нямат никакъв конфликт с тротинетките.За разлика от Берлин, където полицията е затрупана с жалби, свързани с новото превозно средство. За да успокоят поне донякъде страстите, полицаите раздават брошури на пет езика, които съдържат указания за ползването на тротинетки.\"Мога да разбера възмущението на обществеността. Тротинетките ги има едва от няколко месеца, докато с велосипедите отдавна сме свикнали. И макар инцидентите с велосипеди да са много повече от тези с тротинетки, общественото внимание е приковано именно към това ново превозно средство\", посочва Райнер Печ от берлинската полиция. Според него след година-две хората ще свикнат с тротинетките. И тогава страстите ще се успокоят.", "date": "2019.11.14", "title": "Електрическите тротинетки разпалват страстите не само в България, но и в Германия"}
{"url": "http://www.cross.bg/kandidat-velikobritaniya-nyama-1617952.html", "text": "/КРОСС/ Великобритания няма да номинира кандидат за еврокомисар преди изборите на 12 декември. Това е заявил британският посланик в ЕС Тим Бароу в писмо до Европейската комисия, съобщиха служители в Брюксел и Лондон, цитирани от \"Политико\".Лидерите на ЕС многократно настояха Великобритания да избере кандидат и това беше едно от условията, за да се съгласят с отсрочка на Брекзит до 31 януари 2020 г. Но според официалните насоки за избори на канцеларията на премиера на Обединеното кралство правителството не може да предлага кандидати за високопоставени международни позиции, включително и за европейски институции, в период на избори.Британското решение да не бъде предложен кандидат преди изборите въпреки многократни молби от страна на Брюксел поставя пред Европейската комисия сложен правен проблем и създава риск за ново закъснение на встъпването ѝ в длъжност.Бъдещият председател Урсула фон дер Лайен и нейният колеж на комисарите трябваше да започнат работа на 1 ноември, но датата беше отложена, след като Европейският парламент отхвърли трима кандидати за комисари.Екипът на Фон дер Лайен сега се надява новата комисия да може да започне работа на 1 декември, ако днешните изслушвания на тримата номинирани от Унгария, Франция и Румъния бъдат успешни.Отказът на Великобритания да посочи кандидат обаче може да значи ново забавяне или да наложи предприемането на стъпки, които да предотвратят оспорване на легитимността на ЕК.Юристите в евроинституциите анализираха потенциалните последици от липсата на британски кандидат, а някои от правните служби на ЕС стигнаха до различни заключения.Високопоставен дипломат от ЕС коментира във вторник: \"Засега няма сигнали, че британците ще назначат нов комисар по време на настоящата предизборна кампания. Въпреки това очакваме назначаването на комисията да не бъде забавено в резултат на това.\"В сряда говорителят на ЕК Мина Андреева отказа да отговори на многократни въпроси дали комисията може да встъпи в длъжност без британски член.\"Ние не отговаряме на хипотетични въпроси – това е хипотетичен въпрос\", каза Андреева. \"Взехме под внимание и официалната позиция на говорителя на британския премиер, който каза, че те ще спазят правните си задължения\", посочи Андреева, имайки предвид коментар на говорителя на Борис Джонсън от понеделник.\"Ако няма отговор на писмото на бъдещия председател, може да говорим отново\", допълни тя.Великобритания е задължена да номинира кандидат за еврокомисар, докато е членка на блока, но в миналото е имало няколко случая, когато ЕС е функционирал с по-малко представители.", "date": "2019.11.14", "title": "Великобритания няма да номинира кандидат за еврокомисар преди изборите"}
