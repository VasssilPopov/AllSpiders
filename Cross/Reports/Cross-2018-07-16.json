{"url": "http://www.cross.bg/opera-portfeiil-android-1579291.html", "text": "/КРОСС/ Opera, един от популярните браузъри за Android устройства, се сдоби със специално разширение, което поддържа плащания с криптовалута, съобщиха от разработчика, който отскоро е китайска собственост.В бета версията на ново Opera приложение за Android е добавен за тестване вграден криповатулен портфейл. Той е уникален, тъй като не изисква от потребителите да създават допълнителни пароли.Разработчиците са уверени, че защитата на операционната система е достатъчна за сигурността и на виртуалните пари. Разширението дава нови възможности в света на онлайн плащанията, посочват от подразделението Opera Crypto.Към момента разширението поддържа криптовалута Етериум и токени по стандартите ERC-20 и ERC-721. Ако вграденият портфейл набере популярност, разработчиците ще добавят поддръжка и на други криптовалути, обещават от Opera.", "date": "2018.07.16", "title": "Opera за Android добавя криптовалутен портфейл"}
{"url": "http://www.cross.bg/ninova-zhivotni-horata-1579293.html", "text": "/КРОСС/ „Настояваме да се спре убийството на животни. Да не се влиза повече в домовете на хората. Да се поискат повторни проби и да се даде информация на хората. Управляващите да не ескалират напрежение, защото е на ръба“. Това заяви председателят на БСП Корнелия Нинова в студиото на БНТ. Според нея има далеч по-подходящи мерки да се спаси животът, семействата и поминъкът на  хората и да се спаси Странджа. „Предполагам, че сега ще си измият ръцете с директора на Агенцията по храните, който е най-ниската верига - това е безотговорно. Министърът на земеделието и министър-председателят трябва да носят отговорност за това, което става“, категорична е тя. Нинова припомни, че вчера след 6 часа разговори е спряла влизане на полицията и умъртвяване на животните в с. Шарково. „Поискахме спиране на заповедта за убиване на животните пред ВАС. Разговарях и многократно с главния прокурор“, допълни тя.  „Убиват животни без доказателства за болест от чума. Когато отидох, поисках от властите, които са на място, да ми дадат документи – изследвания или нещо, в които пише, че има такова заболяване. Казаха ми, че нямат такива документи. Полицията също каза, че няма заповед от министъра на вътрешните работи, за да влизат и избиват животни. Единственото, което получих, е заповед от Агенцията за безопасност на храните за евтаназията на животните“, подчерта председателят на БСП. Тя цитира доклад, изготвен от Министерство на земеделието, храните и горите, Център за оценка на риска, в който пише, че инкубационният период на болестта е 4-5 дни, а те отдавна са минали, както и че смъртта настъпва от 4 до 10 дни, а такава също е нямало. „Пише и че прилагането на ваксини с успех може да контролира заболяването и се посочва кои ваксини могат да спрат това. Няма обявени огнища в европейската част на Турция през 2018 г. Нито едно от животните не имало симптоми, които са характерни за това заболяване, не са наблюдавани болестни симптоми при нито една от козите в стадото, смъртността е 0%“, обясни Нинова. Тя посочи и мнение на ветеринарите, според които при убиването и загробването също не са установени изменения, който са характерни за тази болест. Председателят на БСП посочи една от препоръките на самото  министерство - повишена информираност на хората. „Умишлено се крие информация, влиза им се в домовете на сила и се избиват животни“, каза още Нинова. Тя уточни, че властите не са предупредили хората, за да не си изкарват животните в багажниците на колите. „Как ще изкараш 1000 животни в багажник на кола?“, попита председателят на БСП. По нейните думи друга препоръка е контрол и карантина, но не да се крие информация. „Има описани и адекватни ветеринарни мерки, но в тях няма убийство на животни. В доклада пише още, че правят впечатление и необяснимо тежките рестриктивни, непропорционални за това заболяване, ограничителни мерки, наложени от ЕК“, допълни тя. Според нея министърът на земеделието не си е свършил работата пред ЕК, за да позволи да бъдат наложени такива рестриктивни мерки. „Защо не е направена втора проба? Защо е правена в такава лаборатория, която е цитирана от властите, а не в препоръчана от самото министерство на земеделието лаборатория във Франция, Монпелие – единствената, която би трябвало да си каже мнението. Защо евтанизираните животни по този начин се заравят и могат да се изровят от хора и кучета – това може да предизвика вторична криза, ако има зараза?“, продължи с въпросите Нинова.  Корнелия Нинова подчерта, че в Шарково е имало риск от граждански сблъсък. „Влизането със сила щеше да предизвика огромен конфликт и полицията да избие всички животни. След 6 часа разговори успях да успокоя хората и полицията се оттегли. Бяха дошли хора от цяла България, млади момичета и момчета, с готовност да си бранят семействата, поминъкът. Целият регион ще се обезлюди“, каза още Нинова.", "date": "2018.07.16", "title": "Корнелия Нинова: Управляващите да не ескалират напрежение, защото е на ръба"}
{"url": "http://www.cross.bg/prestupleniya-litza-protiv-1579292.html", "text": "/КРОСС/ През 2017 година в България са извършвани най-много престъпления с общоопасен характер. Това сочат данни на Националния статистически институт (НСИ) относно престъпленията, завършили с осъждане, и осъдените лица по глави от Наказателния кодекс (НК).В рамките на изминалата 2017 година са приключили делата за 34 535 извършени престъпления. Съдебните дела за 11 482 от тях са завършили с ефективно осъждане, за 15 271 - с условно осъждане, за 825 - с оправдаване, за 351 - с прекратяване, а за 6 606 - с освобождаване от наказание.Данните на НСИ показват, че през 2017 година у нас са извършени 12 837 престъпления с общоопасен характер. Това са престъпления, извършени по общоопасен начин или с общоопасни средства, по транспорта и съобщенията, против народното здраве и околната среда и други. Тези престъпления представляват 48% от всички наказателни престъпления през изминалата година.                          Осъдените за извършването на този вид престъпления са 11 582, или 44.9% от общия брой на осъдените през 2017 година лица. В сравнение с предходната 2016 година се наблюдава увеличение на броя на престъпленията с 5.2% и намаление на осъдените лица за извършени общоопасни престъпления с 1.3%.В структурата на общоопасните престъпления най-голям е броят на престъпленията по транспорта и съобщенията - 9 731, или 75.8% от общия брой на общоопасните престъпления. За извършването на този вид престъпления са осъдени 8 979 лица, или 77.5% от осъдените за извършени общоопасни престъпления.Въпреки че годишно се издават осъдителни присъди за близо 10 хиляди престъпления на пътя, изглежда българите продължават да шофират като джигити. Данни от статистиката на МВР относно пътните инциденти през 2017 година сочат, че у нас са регистрирани 6 846 тежки пътнотранспортни произшествия. При тези катастрофи са загинали 678 души, а 8 630 души са били ранени.Данните към края на месец юни 2018 година сочат, че за първите шест месец на годината у нас са регистрирани 3 034 тежки катастрофи. Загиналите са 242 души, а ранените - 3 889 души.                    Престъпленията, свързани с наркотици, завършили с осъждане през 2017 г., са 2 402 или с 15.5% повече в сравнение с 2016 година. Наказаните за тях лица са 1 991, като увеличението спрямо предходната година е с 4.5%.След общоопасните криминални деяния у нас се извършват най-много престъпления против собствеността. Тези престъпления се нареждат на второ място в структурата на деянията, завършили с осъдителна присъда през 2017 г. Броят на тези престъпления е 5 692, или 21.3% от всички престъпления, завършили с осъждане. Спрямо 2016 година това е с 10.3% по-малко. Осъдени са 6 427 лица, или 24.9% от общия брой на осъдените през 2017 година.Сред престъпленията против собствеността най-разпространени са кражбите на имущество - 65.9% от престъпленията против собствеността и 14.0% от общия брой на всички престъпления, завършили с осъждане. С осъдителна присъда са приключили делата за 3 752 извършени кражби, а осъдените за тях лица са 4 443.По своята правна и криминална характеристика грабежите са сред най-тежките престъпления против собствеността - през 2017 г. за 605 грабежа са осъдени 703 лица.За извършени 560 измами са осъдени 602 лица, или 9.4% от осъдените за престъпления против собствеността.На трето място в структурата на криминалните деяния се нареждат престъпленията против дейността на държавни органи, обществени организации и лица, изпълняващи публични функции. През 2017 г. с осъждане са завършили 1 681 такива престъпления, което е 6.3% от всички наказани престъпления. За този вид престъпления са осъдени 1 732 лица, или 6.7% от общия брой на осъдените лица.Незаконното преминаване през граница е най-разпространеният вид сред тези престъпления. За 811 нарушения на държавната граница са осъдени 897 лица, или съответно 48.2% от престъпленията и 51.8% от осъдените за престъпления против дейността на държавни органи, обществени организации и лица, изпълняващи публични функции. В сравнение с 2016 г. е регистриран спад с 46.9% на престъпленията, завършили с осъждане, и с 49.4% на осъдените лица за извършването на този вид престъпления.За 94 превеждания през граница са осъдени 143 лица, или 8.3% от наказаните за престъпления против дейността на държавни органи, обществени организации и лица, изпълняващи публични функции.                През 2017 г. с осъдителна присъда са приключили и делата за 2 009 извършени престъпления против стопанството - общи стопански престъпления, престъпления против кредиторите и в отделни стопански отрасли, против митническия режим и против паричната и кредитната система. Това е 7.5% от общия брой на наказаните престъпления, като за тях са осъдени 2 023 лица, или 7.8% от всички осъдени лица.През 2017 г. са наказани 1 745 престъпления против личността - убийства, телесни повреди, отвличане и противозаконно лишаване от свобода, принуда, обида и клевета, разврат и трафик на хора. Тези престъпления представляват 6.5% от всички престъпления, завършили с осъждане у нас през 2017 година. За извършването им са осъдени 1 509 лица, или 5.8% от общия брой на лицата с влезли в сила присъди през годината.Сред престъпленията против личността най-много са причинените телесни повреди, като с осъдителна присъда са завършили делата за 836 престъпления. Броят на осъдените лица за извършването на този вид престъпления е 789, или 52.3% от общия брой на осъдените за извършени престъпления против личността.С изключително висока обществена опасност сред престъпленията против личността са умишлените убийства. С осъдителни присъди са завършили делата за 90 убийства (довършени и опити), като за извършването им са осъдени 102 лица.С осъждане са приключили 247 наказателни дела за разврат, а осъдените лица са 211.Наказаните през 2017 г. изнасилвания (довършени и опити) са 44, като за тях са осъдени 47 извършители.За трафик на хора с осъдителни присъди са завършили 99 наказателни дела. Осъдените лица за този вид престъпления са 38.Освен гореизброените престъпления през 2017 г. са осъдени още над 2 500 души за други деяния:", "date": "2018.07.16", "title": "НСИ: Българинът съден най-често за нарушения на пътя"}
{"url": "http://www.cross.bg/voden-zhivotni-kosti-1579289.html", "text": "/КРОСС/ Българската агенция по безопасност на храните (БАБХ) започна изплащането на обезщетенията на фермерите, чиито овце и кози бяха евтаназирани заради огнищата на чума в селата Воден и Кости. Това са селата, които първи бяха засегнати от чумната зараза, а животните им бяха умъртвени преди месец.Покрай напрежението около евтаназията на животни в нови села, засегнати от заболяването, стана ясно, че във Воден и Кости още не са си получили парите.Обезщетението е изчислено на килограм тегло, като стойността му е най-малко 190 лв. за един брой коза или овца. За животните под селекционен контрол стойността е не по-малко от 250 лв. за животно.В село Кости обезщетения са предвидени за 474 животни в 6 ферми, а във Воден – за 1056 животни в 20 ферми.Парите на регистрираните земеделски производители ще бъдат налични по банковите им сметки най-късно утре – на 17 юли, уточнява от БАБХ.", "date": "2018.07.16", "title": "Започнаха да изплащат обезщетения за умъртвените животни в селата Кости и Воден"}
{"url": "http://www.cross.bg/kolinda-modrich-flanelka-1579282.html", "text": "/КРОСС/ Националният отбор на Хърватия остана без титла от Мондиала в Русия. Балканските футболисти обаче са горди с достигането си до финал, а звездите им - Лука Модрич, Марио Манджукич, Иван Ракитич и Даниел Субашич блестяха ярко и си извоюваха привилегията да бъдат идоли на едно цяло поколение.Малко по-високо от терена, на трибуните на руските стадиони, една жена силно стискаше палци и крещеше \"Хърватия!\", а при всяка атака скачаше и викаше. Тя не е нито футболна съпруга, нито майка на някой от вицешампионите. За сметка на това има огромни отговорности, дадени ѝ от целия хърватски народ. Тя е президентът на страната Колинда Грабар-Китарович и от няколко дни е основна тема в световните медии. Колинда изпълнява най-високата държавна длъжност в Хърватия от 2015 г. насам, като е първата жена-президент на балканската страна, както и най-младият човек на тази позиция - в момента е на 50 години. Известна е с либералното си отношение към еднополовите бракове и абортите и работи за по-лесното осиновяване.            Извън политическите си вълнения, Колинда е влюбена във... футбола. Или поне така изглеждаше в Русия, където емоциите ѝ не можеха да бъдат ограничени, а извираха отвсякъде.Колидна се пови в съблекалнята на \"ватрените\" след осминафинала срещу Дания и без свят пя с футболистите, нацелува ги още преди да са се облекли и даже се скара на Лука Модрич, че е пропуснал дузпа.След това се зае с професионални задължения и отлетя за Брюксел за среща с други лидери, но не пропусна да подари фланелка на отбора на Доналд Тръмп и Тереза Мей.            Дни по-късно и часове преди финала, тя посети и Владимир Путин, който също има фланелка на сребърните медалисти. Колинда бе изключитено емоционална по време на цялата финална среща, а майчинският ѝ инстинкт изби на церемонията по награждаването.            Подгизнала от дъжда, с футболна фланелка и официален панталон, тя целуваше и прегръщаше хърватските футболисти като горда майка. На капитана Модрич, избран за най-добър играч на първенството, изтри сълзите.След това покани Путин и Макрон в съблекалнята на хърватите, за да чуят и те кратката ѝ, но емоционална реч: \"Скъпи момчета, бяхте толкова добри днес. Малко не ни достигна...\"           След това заплака заедно с футболистите.   ", "date": "2018.07.16", "title": "Колинда Грабар-Китарович - световна шампионка по емоции"}
{"url": "http://www.cross.bg/benzinostantzii-benzin-eksperti-1579290.html", "text": "/КРОСС/ Детройтската полиция разследва двама заподозрени в хакването на бензиностанция, от която били източени 600 галона (2 271 литра) горива на стойност $1 800 (€1 537), съобщава Fox 2 Detroit. След разбиването на защитата на компютърната система колонките започнали да пускат бензин без пари.Служителят на бензиностанцията видял какво се случва, но системата не му позволявала да се намеси. Успял да преустанови подаването на гориво към колонките едва когато намерил резервен комплект ключове и спрял безплатния бензин ръчно.От полицията в Детройт потвърждават случая, но отказват подробности. Експерти по компютърна сигурност коментират, че оборудването на повечето бензиностанции не е защитено достатъчно надеждно срещу хакерски атаки и подобни случаи ще зачестяват.В интернет вече има множество филмчета с указания как се хакват бензиностанции на самообслужване, а производителите тепърва започват да обръщат внимание на тази заплаха. Сегментът е доста тесен и цялата служебна информация за системите се пази от достъпа на външни лица. Експерти от японската компания TrendMicro напомнят, че още преди три години са предупредили за неизбежността на хакерските атаки след включването на все повече бензиностанции към интернет.", "date": "2018.07.16", "title": "Хакери пуснаха гориво без пари на бензиностанция"}
{"url": "http://www.cross.bg/karakachanov-bulgariya-migranti-1579284.html", "text": "/КРОСС/ Това, че в България тайно кацат самолети с нелегални мигранти на военните летища, е фалшива новина, заявява в своя позиция вицепремиерът и министър на отбраната и лидер на ВМРО Красимир Каракачанов, цитиран от пресцентъра на партията.От ВМРО посочват, че поводът са спекулациите от страна на определени политици, разпространявани чрез сайтове с неясен статут, че в България даже се карат мигранти едва ли не с военни самолети.Искам да се знае категорично и ясно, че България не приема тайно мигранти и никакви самолети с бежанци не са се приземявали на територията на страната, посочва Каракачанов.От 2016 г. насам  и аз в качеството ми на заместник министър-председател по обществен ред и сигурност съм категоричен, че България няма да допусне отново кризата от 2013-2016 г., продължава Каракачанов.Слуховете, че някакви конспиративни полети \"доставят\" нелегални мигранти в страната ни, кацайки тайно на военни летища са смехотворни, коментира той.\"За да кацне самолет на военно летище, трябва аз да разреша. А за да разреша, трябва да зная каква е целта. Това важи и за военните, и за цивилните самолети. Ето защо, когато се говорят и пишат подобни откровени лъжи, нека поне техните автори да се запознаят с елементарната фактология\", отбелязва Каракачанов.\"Още от 2013 г. в качеството ми на лидер на ВМРО-БНД застъпвам позициите, че България категорично няма да стане мигрантското гето на Европа. Днес, като ресорен вицепремиер по сигурността, го заявявам с цялата категоричност на фактите\", посочва той.Каракачанов информира, че е изискал официална статистика от Агенцията за бежанците колко пребиваващи има в момента в страната и колко има настанени в центровете от 2015 г. до сега и, по думите му, цифрите са красноречиви.Ако през януари 2015 г. капацитетът на центровете е бил запълнен на 67 процента, а през ноември 2016 г. стига до 103 процента, то през 2017 г. и до сега тенденцията е на трайно намаляване – към юли 2018 г. . Хората, които са влезли на територията на България през периода 2015-2018 г., са основно от Афганистан, Ирак и Сирия, се казва в позицията.\"От тези данни стават ясни няколко неща, с които откровено се спекулира и се използват страховете на хората от нова бежанска вълна, за да се извличат политически дивиденти (включително крайности, като това, че животните в Ямболско се избиват, за да се настаняват в постройките мигранти).Първото е, че оградата по границата има своя ефект и независимо от твърденията, че се прескача с \"овчарски скок\", тя работи.Второто е, че . И третото е, че патриотите във властта изпълнихме едно от основните си предизборни обещания – да се справим с миграционния натиск над страната ни\", заявява Красимир Каракачанов.\"Да, Европа, която ги канеше допреди половин година, днес се опитва да се отърве от мигрантите. Първо чрез квотния принцип на разпределение, който не сработи, а сега чрез активиране на Дъблинското споразумение, но и това няма да допуснем\", коментира той.Според него, като пребиваващите там трябва максимално бързо да бъдат депортирани обратно.\"Ето защо аз, като заместник министър-председател по обществения ред и сигурността, ще подкрепя внесеното миналата седмица искане – писмо до МС, от българския представител в Европейския парламент Ангел Джамбазки и столичния общински съветник от ВМРО Карлос Контрера за закриването на тези центрове, където законодателно е възможно, и ще изискам и категоричната позиция на колегите ми да не допускаме двустранни споразумения или активиране на дъблинските регламенти в настоящия им вид, т.е. да не допуснем да приемаме обратно бежанци\", завършва позицията си Красимир Каракачанов.", "date": "2018.07.16", "title": "Каракачанов: България не приема тайно мигранти"}
{"url": "http://www.cross.bg/kievo-parma-elita-1579277.html", "text": "/КРОСС/ Нов голям скандал разтърси италианския футбол. Два отбора от Серия \"А\" са пред изхвърляне заради съмнения в уреждане на мачове и финансови измами. Прокуратурата е повдигнала обвинения на \"Парма\" и \"Киево\". Съдбата им ще стане ясна утре, когато трибуналният съд ще вземе крайното си решение.В случая с \"Парма\" централният нападател Емануеле Калайо е разследван за опити да повлияе на крайния изход от мача със \"Специя\" в последния кръг. \"Дуковете\" се наложиха с 2:0 и си осигуриха промоция в елита. Впоследствие обаче изтекла информация, че преди двубоя ветеранът изпратил съобщения на играчи от \"Специя\" с молба \"да не полагат особени усилия\". От Италианската федерация са отнесли случая до Федералния съд.\"Изпитваме трудности на трансферния пазар заради този процес. Всичко е шокиращо. Не виждам защо се получава така, след като структурата в отбора е отлична\", каза в интервю пред клубния сайт треньорът на \"Парма\" - Роберто Д'Аверса. \r\n\"Киево\" пък се разследва за умишлено надуване на трансферни суми и подправяне на счетоводни книги.Евентуално изхвърляне на \"Парма\" и \"Киево\" от елита би било добра новина за \"Палермо\" и \"Кротоне\". Сицилианците загубиха финалния плейоф за влизане в Серия \"А\" (2:3 от \"Фрозиноне\"), но може да заемат мястото на \"Парма\" и националът Ивайло Чочев отново да играе в елита.\"Кротоне\" пък изпадна, но може да запази елитния си статут, ако \"Киево\" бъде признат за виновен.Жребият за новия сезон ще бъде изтеглен на 26 юли, така че се очаква бърза развръзка.", "date": "2018.07.16", "title": "Нов скандал в Италия: \"Парма\" и \"Киево\" пред изхвърляне от елита"}
{"url": "http://www.cross.bg/karti-skimirashti-gdbop-1579274.html", "text": "/КРОСС/ Четирима души бяха арестувани и обвинени за изработката на скимиращи устройства за събиране на информация от кредитни и дебитни карти и изготвяне на неистински платежни инструменти. Те са арестувани при спецакция в Пловдив, съобщиха от пресцентъра на МВР.Според събраните до момента доказателства групата е била активна от януари 2017 г., като в селище недалеч от Пловдив оборудвали и „цех” с напълно затворен цикъл, посочват от силовото министерство.На 13 юли 2018 г., при операцията на ГДБОП и Специализираната прокуратура по задържането им са открити компютри с програми за обработка и съхранение на информация, изтеглена неправомерно от банкови карти, пластики, лайсни с микрокамери и захранващи батерии за събиране на данни, слотове и клавиатури за банкомати, ПОС-терминали с батерии, платки с различни накрайници и множество други веществени доказателства.В същото помещение са открити и голямо количество български и чужди документи (паспорти, лични карти, талони за автомобили, бланки на визи и стикери). Открити са и заготовки за лични документи, без нанесени на тях имена и други данни, както и без поставени снимки.Двама от арестуваните са с парични гаранции от по 70 000 лв., а другите са със съответно 100 000 лв. и 150 000 лв.Работата по случая продължава.", "date": "2018.07.16", "title": "ГДБОП разби „цех” за скимиращи устройства"}
{"url": "http://www.cross.bg/kamera-postavena-nikolov-1579280.html", "text": "/КРОСС/ Николай Николов предлага да бъде поставена 360-градусова камера до пешеходната пътека на бул. „Христо Ботев“ при пресечката с ул. „Дамян Груев“ за справяне с травеститите Забраната за каскади с велосипеди върху бордюри и стъпала отпада от проекта за Наредба за обществения ред на територията на Столична община. Това стана благодарение на общинския съветник от БСП Николай Николов. Поправката във внесения за обсъждане проект беше направена по време на днешното заседание на Постоянната комисия по обществен ред и сигурност. \"Поисках да разбера дали ще бъда глобен, ако ми се наложи на места по булевардите на София да се кача с велосипеда си на тротоара и след това в движение сляза от бордюра на велоалеята. Това мое действие ще бъде ли смятано за каскада, коментира Николай Николов след заседанието на комисията. - Дори днес дойдох в Столична община с велосипед. На няколко места, заради ремонтите ми, се наложи да се кача на тротоара и после пак да се върна на платното. Естествено, не съм слизал от велосипеда си, за да го сваля от бордюра. Затова попитах дали в тази ситуация бих бил глобен между 100 и 300 лева, когато приемем Наредбата. Не получих отговор на въпроса. По тази причина настоях от точката да отпаднат каскадите на бордюри и стъпала. Мисля, че беше съвсем логично да се случи това, тъй като тази точка е предпоставка за несправедливо санкциониране основно на колоездачите. А нали, в крайна сметка, целта ни е да мотивираме повече граждани да ползват този екологичен транспорт, вместо автомобилите си\". Николай Николов поиска да бъде поставена 360-градусова камера до пешеходната пътека на бул. „Христо Ботев“ при пресечката с ул. „Дамян Груев“, през която да бъде следено спазването на обществения ред. „Предложението ми е във връзка с разрешаването на проблема с травеститите, които се събират всяка вечер точно на това място, обясни той. - Бях изненадан да чуя от заместник-директора на СДВР старши комисар Антон Златанов, че не знае за пожара, който предизвикаха травестити в изоставената винарна на ул. „Позитано“ точно преди месец. Още по-странно ми беше твърдението му, че нямало проблеми с травестити в района на Министерство на земеделието. Старши комисар Антон Златанов каза, че не били постъпвали сигнали от граждани, които да се оплакват от присъствието им. По това той съди, че няма проблем. А травеститите са там всяка вечер и ако мине патрул, може да ги види. Затова настоявам да бъде поставена камера, която да следи за реда. И без друго сега предстои в район „Красно село“ да бъде изградено видеонаблюдение. Не би трябвало да представлява трудност да бъде поставена още една камера при Министерство на земеделието, което се намира на територията на района“. ", "date": "2018.07.16", "title": "Общински съветник от БСП спаси велосипедистите от абсурдна глоба до 300 лв."}
{"url": "http://www.cross.bg/yambolsko-zhivotni-zona-1579283.html", "text": "/КРОСС/ Ограничават се големи обществени прояви със струпване на хора в 10-километровата зона около огнището на чума в Ямболско.Това е решил на първото си заседание оперативният щаб, създаден след напрежението около евтаназията на животни в Ямболско, съобщи МВР.В района бяха убити малко над 4000 глави добитък, но барикада от протестиращи спря еватаназирането на последното стадо – на баба Дора.Втората допълнителна мярка е засилване контрола по граничните пунктове на товарите за пренос на месни храни. По думите на вътрешния министър  целта е да не се допусне превоз на месо, което е заразено.Третата препоръка е към Агенция „Пътна инфраструктура” (АПИ) – ежедневно почистване на 10-километровата зона преди местата за граничен контрол.Коментарите, че може би въобще няма болни животни земеделският министър  отхвърли категорично. Директорът на Българската агенция по храните (БАБХ)  също.За всяка евтанизирана овца ще се плати компенсация, като минимумът ще е 190 лв.А от МВР признаха, че убиването на животните е можело да се случи и по друг начин.Директорът на БАБХ добави още, че евтанизираните животни не са заплаха за населените места и не се изхвърлят на места като вододайни зони.", "date": "2018.07.16", "title": "Ограничават струпването на хора на 10 км от огнището на чума в Ямболско"}
{"url": "http://www.cross.bg/rysiya-pytin-sreshtata-1579285.html", "text": "/КРОСС/Срещата между президентите на Русия и Съединените щати, Владимир Путин и Доналд Тръмп приключи в Хелзинки, съобщи RT.Преговорите продължиха повече от два часа. Беше планирано комуникацията между двамата лидери да продължи един час и половина.Президентите на САЩ и Русия Доналд Тръмп и Владимир Путин продължиха преговорите помежду си в разширен състав. Към лидерите на двете страни се присъединиха делегациите. Срещата се провежда във формат на работна следобедна закуска, на която пресата също няма да присъства, както на разговора на четири очи между президентите, предава ТАСС, цитиран от Фокус.От руска страна в преговорите взимат участие министърът на външните работи Сергей Лавров, прессекретарят на президента Дмитрий Песков и помощникът на държавния глава Юрий Ушаков.В американската делегация влизат държавният секретар Майк Помпео, съветникът на държавния глава по националната сигурност Джон Болтън, ръководителят на администрацията на Белия Дом Джон Кели и съветникът на Съвета по национална сигурност за Русия Фиона Хил.Домакините на преговорите предоставиха за тази част на срещата на върха зала, носеща името „Малка държавна“ или „Огледална“. Обичайно там се провеждат тържествени приеми, както и церемонии по смяна на правителството. Първоначално това е била тронна зала на руския император, където са се организирали балове.Преговорите между президентите на Русия и САЩ очи в очи продължиха повече от два часа, Независимо, че по-голямата част от беседата премина в закрит за пресата режим, преди началото на срещата лидерите на двете страни обозначиха кръга от теми, за които имат намерение да говорят. Путин заяви, че е готов да обсъди широк кръг от световни проблеми, отделяйки специално внимание на отношенията между Вашингтон и Москва, които, според оценката на руската страна, се намират на безпрецедентно ниско ниво. На свой ред, американският лидер анонсира, че ще бъдат засегнати цяла редица актуални теми – започвайки от въпроси около търговията и военното сътрудничество и завършвайки с отношенията с Китай. Той съобщи също, че е готов да обсъди с Путин натрупалите се проблеми между Русия и САЩ.От членовете на делегациите преди началото на срещата в залата се намираше само съветникът по национална сигурност на американския президент Джон Болтън. Той не даде никакви допълнителни коментари за дневния ред на беседата между Путин и Тръмп на журналистите. Опитите на представителите на медиите да зададат на държавните глави въпроси директно преди началото на срещата в широк състав се увенчаха с неуспех.\"Русия не се е намесвала в американския изборен процес и е готова да работи в рамките на съвместна група за кибербезопасност\". Това заяви по време на пресконференция в Хелзинки руският президент Владимир Путин след срещата с американския си колега Доналд Тръмп.\"Едно от направленията на съвместната ни работа е установяването на мир в Сирия, където Русия и САЩ биха могли да демонстрират на света как работят заедно. Затова ние разполагаме с всичките необходими предпоставки\", подчерта Путин.\"Като най-големите ядрени държави в света, ние носим отговорност за международната сигурност. Смятам за важно да установим диалог относно проблематиката за стратегическата стабилност. Предадохме на американските колеги списък с конкретни предложения по тази тема\", отбеляза руският президент.От своя страна Тръмп отбеляза, че отношенията между Русия и САЩ никога не са били толкова лоши както сега, но ситуацията радикално ще се промени.  ", "date": "2018.07.16", "title": "Приключи срещата между Тръмп и Путин "}
{"url": "http://www.cross.bg/zafirov-tzyalata-strana-1579279.html", "text": "/КРОСС/ След намесата на председателя на БСП Корнелия Нинова, обстановката в Шарково се успокои. Операцията по евтаназиране на животните е спряна.                  За да подкрепи местните, на място е и Атанас Зафиров, член на ИБ на БСП. „Много хора са дошли от цялата страна, с които пазим оцелелите животни. Чакаме решението на Административния съд. БСП е сред хората и ще продължим да ги подкрепяме!“, категоричен е Зафиров.", "date": "2018.07.16", "title": "След намесата на Нинова, обстановката в Шарково е спокойна"}
{"url": "http://www.cross.bg/sili-zadachi-zvezda-1579278.html", "text": "/КРОСС/ Военновъздушните сили (ВВС) ще вземат участие в съвместна летателна тренировка “Тракийска звезда 2018”, която започва от днес, 16 юли 2018 г. В рамките на две седмици до 27 юли 2018 г., сили и средства от Военновъздушните сили на Република България, 104-то въздушно крило на Националната въздушна гвардия на Масачузетс – САЩ, ВВС на Великобритания и Република Гърция ще изпълняват тренировъчни полети за усъвършенстване на подготовката на екипажите, за което са планирани широк спектър от тактически мисии и задачи.От българска страна участват екипажи и самолети МиГ-29 от авиобаза Граф Игнатиево, Су-25 от базата за предно разполагане в Безмер и Л-39 от Учебна авиационна група „Георги Бенковски” - Долна Митрополия, както и формирования от Зенитно-ракетни войски.F-15C/D на американските сили ще оперират от летище Къмпия-Турзии „Генерал Еманоил Йонеску” в Румъния, а Еврофайтер „Тайфун“ на Кралските Военновъздушни сили са пребазирани също в северната ни съседка на летище Михай Когълничяну, откъдето ще се включат в тренировъчните действия. Гръцките ВВС взимат участие в изпълнението на полети от базовото си летище в Неа Анхиалос.Съгласно сценария на тренировъчните бойни действия, българските ВВС ще усъвършенстват подготовката си в отбранителни и настъпателни въздушни операции. Ще се отработват и задачи с участие в смесени групи, които ще симулират нанасяне на удари по обекти, защитавани от групировка за Противовъздушна отбрана. По плана на тренировката, сложността на изпълняваните задачи нараства с хода на тренировъчните действия и ще обхване изпълнението на специфични за родовете авиация и ПВО задачи.„Тракийска звезда 2018“ е ежегодна международна летателна тренировка, която предоставя на участниците възможности да генерират богат опит при реално взаимодействие в международна среда.", "date": "2018.07.16", "title": "Съвместни полети с ВВС на Република Гърция, САЩ и Великобритания ще се проведат по време на учението „Тракийска звезда 2018“"}
{"url": "http://www.cross.bg/nikita-kostin-beshe-1579287.html", "text": "/КРОСС/ Софийският градски съд даде доживотна присъда без право на замяна на руския гражданин Герман Костин, обвинен в убийството на 5-годишния Никита. Тялото на момчето беше намерено в куфар.На 8 февруари 2015 г. под предлог, че ще ги закара до морето, Костин качил Никита и майка му Анна Леонтиева в автомобил. Стигнали в Приморско, престояли там по-малко от час, но се върнали само Костин и малкият Никита.Тялото на майката беше намерено разчленено в резерват \"Перла\" близо месец по-късно. Трупът на детето бе открито от случайни граждани. ", "date": "2018.07.16", "title": "Герман Костин получи доживотен затвор за убийството на 5-годишния Никита"}
{"url": "http://www.cross.bg/brekzit-tereza-referendym-1579273.html", "text": "/КРОСС/ Втори референдум по въпроса за излизането на Великобритания от Европейския съюз няма да бъде проведен при никакви обстоятелства, заяви британският премиер Тереза Мей, цитирана от Ройтерс.Противниците на излизането на Великобритания от ЕС настояват за провеждането на ново допитване, посочвайки, че подкрепата на референдума е била от емоционални причини.Официалните преговори между Лондон и Брюксел за условията, по които Обединеното кралство ще напусне Съюза, започнаха на 19 юни 2017 г. в белгийската столица. Година по-рано 51,9% от жителите на острова се обявиха срещу оставането в ЕС. Преговорите за брекзит трябва да продължат до ноември 2018 г., след което постигнатото споразумение трябва да бъде одобрено от Европарламента и Уестминстър.Самият брекзит ще се състои на 29 март 2019 г., след което ще настъпи преходен период. Той ще продължи до 31 декември 2020 г.", "date": "2018.07.16", "title": "Тереза Мей отхвърли спекулациите за втори референдум за брекзит"}
{"url": "http://www.cross.bg/pytin-rysiya-trump-1579268.html", "text": "/КРОСС/ Започна срещата между президентите на САЩ и Русия Доналд Тръмп и Владимир Путин в Хелзинки.В същото време руският външен министър Сергей Лавров провежда първа среща с държавния секретар на САЩ Майк Помпео в столицата на Финландия.Президентът на Русия Владимир Путин в преддверието на преговорите с президента на САЩ Доналд Тръмп е предложил на американския лидер да обсъдят „болезнените точки“ в света и двустранните отношение между Русия и Съединените щати.„Разбира се, дойде време да поговорим обстойно за двустранните ни отношения и по различни „болезнени точки“ в света. Те са достатъчно много, за да им обърнем внимание“, каза Путин.От своя страна Тръмп отбеляза, че целият свят е заинтересован от добрите отношения между САЩ и Русия, уточнявайки, че страните имат шанс да ги подобрят. „Между нашите страни има добра възможност за подобряване на взаимоотношенията“, подчерта американският лидер, цитиран от ТАСС. Срещата между двамата лидери започна на четири очи в присъствие на преводачи. Това са първите пълни преговори между Путин и Тръмп извън многостранните срещи.След личният разговор към лидерите ще се присъединят участници от двете делегации. В рамките на двустранните разговори се предвижда среща на министъра на външните работи на Русия Сергей Лавров и държавния секретар на САЩ Майк Помпео.След срещата на двамата световни лидери ще има кратка пресконференция.\n\t\t\t\t\t", "date": "2018.07.16", "title": "Срещата между Тръмп и Путин "}
{"url": "http://www.cross.bg/litza-prestupleniya-osudeni-1579266.html", "text": "/КРОСС/ Броят на  през 2017 г. се увеличава. Те са 12 837, или 48% от общия брой на наказаните престъпления. Осъдените за извършването на този вид престъпления са 11 582, или 44,9% от общия брой на осъдените лица. В сравнение с предходната година през 2017 г. се наблюдава увеличение на броя на престъпленията с  и намаление на осъдените лица за извършени общоопасни престъпления с .В структурата на общоопасните престъпления най-голям е броят на  – 9731, или 75,8% от общия брой на общоопасните престъпления. За извършването на този вид престъпления са осъдени 8979 лица, или 77,5% от осъдените за извършени общоопасни престъпления.Престъпленията, , завършили с осъждане през 2017 г., са 2402 или с 15,5% повече в сравнение с 2016 година. Наказаните за тях лица са 1991, като увеличението спрямо предходната година е с 4,5%.На второ място в структурата на престъпленията, завършили с осъждане през 2017 г., са тези . С осъдителна присъда са приключили делата за 5692 извършени престъпления (21,3% от всички престъпления, завършили с осъждане), което е с 10,3% по-малко в сравнение с предходната година. Осъдени са 6427 лица, или 24,9% от общия брой на осъдените през 2017 година.Сред престъпленията против собствеността най-разпространени са  – 65,9% от престъпленията против собствеността и 14% от общия брой на всички престъпления, завършили с осъждане. С осъдителна присъда са приключили делата за 3752 извършени кражби, а осъдените за тях лица са 4443.По своята правна и криминална характеристика  са сред най-тежките престъпления против собствеността – през 2017 г. за 605 грабежа са осъдени 703 лица.За извършени 560  са осъдени 602 лица, или 9,4% от осъдените за престъпления против собствеността.През 2017 г. с осъждане са завършили 1681 престъпления против , обществени организации и лица, изпълняващи публични функции, което е 6,3% от всички наказани престъпления. За този вид престъпления са осъдени 1732 лица, или 6,7% от общия брой на осъдените лица. е най-разпространеният вид сред тези престъпления. За 811 нарушения на държавната граница са осъдени 897 лица, или съответно 48,2% от престъпленията и 51,8% от осъдените за престъпления против дейността на държавни органи, обществени организации и лица, изпълняващи публични функции. В сравнение с 2016 г. е регистриран спад с 46,9% на престъпленията, завършили с осъждане, и с 49,4% на осъдените лица за извършването на този вид престъпления.За , или 8,3% от наказаните за престъпления против дейността на държавни органи, обществени организации и лица, изпълняващи публични функции.През 2017 г. с осъдителна присъда са приключили делата за 2009 извършени престъпления против стопанството, или 7,5% от общия брой на наказаните престъпления, като за тях са осъдени 2023 лица, или 7,8% от всички осъдени лица.През 2017 г. са наказани 1745  (6,5% от всички престъпления, завършили с осъждане). За извършването им са осъдени 1509 лица, или 5,8% от общия брой на лицата с влезли в сила присъди през годината.Сред престъпленията против личността  , като с осъдителна присъда са завършили делата за 836 престъпления. Броят на осъдените лица за извършването на този вид престъпления е 789, или 52,3% от общия брой на осъдените за извършени престъпления против личността.С изключително висока обществена опасност сред престъпленията против личността са . С осъдителни присъди са завършили делата за  (довършени и опити), като за извършването им са осъдени 102 лица.С осъждане са приключили , а осъдените лица са 211.Наказаните през 2017 г. (довършени и опити) са 44, като за тях са осъдени 47 извършители.За  с осъдителни присъди са завършили . Осъдените лица за този вид престъпления са 38.През 2017 г. са осъдени за извършването на: престъпления против брака, семейството и младежта – 699 лица (2,7% от всички осъдени); документни престъпления – 830 лица (3,2%); престъпления против реда и общественото спокойствие – 595 лица (2,3%); престъпления против правата на гражданите – 260 лица (1%); за престъпления против финансовата, данъчната и осигурителната система са осъдени 136 лица (0,5%).Разпределението на осъдените през 2017 г. лица по пол и възраст е следното: Броят на осъдените мъже е  или  от всички осъдени лица. Най-голям е делът на мъжете с влязла в сила присъда във възрастовата група 30 – 39 години – 27,5% от общия брой на осъдените мъже. Осъдените жени са  (8,3%).Коефициентът на криминална активност на мъжете е 802 на 100 000 души от наказателноотговорните мъже, а на осъдените жени – 68 на 100 000 души от съответното население.В структурата на осъдените лица по наложени наказания най-голям е относителният дял на лишените от свобода. През 2017 г. те са 20 918, или 81.1% от общия брой на осъдените лица. Най-висок е относителният дял на лишените от свобода  (52%) следвани от лишените от свобода за срок от 6 месеца до 1 година – 29% от всички осъдени на лишаване от свобода.Наказанието  е наложено на  (13,6% от всички осъдени), „глоба“ – на 1174 лица (4,6%), а „обществено порицание“ – на 194 лица. На „доживотен затвор“ са осъдени 2 лица, а на „доживотен затвор без право на замяна“ – 3 лица.Броят на , което е с 8,8% по-малко в сравнение с 2016 година.Осъдените непълнолетни лица (14 – 17 години) са 1152, или 4,5% от всички осъдени.През 2017 г. коефициентът на криминална активност е 421 на 100 000 души от наказателноотговорното население и намалява със 7,9% в сравнение с 2016 година.Най-висок е коефициентът на  – 1141 осъдени на 100 000 души от съответното население. С нарастване на възрастта стойността на коефициента намалява като за лицата на възраст 50 и повече години той е 127 на 100 000 души от населението в тази възрастова група.Коефициентът на криминална активност на непълнолетните лица е 456 на 100 000 души от населението, като най-висок е за лицата на възраст 17 години – 705 на 100 000 души от населението на тази възраст.През 2017 г. са . Делата за 11 482 от тях са завършили с ефективно осъждане, за 15 271 – с условно осъждане, за 825 – с оправдаване, за 351 – с прекратяване, а за 6606 – с освобождаване от наказание.С  (ефективни и условни) са приключили делата за , което е с 4,9% по-малко в сравнение с 2016 година. От всички престъпления, завършили с осъждане, 13 444, или 50,3%, са извършени през 2017 г., 8257 (30,8%) – през предходната 2016 г., а 5052 (18,9%) – в предишни години.През 2017 г. , от които: с ефективна осъдителна присъда са приключили делата на 11 027 лица, или 32.8% от общия брой на обвиняемите; условно осъдени са 14 773 лица (43,9%); освободени от наказателна отговорност са 6712 лица (20%); оправдани са 740 обвиняеми лица (2,2%); прекратени са делата на 377 лица (1,1%).", "date": "2018.07.16", "title": "Повече общоопасни престъпления за 2017 г. и по-малко осъдени за тях"}
{"url": "http://www.cross.bg/raiionen-tzonkov-petkov-1579265.html", "text": "/КРОСС/ Нов обвинителен акт постъпи в Бургаския районен съд срещу бившия граничен полицай Михаил Цонков и тримата му колеги - Николай Костов, Николай Петков и Живко Петков, обвинени от турските власти за убийството на рибар преди 10 години, предаде БГНЕС.Инцидентът стана на 17 април 2008 г. Според архивите турските бракониери на калкан нарушили морската ни граница, не изпълнили заповедите на граничарите, произнесени на три езика и даже опитали да потопят катера им.Последвал ръкопашен бой, при който Цонков произвел неволно изстрел със служебното си оръжие.В средата на юни т.г. четирима български гранични полицаи получиха нови призовки от турския съд. Тогава делото бе насрочено за днес в Бургаския районен съд. Близките на загиналия турски рибар искат възмездие. За тежка присъда срещу българите настоява и турската прокуратура. Към този момент обаче за екстрадиция въобще не се говори.„Касае се за един много сериозен обем съдебни книжа. Какво точно съдържат те тепърва защитата ще се запознава. Спомняте си, че миналата година действително бяха поканени да дадат обяснения, но тогава нямаше никакви приложени доказателства, ние това и пледирахме пред другия районен състав, който разглеждаше делото”, заяви адвокат Росен Кожухаров.Днес съдът отложи делото с мотив, че защитата на Цонков и колегите му трябва да се запознаят с приложените доказателства. На 16 октомври обаче адвокатите Кралев и Кожухаров ще трябва да предоставят обяснителни становища, а четиримата обвиняеми да дадат своите показания за случая.", "date": "2018.07.16", "title": "Турция с нов опит да съди български граничари за смъртта на бракониер"}
{"url": "http://www.cross.bg/podgotovka-deiistviya-operatzii-1579262.html", "text": "/КРОСС/ Съвместна подготовка между български и чуждестранни военнослужещи за действия при операции за проверка на кораби-нарушители и при терористични действия на море се провежда в рамките на националното военноморско учение с международно участие „Бриз 2018”. Под методическото ръководство на мобилен тренировъчен екип от Центъра на НАТО за морски възпиращи операции (NMIOTC) в Крит (Гърция), бординг групите на българските фрегати „Дръзки” и „Верни”, на румънската фрегата „Реджеле Фердинанд” и на френския спомагателен кораб „Марне” усъвършенстваха уменията си за планиране и провеждане на бординг операции. Паралелно с тяхната подготовка, специалисти от Центъра за подготовка на специалисти по морска сигурност (MARSEC COE) в Истанбул (Турция) обмениха опит със Специалните сили на Военноморските сили на България за действия по защита на обекти от критичната инфраструктура.   ", "date": "2018.07.16", "title": "Учението „Бриз 2018“ продължава с тренировки на бординг групите и специалните части"}
{"url": "http://www.cross.bg/romi-pavlov-vladimir-1579270.html", "text": "/КРОСС/ Роми беснеят в селото Шарково , защото не са им разрешили да убиват животни за 50 лв. надница. Това пише в профила си във „Фейсбук“ Владимир Павлов.                            Видео може да видите ", "date": "2018.07.16", "title": "Роми ветеринари беснеят няма какво да убиват за 50 лв. надница"}
{"url": "http://www.cross.bg/haselhof-deiivid-heiili-1579267.html", "text": "/КРОСС/ Актьорът Дейвид Хаселхоф ще се жени за трети път след две седмици за годеницата си Хейли Робъртс, съобщи Контактмюзик.Сватбата е насрочена за 31 юли в Пулия, Италия. Церемонията ще бъде в тесен кръг. След нея младоженците ще заминат на меден месец на Малдивите.Хейли Робъртс е бивша продавачка. Дейвид Хаселхоф се запознава с нея през 2011 г., когато е съдия в телевизионния конкурс \"Британия има таланти\". Сгодени са от две години.Това ще е трети брак за 65-годишния актьор, който дължи популярността си на сериала \"Спасители на плажа\". Той има две дъщери на възраст 28 и 25 години от втората си съпруга Памела Бак, с която се раздели през 2006 г.Хейли Робъртс е на 37 години. Дейвид Хаселхоф е казвал, че тя е единствената жена, на която е направил предложение за женитба \"от сърце\", защото я обича. При предишните си бракове се е чувствал по-скоро задължен.", "date": "2018.07.16", "title": "Актьорът Дейвид Хаселхоф ще се жени"}
{"url": "http://www.cross.bg/letishte-sofiya-posoka-1579271.html", "text": "/КРОСС/ Забранява се влизането на пътни превозни средства, както следва:∙ от 16.07.2018 г. до 20.07.2018 г. по бул. “Христофор Колумб” в участък от 145 м, считано от ул. „Подполк. Васил Златарев” в посока към ул. „Продан Таракчиев”;∙ от 21.07.2018 г. до 25.07.2018 г. по бул. “Христофор Колумб” в участък от 249 м, считано от улицата за Sofia Airport Center в посока към ул. „ Неделчо Бончев”;∙ от 26.07.2018 г. до 30.07.2018 г. по бул. “Христофор Колумб” в участък от 175 м, считано от улицата за  Sofia Airport Center в посока към ул. „Продан Таракчиев”;∙ от 31.07.2018 г. до 04.08.2018 г. по бул. “Христофор Колумб” в участък от 170 м, считано от ул. „Продан Таракчиев” в посока към ул. „ Неделчо Бончев”.От 08.07.2018 г. до 04.08.2018 г. маршрутът на автобусна линия № 84 се променя, както следва:∙ в посока Летище София – Терминал 2: от ул. „Ген. Йосиф Гурко“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, по Източна тангента, по ул. „Мими Балканска“, ул. „Продан Таракчиев“ и по маршрута си до Летище София – Терминал 2;∙ в посока ул. „Ген. Йосиф Гурко“: от Летище София – Терминал 2 по маршрута си до Летище София – Терминал 1, бул. \"Брюксел\" и след кръстовище бул. „Брюксел“ – ул. „Мими Балканска“ – ул. „Продан Таракчиев“, по ул. \"Мими Балканска\", по Източна тангента, по бул. „Христофор Колумб“ и по маршрута си до ул. „Ген. Йосиф Гурко“. Маршрутът на автобусна линия № 184 се променя, както следва:∙ в посока Летище София – Терминал 1: от ул. \"Ген. Йосиф Гурко\" по маршрута си до кръстовище бул. „Христофор Колумб“ – ул. \"Неделчо Бончев\" – ул. \"Източна тангента\", наляво по ул. \"Източна тангента\", надясно по ул. \"Мими Балканска\", наляво по бул. \"Брюксел\" и по маршрута си до Летище София – Терминал 1;∙ в посока ул. \"Ген. Йосиф Гурко\": от Летище София – Терминал 1 по маршрута си до Летище София – Терминал 2, ул. \"Продан Таракчиев\", направо по ул. \"Мими Балканска\", наляво по ул. \"Източна тангента\", по бул. \"Христофор Колумб\" и по маршрута си до ул. \"Ген. Йосиф Гурко\". Маршрутът на автобусна линия № 384 (в посока Летище София – Терминал 2) се променя, както следва:от ж.к. \"Дружба 2\" по маршрута си до кръстовище бул. \"Христофор Колумб\" – ул. \"Неделчо Бончев\" – ул. \"Източна тангента\", по ул. \"Мими Балканска\", ул. \"Продан Таракчиев\" и по маршрута си до Летище София – терминал 2, двупосочно. За маршрутите на автобусни линии №№ 84, 184 и 384 се разкриват временни спирки, както следва:∙ с код 6475 ТЕХНОТЕСТ на ул. \"Източна тангента\" след кръстовището бул. \"Христофор Колумб\" – ул. \"Неделчо Бончев\" – ул. \"Източна тангента\" в посока Летище София – Терминал 1 и 2;∙ с код . \"Мими Балканска\" преди кръстовището бул. \"Брюксел – ул. \"Мими Балканска\" – ул. \"Продан Таракчиев\" в посока Летище София – Терминал 1 и 2;∙ с код . \"Мими Балканска\" след кръстовището бул. \"Брюксел\" – ул. \"Мими Балканска\" – ул. \"Продан Таракчиев\" в посока бул. \"Асен Йорданов\". Закриват се автобусните спирки по бул. \"Христофор Колумб\" в участъка от ул. \"Продан Таракчиев\" до  ул. \"Неделчо Бончев\":∙ с код 0091 ТЕХНОТЕСТ;∙ с код 2473 и с код 2474 НОВА ТЕЛЕВИЗИЯ;∙ с код 1463 Р-Т АЛЕКСАНДРИЯ. ", "date": "2018.07.16", "title": "Промяна в организацията на движението по бул. „Христофор Колумб“"}
{"url": "http://www.cross.bg/paritet-peskov-dmitriii-1579269.html", "text": "/КРОСС/ Военно-промишленият комплекс (ВПК) на Русия предприема необходимите мерки заради заплахите, идващи от НАТО, заяви прессекретарят на руския президент Дмитрий Песков, цитиран от РИА Новости, съобщава Фокус.„Знаете, че паритетът трябва да бъде обезпечен надеждно с нови изобретения, с изобретяването на нови оръжейни системи, които трябва да „бетонират“ ядрения паритет. Ядреният паритет е и елемент от взаимното сдържане, и елемент, който гарантира стратегическата ядрена сигурност“, заяви Песков в интервю пред телевизионния канал RT.На срещата на върха на НАТО в Брюксел президентът на САЩ Доналд Тръмп поиска от съюзниците да увеличат разходите си за отбрана до изискваните от Алианса 2% от БВП до края на тази година.", "date": "2018.07.16", "title": "Дмитрий Песков: Новото руско оръжие трябва да бетонира ядрения паритет"}
{"url": "http://www.cross.bg/kosharata-chyma-dora-1579288.html", "text": "/КРОСС/ Единственото останало стадо животни в засегнатото от чума село Шарково – стадото на , оцеля и днес. Доброволци пазят в кошарата ѝ да не влязат ветеринарните лекари. В кошарата на баба Дора има около 80 кози и овце. Наследила баща си в стопанството, възрастната жена се грижи за животните като за свои деца. Младежи пренощуваха пред кошарата ѝ, за да пазят животните. В село Воден, в което преди близо месец беше открито първото огнище на чума, вече са избърсали сълзите.Сега се молят по-бързо да получат реалната цена на избитите си животни. И настояват местата, където са загробени стадата, да бъдат обезопасени. В сряда фермерите от региона, засегнат от чумата, подготвят протест пред Министерски съвет, който трябва да одобри размера на обезщетенията.", "date": "2018.07.16", "title": "Стадото на баба Дора в засегнатото от чума село Шарково оцеля и днес"}
{"url": "http://www.cross.bg/podgotovka-makedoniya-repyblika-1579247.html", "text": "/КРОСС/ За първи път военнослужещи от Република Македония участваха в съвместната българо-американска подготовка „Тракийско лято – 2018“. Военнослужещите от Силите за Специални операции на Република Македония преминаха подготвителен курс по парашутна подготовка в учебния център на 68-ма бригада „Специални сили“. Те изпълниха и учебно-тренировъчни дневни парашутни скокове от военнотранспортен самолет С-130 „Херкулес” на Военновъздушните сили на САЩ. Командирът на 68-ма бригада „Специални сили“ бригаден генерал Явор Матеев връчи на военнослужещите от Република Македония сертификат за изпълнение на парашутен скок.Международната съвместна българо-американска подготовка „Тракийско лято – 2018” се провежда в района на летище Крумово от 10 юли.", "date": "2018.07.16", "title": "За първи път военнослужещи от Република Македония участваха в съвместната българо-американска подготовка „Тракийско лято – 2018”"}
{"url": "http://www.cross.bg/ivancheva-dichev-stefan-1579272.html", "text": "/КРОСС/Бизнесменът Стефан Дичев, който е считан за много близък до обвинената в получаване на подкуп бивша кметица на „Младост” Десислава Иванчева, ще свидетелства по делото срещу нея и заместничката ѝ Биляна Петрова, твърди в., позовавайки се на свои източници.Според една от версиите на разследването Дичев, за когото има информация, че е бил задържан заедно с Иванчева, Петрова и бившия кмет на „Младост” Петко Дюгеров, но само за денонощие, и който според различни слухове е бил нещо повече от „приближен” на Иванчева, бил мозъкът на цялата операция.Припомняме, че прокуратурата обвини Иванчева, че поискала 500 000 евро от строителния предприемач Александър Ваклин. Фирмата на Дичев – „Проект Сити Билд”, била тази, която била посочвана от Иванчева като строител на детски площадки за много инвеститори, които искали да строят в „Младост” и се нуждаели от съответните разрешителни.Тази фирма и компанията „План Инвест Консулт”, която се държи от бащата на Стефан – Никола, спечелили 2 млн. лева от обществени поръчки за детски площадки през последните две години, добавя в. „24 часа”.Стефан Дичев е още приятел и съдружник на арестувания наскоро за изнудване Росен Карадашки. Той е разследван за изнудване, заплахи за убийство и източване на милиони от мебелна къща „Арон”.Дичев има дял от 250 000 лева във „Финанс холд България”, фамилията Карадашки има 570 000 лева, а бившата шефка на общинското дружество “Пазари-север” Мария Гулева – 180 000 лева.Освен със скандалния Росен Карадашки и бившата общинарка Мария Гулева Стефан Дичев поддържа тесни контакти с много чиновници от местната власт в София, показва Facebook профилът му. Неслучайно двете фирми на баща му, които той представлява с пълномощни, работят във всички столични райони.Каква е ролята на Стефан Дичев с подкупа, и отношенията му с Иванчева, ще стане ясно, когато делото започне.", "date": "2018.07.16", "title": "Приближен до Иванчева бизнесмен може да я прати в затвора?"}
{"url": "http://www.cross.bg/begal-alzhir-zatvora-1579286.html", "text": "/КРОСС/ Алжирският ислямист Джамел Бегал, смятан за наставник на двама от извършителите на атентатите в Париж от 2015 г., бе освободен днес от затвора във Везен льо Коке в Западна Франция, съобщи Франс прес, като се позова на източник от съдебната система.Бегал излежа втора десетгодишна присъда във връзка със заговор за освобождаването на алжиреца Смаин Аит Али Белкасем, осъден доживот за бомбен атентат в парижкото метро през 1995 г.Френските власти се стремяха този 52-годишен неудобен субект с отнето френско гражданство възможно най-бързо да се върне в Алжир и преговаряха в тази връзка с властите в родината му, която е напуснал на 21-годишна възраст, заминавайки за Франция.Тази сутрин той бе експулсиран, след като излезе от затвора, отпътува за Алжир от парижкото летище Роаси, съобщиха източници на АФП.\"Преди 10 години блокирахме експулсирането му в Алжир поради риска да бъде изтезаван. Сега обаче климатът там му се вижда по-мек\", обясни за АФП неговият адвокат Беранже Турне.Бегал е лежал във френски затвори общо 17 години. Авторитета му признават вече три поколения начинаещи джихадисти, отбелязва АФП.Осъден през 2005 г., той признава, преди да се отметне, защото уж го измъчвали разследващите в Обединените арабски емирства, че е бил натоварен от приближен на Бин Ладен да подготви атентат срещу американското посолство и културен център на САЩ.В затвора Фльори-Мерожи край Париж се запознава с бъдещите извършители на масови убийства в редакцията на \"Шарли ебдо\" – братята Куаши, и в гастроном за еврейски храни – Амеди Кулибали. Според следствието става техен \"наставник\", уважаван заради \"религиозните си познания\".Освободен през 2009 г., той е въдворен на местожителство в очакване евентуално да бъде експулсиран, но тогава ЕСПЧ се възпротивява. Сниман е по време на свиждане с Кулибали. Отново го арестуват през 2010 г. и го затварят в единична килия, добавя подробности АФП.", "date": "2018.07.16", "title": "Франция пусна на свобода алжирския ислямист Джамел Бегал"}
{"url": "http://www.cross.bg/vreme-evrofytbol-svoite-1579254.html", "text": "/КРОСС/ Стотици награди очароваха участниците на „Еврофутбол“ по време на Световното първенство по футбол в Русия по Черноморието. Именно в дните от 14.06. до 15.07.2018 г. българският букмейкър организира промоция в над 80 пункта по родното крайбрежие и зарадва своите най-истински клиенти със стилни подаръци.Ключодържатели, шапки, грил-сетове и топки – истинска реплика на модела Telstar, с който се изиграха всички двубои от Мондиала, бяха само част от емоциите по време на мачовете в Русия. И не само това – феновете имаха възможност да проверят своите футболни познания чрез специално създаденото приложение. Изненадващо или не – подарък имаше за всеки, дори и да не знаеше верния отговор на въпроса.                 Много настроение в букмейкърските пунктове осигуриха и прекрасните момичета на „Еврофутбол“, които в продължение на 31 дни кръстосваха от Кранево на север до Ахтопол и Царево на юг.Може би най-силните емоции бяха в последните два дни – в събота на 14.07.2018 г., по време на спора за бронзовите медали, когато хората в пункта на ул. „Добруджа“ №3 в Шабла тестваха своите знания и в неделния ден по време на финалния сблъсък между Франция и Хърватия.                  Десетки футболни почитатели на ул. „Солун“ № 2, „Македонски дом“ във Варна си тръгнаха с наградите от промоцията на „Еврофутбол“ – истинска гаранция за вълнуващо лято за всички тях!", "date": "2018.07.16", "title": "Стотици награди очароваха участниците на „Еврофутбол“ по време на Световното "}
{"url": "http://www.cross.bg/pravitelstvoto-stopani-merki-1579255.html", "text": "/КРОСС/ С тревога следя действията на кабинета по ликвидирането на огнищата от чума по дребните преживни животни в Странджа. В ръцете на правителството са всички инструменти за овладяване на кризата.За съжаление, гневът на пострадалите стопани и на хора в цялата страна е вече налице. Властите дължат отговор защо животновъдите не бяха информирани детайлно и предварително, за да бъдат убедени в предприетите мерки, както и в гарантирането на интересите им.Кабинетът трябва да отговори и занапред ли масовото изтребление на здрави животни ще е единствената мярка за овладяване на подобни кризи.Защо не бяха предприети превантивни мерки: налагане на карантина, наблюдение?Защо се пренебрегва ваксинирането?За пореден път се поставя въпросът за надеждността на оградата по границата.Очаквам адекватно  компенсиране на материалните щети от болестта. Възстановяването на качеството на стадата и психологическата травма от унищожаването на животните изискват време. То трябва да бъде използвано от правителството за подкрепа на засегнатите стопани, за да възстановят поминъка си и най-вече за разумни действия за предотвратяване на подобни кризи в бъдеще.", "date": "2018.07.16", "title": "Румен Радев поиска отговори от правителството за кризата с чумата"}
{"url": "http://www.cross.bg/nikolaii-suvetnik-obshtinskiyat-1579256.html", "text": "/КРОСС/ На 17 юли, от 15.00 до 17.00 часа, народният представител от „БСП за България“ Ирена Анастасова и общинският съветник Николай Николов ще бъдат на разположение на софиянци в постоянната приемна на БСП - София на .", "date": "2018.07.16", "title": "Народният представител от „БСП за България“ Ирена Анастасова и общинският съветник Николай Николов ще проведат приемна за граждани"}
{"url": "http://www.cross.bg/kaufland-bulgariya-dimitur-1579257.html", "text": "/КРОСС/  дарява 282 726,70 лева на Фондация „Димитър Бербатов“ в подкрепа на значимата дейност на благотворителната организация и мисията да подпомага всестранно младите български таланти. Средствата бяха събрани в рамките на съвместната кампания „Топчовците“, която търговската верига проведе в партньорство с Фондацията, като за периода на инициативата компанията отделяше по 5 стотинки за всеки раздаден футболен герой. „Успехът на съвместната ни инициатива е изключителен пример за значението на личния принос. Гордеем се, че тази кампания демонстрира, че развитието на българските деца е мисия, към която всички имаме отношение. Благодаря на Фондация „Димитър Бербатов“ за доверието и възможността да допринесем към тази кауза“, сподели по време на събитието Стела Първанова, търговски директор на .„За да отгледаш талант е нужен характер, дисциплина и вяра. Но живеем в материален свят и са нужни и финансови средства – това семействата с изявени деца добре го знаят. Вече 10 години работим с ежедневно постоянство, за да даваме шанс на повече даровити български деца да гонят максимума на своя потенциал. Щастлив съм, че със съмишленици като  стигнахме до толкова много хора, с които гледаме в една посока – към по-добро бъдеще за децата ни и едно по-успешно и здраво общество“, коментира Димитър Бербатов, основател на едноименната фондация.Съвместната благотворителна кампания на и Фондация „Димитър Бербатов“ е част от инициативите от календара за социална отговорност на компанията у нас.  ", "date": "2018.07.16", "title": "Kaufland България дарява над четвърт милион лева за развитието на таланта на българските деца"}
{"url": "http://www.cross.bg/bulgariya-nyama-trump-1579259.html", "text": "/КРОСС/ Основният въпрос за България е дали ще я има, казва в интервю за в. „Борба“ проф. Иво Христов, депутат от „БСП за България“.В него той анализира ситуацията в България, състоянието на обществото ни и прави тъжното заключение, че „България все повече заприличва на лошите образци на страна от третия свят“. „Вижте запустелите села. Вижте т.нар. туристически градове, в които няма нито един надпис на български език, всичките са на лош неграмотен английски. Какво бъдеще можем да имаме така?“, казва още проф. Христов.Коментира и срещата на върха на НАТО в Брюксел и срещата Тръмп – Путин.САЩ се готвят за битката с Китай и премахват конкурента в лицето на ЕС, е неговият анализ.„Поради тази причина Тръмп има интерес от това да елиминира всички онези източни европейски елити, които са функция на г-жа Хилъри Клинтън и на демократическата партия. Включително и нашите такива – за елитите говоря. Има интерес да ги смени, което ще доведе до интересни приключения в нашия затънтен от Бога край“, казва проф. Христов.– Дали ще я има България. И това не е някаква абсурдна фантастика, а реален и зловещ въпрос. За други страни от бившата Източна Европа, от бившия социалистически лагер проблемите може да са икономически, социални, политически или проблеми с цивилизационната идентичност, както е в една Унгария например, България е единствената страна, другата е Латвия, в която въпросът за това дали ще я има страната и още по-точно дали ще го има животворния род български, стои в практическа плоскост.– Това дали ще я има, или няма да я има, не зависи от България. Преди да имаме първа, втора, трета стъпка, трябва да имаме субект на стратегическо действие и той да осъзнава драматизма на проблема, който ви очертах преди малко. А аз не виждам такъв субект. Второ – дефинирането на проблема е две трети от решаването му. В този смисъл дефинирането на проблемната ситуация на България в момента е най-важният политически проблем, защото това статукво, което убива страната, облагодетелства една клика, която се е вкопчила във властта и е готова да си отиде в името на тази власт заедно със страната. На пръв поглед звучи малко умозрително, но това е практическият политически проблем на сега управляващата клика, а и не само на сегашната. Но това мъртвешко управленско статукво, което се е наложило в страната през последните 20-30 г., ще я завлече на дъното.Така че първо, второ или трето е след това. А пък нали помните и другата истина – „Едно е да искаш, второ да можеш, а трето и четвърто да го направиш“.– Защо да искат „да“! Техният интерес не включва да искат такава промяна. Техният интерес бива интерпретиран в примитивна пропаганда, която се лее навсякъде, че ние живеем в най-хубавия от всички възможни светове, а най-хубавото предстои.И като прибавим и мрънкащото население… Да уточня първо, че като говоря за население, говоря за различни социални групи с различна представа за света и за собствения си интерес. Ние често употребяваме клишета от рода на – българите, българският народ, общността… Няма такова нещо, има различни социални групи с интереси, които невинаги съвпадат. Та всяка една от тези групи някак си си е намерила хралупка, грубо казано, като дървояда в дървото и въпреки че мрънка, живее, вегетира по някакъв начин. Така сме оцелели 500 години. Българите са усвоили до съвършенство изкуството да оцеляват, само дето са забравили, че оцеляват.– С изключение на един много малък прозорец от време, между 1900 до 16 юни 1913 г., това е единственият период от време, когато България е била субект на собствената си историческа съдба. И периодът завършва злощастно – с Междусъюзническата война. Съдбата на България никога не е зависела от т.нар български елити, които и да са те, или от българското население, каквото и да е то.Нашите успехи или пък нашите падения в една или друга степен са били предопределяни от външния геополитически фактор.Разбира се, и ние много сме допринесли за това. Веднъж направен този избор, ние копаем надолу или градим нагоре. Правили сме и двете в рамките на миналия ХХ век.– Говорите за срещата в Хелзинки и за тази на НАТО, на която Тръмп ще съобщи на европейците, че на Америка й е писнало от тях и те ще трябва да започнат да си плащат за пазенето, както той го нарича. Това си е вид рекет, защото, ако Америка не иска да ни пази, прав й път през океана, ама тя никога няма да го направи. Очевидно става въпрос за натиск, защото зад Тръмп стоят едни много, ама много мощни сили, да ги наречем патриотични, империалистически, американски среди. Които казват, че Америка е над всичко, Америка преди всичко. Вижте, аз ги разбирам, ако съм американец, бих заел същата позиция. Проблемът е, че ние не сме за нас си. Тръмп общо взето гледа на ЕС като на опасен конкурент и той иска да го няма и мисля, че ще успее да го направи. Тъй като европейският път е измислен, това го знае всяко дете, си измисляш и противоречие – между Севера и Юга, между Изтока и Запада на ЕС, между балтийския пояс от Прибалтика до Англия и останалата континентална Европа, между това, което мърляво се нарича Западни Балкани – това тъпо клише, и останалата част, между ЕС и Русия, между ЕС и Турция – новата изгряваща суперсила на терена. Колкото щете проблеми. И умният геополитически манипулатор може да се възползва от това. Какво прави Тръмп в момента? Две неща – докарва Европа там, където й е мястото, т.е. тя да не бъде силна икономически, за да не бъде силен конкурент на Америка, защото той няма нужда от такъв конкурент в момента, понеже се готви стратегически за огромно генерално сражение и то се нарича битката с Китай. Поради тази причина Тръмп има интерес от това да елиминира всички онези източни европейски елити, които са функция на г-жа Хилъри Клинтън и на демократическата партия. Включително и нашите такива – за елитите говоря. Има интерес да ги смени, което ще доведе до интересни приключения в нашия затънтен от Бога край. Второ, по всяка вероятност Тръмп и силите, стоящи зад него, са стигнали до извода, че те имат нужда от стратегическа договорка с Русия. Русия е много важна, защото ако Тръмп я спечели в битката срещу Китай, Китай става моментално обграден и в този смисъл обезглавен.– Ако си спомняте в Малта Горбачов продаде Източна Европа и нас барабар с парцалите, от което се пръкнаха цяла кохорта комунисти евроатлантици, които ни управляват и в момента.Ако утре се обърне геополитическата палачинка, което няма да стане, защото има твърде много фактори, които няма да го допуснат, но, ако се обърне, това ще бъде забавна гледка. Ще гледаме тогава как се омешват всички ценности и източните ще бъдат преоткрити. Но липсата на гръбнак е основна характеристика на българските елити, така че…, къде да сме ние в тази картинка!– Няма такова нещо като общество. В България има разпад на социалните връзки, което е много плашещо и тревожно, разпад на веригите на солидарност. В най-добрия случай, когато говорим за българите, те разбират под това най-близкото си обкръжение. В добрия случай включват и децата си и дотам. Макар че дори и това не е възможно, като гледам напоследък как си оставят децата и отиват в Испания да берат маслини, защото така се грижели най-добре за тях, а децата им през това време стават престъпници тук. Това е тотална атомизация на социалните връзки. Имаме фрагментаризация на социалното пространство. И понеже съм във В. Търново, апропо страната започва да се разпада по шевовете. И тъй като ние се намираме на много важно стратегическо място – в центъра на Балканите, около нас има много и мощни хищници, които се опитват вече да засмукват прилежащите територии и това вече се случи. Русенци например работят в Румъния. Хората в Пиринска Македония, в Сандански и Петрич, в Гоце Делчев, работят в Серес, защото там няма рекет, за една и съща работа се плаща двойно и тройно.– Ще ви отговоря с един анекдот. Питали радио „Ереван“ кога ще дойде доброто време в България. Радиото отговорило: „То беше“.– Бяхме общество. Бяхме 25-а икономическа сила в света, бяхме страна, която имаше ред, икономика, на която сега казват клъстър от индустриални отрасли, за които нашите комшии не можеха даже да мечтаят. Имахме развити роботика, металургия, химия, машиностроене, ядрена физика също. Сега турските атомни централи се захранват от български кадри. Така че българското общество беше, а дали ще го има… Ние сме народ, както казва уважавания от мен проф. Валентин Вацев, който векове наред живее без държава и не изпитва особена драма от това. Друг е въпросът, че аз не виждам социална солидарност, за да разберем всички простичкия факт, че не можеш да оцелееш, а още повече да се развиеш, като се затвориш в черупката си. Т.нар. индивид стратегия за избягване на проблемите, идеята, че решаването на личния ти проблем, минава през решаването на общия – това е абсолютно недостижимо за средното българско общество хора. Каква е нашата стратегия – да лъснем тук, от тук нататък не ме касае, то е публично, то е общо, т.е. ничие. Пак ще цитирам дядо ми, който казваше, че народ, който, като си измете двора, си изхвърля боклука на улицата, не може да има държава.– За истината. Ние имаме нужда от хубави лъжи за света, за себе си, за всичко наоколо. Първото условие за постижение на каквото и да било, е да имаш мъжеството да погледнеш истината в очите. Колкото и тя да не е лицеприятна. Имат го германците, евреите и много други народи, но не и ние. Ние се страхуваме от истината и искаме да бъдем лъгани. Истината не винаги е постижима, но пък е изключително сладко да я търсиш.– Когато и котката във вашата махала завърши и стане бакалавър. Когато успеем и това да направим, предполагам, че ще минем към нова форма на напредничава евроинтеграция.А сега сериозно – работата е много зле. От време на време на фона на това много зле, да го кажа на уличен език, има блестящи изключения, чак бисери, но те само потвърждават правилото. Даже на моменти се чудя как е възможно да има такива бисери сред студентите. Отишло си е доброто средно ниво.Нашите млади генерации са това, което ние сме като общество. Нито трябва да ги обвиняваме, нито да ги оправдаваме. Това е все едно да се ядосваш на огледалото, че те показва такъв, какъвто си. Ами, такъв си. Изпуснахме си страната, историческата съдба, обществото и сега се питаме защо са ни такива децата.– Много пътувам в страната и да ви кажа честно България все повече заприличва на лошите образци на страна от третия свят. Вижте запустелите села. Вижте т.нар. туристически градове, в които няма нито един надпис на български език, всичките са на лош неграмотен английски. Какво бъдеще можем да имаме така?Източник:  ", "date": "2018.07.16", "title": "Проф. Иво Христов: Най-важният въпрос днес е дали ще я има България"}
{"url": "http://www.cross.bg/levski-sryada-vasil-1579258.html", "text": "/КРОСС/ На 18 юли, сряда, се навършват 181 години от рождението на Апостола на българската свобода - Васил Левски.Не са изчезнали във времето заветите на големия революционер, посветил живота си на каузата за Освобождение на поробеното си Отечество. Национален дълг е да ги предаваме и ние на децата си.На 18 юли 2018 г., от 11:00 часа, Община Бургас организира ритуал за отдаване на военни почести и полагане на венци и цветя, който ще се проведе при паметника на Васил Левски в Морската градина.Заповядайте и вие!", "date": "2018.07.16", "title": "На 18 юли, сряда, отбелязваме рождението на Левски"}
{"url": "http://www.cross.bg/trump-pytin-pristigna-1579261.html", "text": "/КРОСС/ Държавният глава на Руската федерация Владимир Путин пристигна в Хелзинки, предава кореспондент на РИА Новости. Путин закъснява малко за срещата с американския си колега Доналд Тръмп, отбелязват световните агенции.На летището Путин бе посрещнат от началника на администрацията на финландския президент. След това той седна в лимузината Aurus от проекта „Кортеж“ и се отправи към Императорския дворец. Срещата на върха с американския му колега Доналд Тръмп трябва да започне с малко закъснение в 13:50 часа местно време. Лидерът на Белия дом пристигна във финландската столица още в неделя, след посещението си в Обединеното кралство. В сутрешните часове на деня той бе на работна закуска с президента на скандинавската страна Саули Нийнистьо.\n\t\t\t\t\t", "date": "2018.07.16", "title": "Владимир Путин пристигна в Хелзинки за срещата с Тръмп (видео)"}
{"url": "http://www.cross.bg/karakachanov-litze-mareshki-1579263.html", "text": "/КРОСС/ Вчера /15.07.18г./ в предаването „Неделя 150“  по програма „Хоризонт“ на БНР, отново пламна  словесната война между Министъра на отбраната Красимир Каракачанов и Заместник председателя на Народното събрание  Веселин Марешки. Поканени  да коментират срещата на министрите на отбраната на страните от НАТО в Брюксел, двамата политици използвахавъпроси на водещата за да се захапят. Пръв започна министър Каракачанов: Защото въпросното лице което визирате изпълнява някаква поръчка. Вижте му гласуванията в парламента и ще прецените кои поръчки изпълнява… Няма как да съм лобист на Закона за горивата, защото той се внася не от Министерство на отбраната, а  от Министерство на икономиката. Въпросният господин редовно се обърква.Аз му препоръчах все пак да ползва хапчетата  които продава по-редовно, но явно не ме слуша! Така, че това са пълни глупости. Вие ме карате да коментирам едно лице което въобще не си заслужава. Лицето. Въпросното лице срещу което има една камара дела за рекет, за не знам си кво, и ДДС, квото ти дойде на акъла, побой. Тва лице да ми говори за морал, малко странно, несериозно, така че не бих желал да го коментирам.Да спре да говори глупости! …….: Ааа, не, не, не. Вижте сега, това трябва да го уточним. Той сам се фиксира. Каракачанов и ВМРО са единствените които в момента вкарват лобистки закони и на практика ограбват българския народ… Той не отрече, че лобира за Закона за горивата, той не иска да го коментира защото го казвам аз. Ама не го казвам аз. Казва го  българският народ. За Султанка и за смъртта в парламента не съм го казал аз. Вижте в социалните мрежи какво става. Правят го на пух и прах. И как го наричат: , и да не се занимава с нeщо от което не разбира.“ А вие не смятате ли, че е вреден? Нещо направил ли е за армията? Тя жизнено-способна ли е? От лъжите на Каракачанов се сее смърт. Сее се смърт в армията. Няма летателни часове, няма поддръжка на военната техника. Заради такива гастрольори армията не може да изпълнява своите функции…Вкара лобисткия закон за психично лабилни да влизат в армията. Това го вкара Каракачанов.Съгласна ли сте Орден Стара планина да се дава на човек, който няма никакви заслуги за такъв орден? Динко Динев е предложението на Каракачанов. Той принизява цялата българска държава, цялата българска история! Как може един да предложи най-високото българско отличие на незаслужил човек? Това отличие се дава за изключителни заслуги! Ако Динев получи ордена, ще има достойни хора които ще върнат своя!Ако искате да чуете пълния запис, натиснете  ", "date": "2018.07.16", "title": "Орден Стара планина за Динко Динев, принизява българската държава и история!"}
{"url": "http://www.cross.bg/litza-veshtite-sudebno-1579264.html", "text": "/КРОСС/ Изнесено съдебно заседание по делото Хитрино. В импровизирана съдебна зала в двора на шуменското следствие обвиняемите и прокуратурата имаха възможност да огледат пробойната на влаковата цистерна, съобщава bTV. От нея след катастрофата в село Хитрино е изтекъл газа, предизвикал взрива, при който загинаха 7 души.В присъствието и на подсъдимите машинисти Димитър Михнев и Радослав Петков, вещите лица показаха и печка на твърдо гориво, която е възпламенила изтеклия газ пропилен. Огледът предшества разпитът в съдебно заседание на вещите лица изготвили експертизи на тези доказателства.„Огледът не ни дава толкова отговори, колкото нови въпроси, които да зададем на вещите лица. С това е ценен този оглед, защото възникнаха допълнителни въпроси”, посочи адвокатът на подсъдимите Ивайло Йорданов.Петра Свиленова, която е адвокат на частните ищци, посочи, че се потвърждават тезите, които вещите лица са направили в множество експертизи - механизмът за настъпване на събитието е именно такъв, какъвто е описан, тоест източникът на запалване е бил в печката.", "date": "2018.07.16", "title": "Изнесено съдебно заседание по делото за влаковата катастрофа в Хитрино"}
{"url": "http://www.cross.bg/gorata-zayavil-perelik-1579246.html", "text": "/КРОСС/ Полицаи и пожарникари издирваха 78-годишен мъж, който вчера е изчезнал в района на вр. Перелик, предаде „Фокус”.Директорът на ОДМВР-Смолян Николай Димов каза пред агенцията, че по първоначална информация мъжът е бил в гората с група от други хора, но след това е останал сам. Няма данни за престъпление.Спасителите го намерили в добро състояние, като е прекарал нощта на открито в гората.Вчера те го търсиха до късните вечерни часове, след като близките му не можеха да го открият от късния следобед. Днес трябваше в издирването да се включат и пожарникари и полицаи.Планинарят е заявил, че се чувства добре и даже заявил, че ще се прибере у дома сам с автомобила си.", "date": "2018.07.16", "title": "Намериха 78-годишен планинар изчезнал край връх Перелик (обновена)"}
{"url": "http://www.cross.bg/internet-stranitzata-kachestvoto-1579245.html", "text": "/КРОСС/Стартира онлайн проучване за оценка на удовлетвореността на потребителите от статистическата информация, произвеждана и публикувана от Националния осигурителен институт (НОИ). Специално и детайлно разработената за целта  е изпратена на около 70 заинтересовани страни - държавни органи, социални партньори, неправителствени организации, образователни и научни институции и др. Анкетната карта е достъпна за всички и на .С търсената обратна връзка и препоръките по отношение на достъпността, надеждността, актуалността и качеството на публикуваната статистика, НОИ се стреми по-точно да определи силните и слабите страни на статистическите данни за държавното обществено осигуряване. В резултат институтът ще може да планира и да предприема конкретни стъпки към постигане на още по-високи стандарти за адекватност, точност, навременност, достъпност, яснота.Резултатите от проучването ще бъдат публикувани на интернет страницата на НОИ в обобщен вид. Анонимността на участниците и конфиденциалността на отговорите са напълно гарантирани.Анкетата може да видите  ", "date": "2018.07.16", "title": "Онлайн анкета оценява качеството на предлаганата от НОИ статистическа информация "}
{"url": "http://www.cross.bg/vodata-vzimat-baseiini-1579242.html", "text": "/КРОСС/ Какво показват резултатите от проверката на чистотата в басейните в София? Темата в \"Денят започва\" коментира главен инспектор Марияна Петрова.По думите й, в момента в откритите плувни басейни установените нарушения са свързани с химичните показатели за качеството на водата. Издадени са съответните предписания.Задължително всяка сутрин се взимат проби, собствениците на басейни имат възможност да правят и експресни тестове за установяване на промени в химичния състав на водата.Проби се взимат и в активната част на деня, когато има посетители, за да се докаже, че самите пречиствателни съоръжения работят добре, препаратът се дозира добре и няма никаква опасност, допълни още експертът.", "date": "2018.07.16", "title": "Откриха нарушения в качеството на водата в няколко столични басейна"}
{"url": "http://www.cross.bg/priyateli-mogerini-trump-1579248.html", "text": "/КРОСС/ Ако бях журналист, бих попитала президента на САЩ Доналд Тръмп кои са му приятелите. Това заяви върховният представител на ЕС по външната политика и сигурността Федерика Могерини по повод коментарите на Тръмп, че ЕС е враг.За нас е много ясно кои са нашите приятели и САЩ със сигурност са сред тях. Многократно съм казвала, че промяната във властта не променя приятелството между държавите и народите. За нас със сигурност САЩ са близък приятел и партньор. Така и ще остане, добави Могерини.Имаме и други приятели - Канада, Япония, Австралия, Нова Зеландия, държавите от Латинска Америка и Африка. Надявам се управлението в САЩ също да има ясна представа за своите приятели, коментира тя.", "date": "2018.07.16", "title": "Могерини: Попитайте Тръмп кои са приятелите му"}
{"url": "http://www.cross.bg/yvelichenie-tzenite-drygi-1579249.html", "text": "/КРОСС/ Инфлацията за юни спрямо май е 0.1 на сто, съобщи Националният статистически институт. Инфлацията от началото на годината (юни 2018 г. спрямо декември 2017 г.) е 1.1 на сто, а годишната инфлация за юни 2018 г. спрямо юни 2017 г. е 3.2 на сто.Средногодишната инфлация за периода юли 2017 – юни 2018 г. спрямо периода юли 2016 – юни 2017 г. е 2.2 на сто.                          През юни 2018 г. спрямо предходния месец цените на стоките и услугите в потребителските групи са се променили, както следва:хранителни продукти и безалкохолни напитки - намаление с 0.6%;алкохолни напитки и тютюневи изделия - намаление с 0.1%;облекло и обувки - намаление с 0.8%;жилища, вода, електроенергия, газ и други горива - увеличение с 0.2%;жилищно обзавеждане, домакински уреди и принадлежности и обичайно поддържане на дома - увеличение с 0.1%;здравеопазване - увеличение с 0.1%;транспорт - увеличение с 2.2%;съобщения - увеличение с 0.1%;развлечения и култура - намаление с 1.1%;образование - цените остават на равнището от миналия месец;ресторанти и хотели - увеличение с 1.5%;разнообразни стоки и услуги - увеличение с 0.1%.През юни 2018 г. са се увеличили цените на следните хранителни продукти: брашно - с 0.2%, хляб - с 1.2%, свинско месо - с 0.1%, месо от домашни птици - с 0.8%, трайни колбаси - с 0.9%, кисели млека - с 1.4%, сирене - с 0.8%, кашкавал - с 0.5%, извара - с 2.5%, млечни масла - с 1.5%, маргарин - с 2.8%, олио - с 0.4%, ябълки - с 1.7%, цитрусови и южни плодове - с 6.1%, зеле - с 8.2%, зрял лук - със 7.1%, кореноплодни зеленчуци (моркови и червено цвекло) - с 18.3%, зрял боб - с 0.5%, кафе - с 0.6%, минерална вода - с 1.2%, плодови сокове - с 1.5%, ракии - с 0.5%, вина - с 0.9%, и други. През юни 2018 г. са се намалили цените на следните хранителни продукти: ориз - с 0.1%, месо от едър рогат добитък - с 0.4%, малотрайни колбаси - с 0.4%, мляно месо (кайма) - с 1.3%, прясна и охладена риба - с 0.3%, пълномаслено и нискомаслено прясно мляко - съответно с 0.7 и 0.1%, яйца - с 0.9%, домати и краставици - съответно с 19.8 и 30.4%, пипер - със 7.9%, зрял чесън - с 5.5%, други пресни плодове (череши и ягоди) - с 16.1%, леща - с 0.2%, картофи - с 15.1%, захар - с 2.2%, сладолед - с 0.7%, оцет - с 0.7%, сол - с 0.1%, бира - с 2.9%, и други.През юни 2018 г. в групите на нехранителните стоки и услугите е регистрирано увеличение на цените при: цигари - с 0.3%, газообразни и течни горива за битови нужди - съответно с 0.3 и 3.4%, бойлери - с 0.9%, прахове за пране - с 1.0%, дизелово гориво - с 3.7%, автомобилен бензин А95Н - с 3.6%, автомобилен бензин А98Н - с 2.5%, газ пропан-бутан за ЛТС - с 1.2%, метан за ЛТС - с 0.2%, международни полети - с 9.5%, вестници - с 1.3%, услуги по обществено хранене - с 0.5%, услуги по краткосрочно настаняване - с 12.1%, автомобилни застраховки - с 2.6%, и други.През разглеждания месец в групите на нехранителните стоки и услугите е регистрирано намаление на цените при: облекло - с 1.1%, обувки - с 0.2%, хладилници - с 0.2%, готварски печки - с 0.6%, климатични инсталации - с 0.3%, препарати за почистване на съдове - с 0.5%, автомобили втора употреба - с 2.3%, телевизори - с 1.5%, цветарство - с 1.2%, кина и театри - с 1.2%, продукти за лична хигиена - с 0.3%, и други.През юни 2018 г. цените на лекарствените продукти са се увеличили с 0.2%. Стоматологичните услуги са се увеличили с 0.1%, а лекарските услуги остават на равнището от предходния месец.  ", "date": "2018.07.16", "title": "НСИ: Инфлацията от началото на годината е 1,1 на сто"}
{"url": "http://www.cross.bg/programa-nablyudenie--1579250.html", "text": "/КРОСС/ Заместник-министърът на регионалното развитие и благоустройството Деница Николова ще участва в осмото заседание на Комитета за наблюдение на програма „Дунав“ 2014-2020 г., което ще се състои  на 17 и 18 юли в гр. Сплит, Хърватия. В него ще участват представители на Управляващия орган, Съвместния секретариат, националните органи и националните звена за контакт по програма програмата, националните координатори по Дунавската стратегия и представители на Европейската комисия.  В рамките на заседанието ще бъдат обсъдени въпроси, свързани с оценка на оперативното изпълнение и на въздействието на програма „Дунав“ 2014-2020, както и третата покана за набиране на проекти.По време на съвместна среща на Комитета за наблюдение и Националните координатори ще бъдат представени и обсъдени резултатите от селекцията по поканата за предложения по Фонда за разработка на проекти по Специфична цел 4.2., проектът за Контактно звено за Дунавската стратегия и др.", "date": "2018.07.16", "title": "Деница Николова ще участва в осмото заседание на Комитета за наблюдение на програма „Дунав“ 2014-2020 г. в Сплит"}
{"url": "http://www.cross.bg/ezik-kyltyra-seminar-1579251.html", "text": "/КРОСС/ С рецитал на одата „Българският език“ вицепрезидентът Илияна Йотова откри 41-вия Международен летен семинар по български език и култура, който започна във великотърновския университет „Св. св. Кирил и Методий“, предаде Радио „Фокус“ – Велико Търново. Йотова подчерта, че няма друго по-подходящо произведение, което да постави началото на толкова грандиозно събитие.Тя се обърна към всички гости и присъстващи като им припомни, че за филолозите изучаването на българския език не е само избор, а призвание. „Днес не мога да скрия емоцията си, че освен нас, представители на 33 държави от три континента са тук, за да изучават българския език и култура, да участват, някои от тях не за пръв път, в Международния летен семинар по български език и култура, организиран от Великотърновския университет. Аз зная, скъпи участници, че всеки от Вас има своята дълбока, лична и красива причина да бъде тук. Тя се крие в руйните тонове както е казал поетът, на българския език, в смисловото му изобилие, в неговото богатство, в поетичното му и музикално звучене“, каза още вицепрезидентът и пожела успех на семинара. Поздрав към участниците и присъстващите отправи и ректорът на Великотърновския университет проф. Христо Бонджолов. „По традиция през месец юли започва нашия семинар и така вече 41 години. Винаги ни е събирало любопитството, желанието да научим още един език на който да се разбираме. Ние сме щастливи да ви посрещнем представители на три континента – студенти, докторанти, преподаватели, журналисти, икономисти,инженери, администратори, хора с най- различни професии, обединени от една обща цел – да получат повече знания по езика, на който говорят българите, да опознаят по-добре традициите, историята и културата на народа ни“, посочи още ректорът. Той изрази надежда, че в следващите три седмици, в които ще продължи форума, ще се стопят всякакви прегради и предразсъдъци между участниците, които ще създадат истински приятелства. На официалното откриване присъстваха още зам.-кметът на Община Велико Търново проф. Георги Камарашев, както и представители на всички държави-участници в семинара. През настоящата година за пръв път в него се включва и Община Свищов.", "date": "2018.07.16", "title": "С рецитал на одата „Българският език“ Илияна Йотова откри 41-вия Международен семинар по български език и култура"}
{"url": "http://www.cross.bg/rizardo-franky-hays-1579253.html", "text": "/КРОСС/ Този уикенд в  предстои откриването на серията от партита, наречени . Новата концепция на клуба събира артисти и фенове за вечер, изпълнена само и единствено с хаус и текхаус музика. По този повод, на , зад пулта ще се качи един от най-ярките представители на холандската хаус музика . Българското участие по време на SPICE вечерта ще бъде в лицата на .Franky Rizardo безспорно е един от най-харесваните холандски артисти. Стартира кариерата си със седмичното радио предаване FLOW, създавайки бранд, който дава тласък на дийп хаус музиката в Холандия и продължава да бъде неразделна част от хаус средите по света. През годините участията му се простират до някои от най-посещаваните международни клубове, а музиката му е подкрепяна от имена като Steve Angello, Fedde le Grand, Erick E. и много други.                   Създателят на хитовото парче е част от Defected от 2010г.насам, издавайки сензационни релийзи за влиятелния лейбъл, всички от които демонстрират разнообразния му стил и освежаващ звук. Проектите и колаборации на Rizardo не спират дотук, защото през 2015г. основава и собствения си лейбъл платформа, предназначена за издаване не само на личната му музика, но и тази на потенциални, изгряващи артисти.През 2017г. Franky Rizardo продължава да работи на пълни обороти и да развива успешно запазения си стил. През изминалата година той издаде парчета не само за Defected Records, но и за други ключови лейбъли като Saved Records и Circus Recordings. Без почивка холандският талант стартира 2018-а година с препълнен график, включващ събития като We Are FSTVL, Defected Croatia, Tomorrowland, Mysteryland и Cacao Beach Club.Билети за 20 юли може да намерите в мрежата на Eventim.bg на цена от  15 лв. ", "date": "2018.07.16", "title": "CACAO BEACH CLUB стартира серията от партита SPICE заедно с Franky Rizardo"}
{"url": "http://www.cross.bg/purvenstvo-kiberataki-pytin-1579260.html", "text": "/КРОСС/  Русия е била обект на почти 25 милиона кибератаки по време на Световното първенство по футбол, което продължи един месец, съобщи президентът Владимир Путин, без да посочва кой може да е стоял зад атаките. Това предаде АФП, цитирана от БНР. „За времето на световния шампионат са отразени почти 25 милиона кибератаки и други престъпни действия срещу информационната структура на Русия, свързани по един или друг начин с провеждането на световното първенство по футбол“, каза Путин на среща в неделя с представители на службите за сигурност, съобщи днес Кремъл. Руският президент благодари на руските спецслужби и правоохранителните органи, както и на техни колеги от над 30 страни, помагали за сигурността на шампионата. „Знам, че в тази съвместна дейност участваха 126 представители на 55 спецслужби и правоохранителни органи от 34 държави“, казал Путин. По-рано руският президент изтъкна, че страната му е успяла да организира световното първенство по футбол във всичките му аспекти и руснаците могат да се гордеят с този турнир. Заместник външният министър Александър Глушко пък коментира, че политиците, които са се опитали да използват турнира за свои цели и са го бойкотирали, са се поставили „в глупаво положение“. По думите на Глушко такива политици са влезли в дискусия със собственото си общество и са се лишили от щастието да бъдат заедно със своя народ.", "date": "2018.07.16", "title": "Владимир Путин: Русия е отразила 25 милиона кибератаки по време на Мондиал 2018"}
{"url": "http://www.cross.bg/iiotova-horata-nito-1579252.html", "text": "/КРОСС/ Държавата не беше на мястото си в последните дни. Това коментира вицепрезидентът Илияна Йотова във връзка със скандала за умъртвяване на животни в Южна България поради наличие на чума по дребния рогат добитък, предаде Радио „Фокус“ – Велико Търново. Йотова посочи, че е било нужно провеждането на извънредно заседание на парламента, на което да бъдат изслушани съответните министри, ръководството на Българската агенция по безопасност на храните или ресорната комисия. „За мен най-важно е преди всичко да се гарантира здравето на хората от тези региони. Ще изчакам Европейската експертиза, но за мен това не е най-важно. По-лошото е, че през тези дни имах усещането за липса на държава или по-скоро за държава, която се отнася със своите граждани като с поданици. Без много обяснения се предприемат радикални мерки. Не се обясняват на хората нито рисковете, нито опасностите, не им се дава някаква надежда, че когато тези действия са извършени, те ще са обезщетени“, добави вицепрезидентът. Тя определи ситуацията като „наказателна операция“ в очите на хората. Йотова коментира, че основното, което трябва да се предприеме, е да се осигури прозрачност на последващите действия.", "date": "2018.07.16", "title": "Илияна Йотова: Държавата не беше на мястото си при скандала с умъртвяване на животни в Южна България"}
{"url": "http://www.cross.bg/korneliya-ninova-dnes-v-sharkovo-e-spokoiino-1579275.html", "text": "/КРОСС/ На всички от Варна,Бургас,Пловдив,София и други градове,с които вчера се сприятелихме в Шарково и звънят да питат, на тези, които се интересуват: тази сутрин в селото е спокойно, това написа лидера на БСП в своята фейсбук страница. Полицията се изтегли. Няма нови убити животни. Нашите депутати Кристиян и Николай остават тук. Чакаме решението на съда по нашата жалба.                            ", "date": "2018.07.16", "title": "Корнелия Нинова: Днес в Шарково e спокойно "}
{"url": "http://www.cross.bg/hora-mladite-protzesi-1579281.html", "text": "/КРОСС/ Държавният глава Румен Радев проведе среща на „Дондуков“2 с представители на Студентски клуб на политолога към Софийски университет „Св. Климент Охридски“. По време на срещата студентите  призоваха за по-активно включване на младите хора към политическите процеси у нас и в работата на институциите. Студентите запознаха държавния глава с изследване на Фондация „Фридрих Еберт“, проведено едновременно в 10 балкански държави, според което през 2017 година българските младежи се интересуват три пъти по-малко със случващото се у нас, в сравнение с 2014 година.Продължаващата емиграция на много млади хора от България, беше откроена като един от актуалните проблеми за страната ни. По думите на Румен Радев големият въпрос пред обществото ни днес е как да постигнем европейска интеграция като правила, икономически възможности и стандарт на живот, тук, в България, за да не допускаме повече младите ни хора да търсят индивидуално своята професионална и житейска реализация в други страни.Усъвършенстването на механизмите на функциониране и процесите на взимане на решения в Европейския съюз също бяха сред темите, обсъдени по време на срещата. Според младите политолози динамичните процеси в света днес изискват много по-ефективен механизъм за взимане на решения и формирането на политики в рамките на ЕС. Те са на мнение, че сегашният механизъм води до изоставането на Европейския съюз по отношение на разработването, приемането и прилагането на политически решения, в сравнение със САЩ, Китай и Русия.", "date": "2018.07.16", "title": "На среща с Румен Радев, студенти призоваха за приобщаване на младите хора към политическите процеси в България"}
{"url": "http://www.cross.bg/makedoniya-akad-prof-1579276.html", "text": "/КРОСС/ Изборът на ново име на съседната балканска страна засяга пряко националните интереси на България. В тази връзка група интелектуалци напомни за стотиците хиляди българи, загинали в името на македонската кауза. Те се обърнаха на 26 юни с подписка – декларация към Председателя на НС, Президента на РБ, Министър-председателя на РБ, Външния министър на РБ и българските медии, с настояване за избор на ново име на бившата югославска република, което да е коректно спрямо историческите обстоятелства и географските дадености. Поетът Ангел Симеонов посвети прочувствено стихотворение на Македония.От Комисията по външна политика към НС поканиха представители на групата интелектуалци на среща. Тя ще се състои на 18.07.2018 год. от 11.30 часа в зала Запад на Народното събрание.Подписката е подписана от:Ангел Симеонов, Проф. Валери Стефанов, Проф. Иван Маразов, Иван Гранитски, Боян Ангелов, Акад. Константин Косев, Акад. Георги Марков, Акад. Васил Гюзелев, Акад. Антон Дончев, Емил Стойчев, Акад. Крум Дамянов, Проф Андрей Пантев, Димитър Томов, Акад. Иван Радев, Акад. Стефан Воденичаров, Проф. Стефан Карастоянов, Проф. Огнян Герджиков, Акад. Благовест Сендов, Проф. Георги Костов, Проф. Валентин Старчев, Петър Андасаров.Северна Македония?Македония е древна земя, населявана от различни племена и народи. През вековете тя е била част от различни държавни формации, участвала е във формирането на различни колективни идентичности.Македония е съдбовно вписана в българската история и историческа памет. Нейната съдба е в сърцевината на българската национална идеология от деветнадесети и началото на двадесети век. Като част от националния идеал, македонската кауза е написала едни от най-славните и трагични страници в новата ни история.По силата на ред обстоятелства и конюнктури, през 20 век древната и пропита с драматична памет македонска земя се оказа разделена между три държави – България, Гърция и бившата югославска република Македония. За всички образовани хора е ясно, че съществунето на днешната държава Македония е резултат от сложни идеологически и геополитически процеси.Наскоро подписаният договор между Република Гърция и бившата югославска република Македония е поредната глава от дългата и трудна история на претенциите, забраните, заплахите, противоречивите идентичности…Най-простото и задължително питане е – каква е ролята и как е разписан интересът на България в тези договаряния и договори?Приетото название Северна Македония е очевидно некоретно по отношение на България и българските интереси. Според така приетия принцип на назоваване, българската Пиринска Македония също попада в обхвата на определението „Северна“. Дали това определение няма да се окаже днес и в бъдеще поредното основание за претенции, полемики и идентификационни кризи?На фона на така очертаните политически събития настояваме българската държава да заеме прозорлива и активна позиция. Да се произнесе ясно за същината и обхвата на постигнатите договаряния.Бившата югославска република Македония може да има свой път към Европа и ние не искаме да заставаме като препятствие на него. Но добре знаем, че днешните конюнктурни решения лесно могат да се превърнат в източник на утрешни беди.С приемане на името Северна Македония географията рязко зачертава историята. Тя отваря път за нови измислици и политически спекулации. Твърдението, че се сбъдва „вековното желание на македонския народ да говори на македонски език” е ясно потвърждение за това какво предстои.Затова очакваме да видим държавнически дела, които отстояват ясно и еднозначно българските национални интереси.Настояваме за избор на ново име на съседната балканска държава, което да е коректно спрямо историческите обстоятелства и съвременните политически реалности.Който предава миналото и продава настоящето, зачертава бъдещето си.Македония????Защо ли засипва снегъттвоите стъпки, войводо,преминали пътища, прашнии кървави, в бой за свобòда?Защо ли се спуска нощтанад мъртви полета, ограбени? –Това ли е твойта земя,от своите рожби предадена?А где е народът, войводо,за който безсмъртен умираше,а после възкръсваше в песнии никога мир не намираше?*******************************Македония, моя съдбаи моя родина несбъдна,разпната в мойта душаи в твойта, войводо, безпътна…Източник: ", "date": "2018.07.16", "title": "На 18 юли ще се проведе среща в комисията по Външна политика към НС във връзка с името „Северна Македония” "}
{"url": "http://www.cross.bg/bulgarski-voennoslyzheshti-kandahar-1579244.html", "text": "/КРОСС/ На официална церемония в Кандахар Афганистан 36-ят български военен контингент прие изпълнението на задачите в мисията на НАТО „Решителна подкрепа“. Националните командири на 35-я и 36-я български военни контингенти полковник Георги Маргитин и полковник Веселин Василев подписаха акта за сдаване и приемане на правомощията, в присъствието на председателя на комисията полковник Недко Симеонов от Съвместното командване на силите. Командирът на летище Кандахар връчи на военнослужещите от 35-ия български контингент медали за участие в мисията на НАТО „Решителна подкрепа” и им благодари за достойната служба. На церемонията присъстваха военнослужещи от коалиционни страни-партньори.Българските военнослужещи ще изпълняват задачи, свързани основно с организиране на контролно-пропускателния режим на автомобилния и пешеходния трафик на летище Кандахар, както и с обучение, съветване и методическо подпомагане на формирования и военнослужещи от Афганистанската национална армия.", "date": "2018.07.16", "title": "Мисията на 36-я български военен контингент в Афганистан започна"}
{"url": "http://www.cross.bg/pozitzii-siriya-izrael-1579235.html", "text": "/КРОСС/ Израелски бойни самолети нанесоха вчера ракетен удар по позиции на сирийската армия в района на летище Нейраб край град Алепо в северната част на страната, съобщи сирийската агенция САНА, съобщава БГНЕС.В резултат на нападението са нанесени само материални щети, твърди държавната информационна агенция. Според сирийските правителствен сили израелското нападение е \"нов акт на агресия\". \"Това е отчаян опит да се окаже подкрепа на терористичните банди, които търпят поражение от сирийските войски в провинциите Дараа и Кунейтра\", подчерта военен представител пред САНА.Изралската армия, която рядко коментира ударите по сирийски позиции, не излезе с изявление.Сириийският център за наблюдение на правата на човека съобщи, че е регистрирал серия от експлозии около Нейраб в неделя вечерта.\"Те бяха предизвикани от ракети, вероятно изстреляни от Израел и насочени срещу позиции на сирийския режим и съюзниците му на летището Нейраб и околностите му\" посочи неправителствената организация, базирана във Великобритания и разполагаща с широка мрежа от информатори в Сирия.Израел, който е обезпокоен, че нарастващото присъствие на Иран в Сирия е заплаха за сигурността му, е ударил десетки ирански и подкрепяни от Иран позиции в Сирия през седемгодишния конфликт. ", "date": "2018.07.16", "title": "Израел отново удари армията на Асад"}
{"url": "http://www.cross.bg/printz-semeiistvo-krushteneto-1579234.html", "text": "/КРОСС/ Кралското семейство разпространи снимки от кръщенето на сина на принц Уилям - принц Луи, на които той е в ръцете на майка си, херцогинята на Кембридж Катрин, съобщи Асошиейтед прес.Четирите официални снимки са направени в Кларънс хаус в Лондон след кръщенето на принц Луи в параклиса на двореца Сейнт Джеймс на 9 юли. Техен автор е фотографът Мат Холиоук.\"Всички бяха в толкова добро настроение. Беше удоволствие да ги снимам\" - каза Мат Холиоук, който направи официалните портрети и за 70-ата годишнина от сватбата на кралица Елизабет Втора и принц Филип.               Кейт и принц Уилям позират с трите си деца - принц Луи, принцеса Шарлот и принц Джордж, както и с роднините си.                          На едната от тях Кейт е в градината и гледа бебето, облечено в пищна кръщелна рокля - копие на роклята, носена от първородната дъщеря на кралица Виктория през 1841 г.                       На снимките са също принц Хари и съпругата му Меган, наричани вече херцог и херцогиня на Съсекс, принц Чарлз и съпругата му Камила, семейство Мидълтън - родителите и сестрата на Кейт Пипа със съпруга й, както и брат й Джеймс.Принц Луи се роди на 23 април.", "date": "2018.07.16", "title": "Кралското семейство разпространи снимки от кръщенето на принц Луи"}
{"url": "http://www.cross.bg/vinetka-glosov-nyama-1579236.html", "text": "/КРОСС/ \"Уикенд винетката ще струва около 10 лв. Около тази цена са сметките, но още не е потвърдена цената\". Това каза пред „Нова телевизия“ председателят на управителния съвет на АПИ инж. Светослав Глосов. Той обясни, че стикерите за уикенда, както и електронните винетки ще бъдат въведени от 1 януари.\"Електронна винетка засега ще има само за леките автомобили. Тя ще бъде на цената на стикерите. При заплащането, системата веднага свързва номера на автомобила със закупената винетка и при проверка, служителят на КАТ ще се уточнява, че колата има закупена винетка\", уточни Глосов. Според него еднодневна винетка не трябва да има, защото е нерентабилна. Според него такава практиката няма никъде.\"Който пътува по пътищата, трябва да си плаща. Винетките в България са най-евтините в Европа\", каза шефът на АПИ. Според Глосов с въвеждането на тол системата ще влязат много приходи в хазната, а и заплащането за ползването на пътищата ще стане по-справедливо.\"Тол системата е много справедлива система, защото няма да се плаща на време, а на километри. В момента един турски тир плаща 20 лв. на влизане в България, а в Сърбия това му струва 100 лв.\", каза Глосов.", "date": "2018.07.16", "title": " Шефът на АПИ: Дневна винетка няма да има, нерентабилна е"}
{"url": "http://www.cross.bg/yvrezhdaniya-manolova-izlizat-1579240.html", "text": "/КРОСС/ Майки на деца с увреждания излизат на ефективен, \"брутален\", протест на 30 юли в знак на несъгласие с готвените поправки в Закона за личната помощ. Това стана ясно по време на заседание в социалното министерство с участието на омбудсмана Мая Манолова.", "date": "2018.07.16", "title": "Майки на деца с увреждания излизат на ефективен протест на 30 юли"}
{"url": "http://www.cross.bg/otvlecheno-dete-kvartal-1579238.html", "text": "/КРОСС/ В МВР не е подаван сигнал за изчезнало или отвлечено дете в столичния квартал \"Дружба\". Това съобщиха за \"Хоризонт\" от ведомството по повод появилата се късно снощи в социалните мрежи информация за отвлечено 6-годишно дете.До момента няма и данни за изпращани патрули на полицията в района, обясниха още от МВР. ", "date": "2018.07.16", "title": "МВР: Не е подаван сигнал за изчезнало или отвлечено дете в столичния квартал \"Дружба\""}
{"url": "http://www.cross.bg/brega-dyshi-vulneniya-1579243.html", "text": "/КРОСС/ От началото на летния сезон в България са се удавили 8 души заради мъртви вълнения. Това явление се появява точно до брега и плъзгат плувците в морето, дължи се на разликата в температурата на водата.От особено значение е да се знае, че обхватът на мъртвите вълнения не надвишава 50 метра. Когато усетите, че сте „дръпнати\" от мъртво вълнение, не трябва да се стремите да отплавате към брега, което е почти безполезно. Трябва да плувате по брега. И когато разберете, че сте излезли от него, се обърнете към брега.Препоръчва се туристите да внимават по плажовете на българските курорти Созопол, Ахтопол, Синеморец, Поморие, Приморско, както и Слънчев бряг. По северното крайбрежие потенциално опасни са плажовете във Варна, Златни пясъци и особено в Камчия.От началото на летния сезон в България има рекорден брой удавили се в Черно море поради мъртво вълнение - осем души. Във връзка с това 17 плажа обявяват повишено ниво на опасност за плуване. ", "date": "2018.07.16", "title": "От началото на летния сезон мъртвите вълнения са убили осем души"}
{"url": "http://www.cross.bg/dimov-reanimator-georgi-1579241.html", "text": "/КРОСС/ Близо 30 медицински пункта са разкрити по плажовете във Варна и в курортните комплекси. Инициатива за извънболнична помощ е на общинското здравно заведение \"Света Клементина\" и се извършва за тринадесета поредна година.Доктор Георги Димов е реаниматор и спешните случаи са ежедневие за него в болницата. През лятото обаче разчита на уменията си за да се грижи за летовниците на плажа.По обед плажът вече е пълен с туристи, температурите са високи и в кабинета започват да идват първите пациенти. Най-често се оплакват че им е прилошало.д-р Георги Димов, реаниматор: Рядко се вслушват. Повечето като минат няколко дена и забравят всичко, което сме казали, но като цяло имаме и доста тежки случаи.Алкохолът оказва се е най-честата причина летовниците да попадат в неговия кабинет. Особено младежите, които цяла вечер се забавляват с алкохолните турове в курортните комплекси и после отиват на плаж.д-р Георги Димов, реаниматор: 19-годишно момиче, германка, при което ни извикаха спасителите. След един час вече беше в абсолютно добро състояние, контактна, адекватна, движеше се и обясняваше колко я е срам от това, което се е случило.За доктор Димов плажът е работното му място. Но все пак намира време да влезе и в морето-преди и след работно време.д-р Георги Димов, реаниматор: Гледаме да не прекаляваме, защото не се знае дали в този момент като влезем във водата няма да излезе някой случай и по най-бързия начин да взимаме всички дисаги.Медицинско обслужване на плажа ще има до края на септември.", "date": "2018.07.16", "title": "Близо 30 медицински пункта са разкрити по плажовете във Варна"}
{"url": "http://www.cross.bg/pytin-finala-pozdravi-1579228.html", "text": "/КРОСС/ Френският президент Еманюел Макрон, който бе приет в Кремъл два часа преди финала на Световната купа в Москва, поздрави руския си колега Владимир Путин за перфектното домакинство на Мондиал-2018 година, предаде Франс прес.На свой ред Путин поздрави Франция за класирането на финала. На финала присъстват Макрон и съпругата му, Путин, чуждестранни лидери и кинозвезди.", "date": "2018.07.16", "title": "Еманюел Макрон поздрави Владимир Путин за перфектното домакинство на Мондиала"}
{"url": "http://www.cross.bg/lege-vaptzarov-nikola-1579229.html", "text": "/КРОСС/ 76 години от разстрела на Антон Иванов, Петър Богданов, Никола Вапцаров, Георги Минчев, Атанас Романов и Антон Попов се навършват на 23 юли. Тази годишнина ще бъде отбелязана на Вапцарова вечер в литературния салон \"Леге 10\" на 19 юли от 18 ч. в залата на ул. \"Леге\" 10, на първия етаж на Софийския ГС на БСП. Ще бъде представено новото фототипно издание на \"Моторни песни\" на Никола Вапцаров (изд. \"Захарий Стоянов\", 2018) и ще бъде показан документалният филм на Петко Горанов \"И след разстрела\".", "date": "2018.07.16", "title": "Вапцарова вечер в литературния салон \"Леге 10\""}
{"url": "http://www.cross.bg/veliko-zavedeniya-remonti-1579226.html", "text": "/КРОСС/ Във Велико Търново започнаха ремонти на 6 училища и детски градини. За 8 милиона и 700 хиляди лева от програмата \"Региони в растеж\" и общинско финансиране освен строителството ще бъде направена подмяна на оборудването в учебните заведения.В Средно училище \"Владимир Комаров\"за първи път се прави цялостно обновяване, посочи директорът Веселин Ангеличев:\"За 40 години училището, освен смяна на покрива преди 15 години, нищо друго не сме ремонтирали\".В близо 80 на сто от учебните заведения във Велико Търново са въведени мерки за енергийна ефективност, обясни Мариела Цонева от общинската дирекция \"Проекти и програми\":\"Никога не е правен цялостен ремонт по абсолютно всички мерки\".Учебните заведения ще бъдат и газифицирани. Ръководителят на проекта Зорница Кънчева заяви:\"Ще направим всичко възможно вътрешните ремонти да приключат първи и да останат външните ремонти, за да не нарушаваме учебния процес\". ", "date": "2018.07.16", "title": "Във Велико Търново запонаха ремонтите на училища и детски градини"}
{"url": "http://www.cross.bg/leva-miliona-nikolaii-1579227.html", "text": "/КРОСС/ Просрочените задължения на „Топлофикация – София“ към „Булгаргаз“ са нараснали до 100 милиона лева, като само натрупаните от септември миналата година до юли на настоящата са близо 52 милиона. Това съобщи в интервю за \"Хоризонт\" изпълнителният директор на газовата ни компания Николай Павлов. Още 27 милиона лева дължат и топлофикациите в Бургас, Плевен и Враца. Това може да затрудни плащанията на „Булгаргаз“ към доставчика й „Газпром“, посочи Николай Павлов.", "date": "2018.07.16", "title": "Растат задълженията на „Топлофикация–София“ към „Булгаргаз“"}
{"url": "http://www.cross.bg/kerbala-vlastite-basra-1579224.html", "text": "/КРОСС/ Хиляди иракчани от южните провинции излязоха и на демонстрации в градовете с искане властите да им осигурят работни места и да се справят с недостига на електричество и вода.Антиправителствените демонстрации, които често прерастват в сблъсъци с полицията, продължават вече седмо денонощие.По данни на телевизия \"Скай нюз - Арабия\" вчера демонстрантите за пореден път са се опитали да щурмуват сградата на провинциалната администрация в Басра, а силите на реда са отвърнали с предупредителна стрелба във въздуха и сълзотворен газ. Пострадали са четирима. Подобна е и ситуацията в провинциите Ди Кар и Кербала.Протестиращи в иракската провинция Мутана опожариха щабове на големи политически партии, съобщи телевизия \"Ал Хадас\". Те се опитват да превземат държавни учреждения, а полицейската охрана е принудена да използва специални средства. Има пострадали и от двете страни, отбеляза ТАСС.По нареждане на премиера Хайдер ал Абади силовите структури са поставени в пълна бойна готовност. В провинциите Басра, Кербала, Наджаф и Майсан е въведен комендантски час. Според твърдения на местни медии властите се опасяват от разширяване на протестите, затова са блокирали достъпа до интернет и социалните мрежи.", "date": "2018.07.16", "title": "Хиляди излязоха отново на протест в Южен Ирак"}
{"url": "http://www.cross.bg/gerb-tortata-torta-1579232.html", "text": "/КРОСС/ Скандал избухна между младежките организации на БСП и ГЕРБ. Той се разрази заради торта за рождения ден на депутата от ГЕРБ Георги Станков. Част от декорацията на тортата са пачки с евро, както и парламентарният звънец. Веднага след излизането на снимки на тортата младежите от БСП изпратиха отворено писмо до премиера.Председателят на младежкото ГЕРБ Георг Георгиев коментира в студиото на „Тази сутрин“, че депутатът не е имало как да знае, че някой ще му подари такава торта за рождения ден и не бива да се преекспонира с това.Николай Бериевски, който е председател на младежкото БСП, подчерта, че тази торта издава как един народен представител на ГЕРБ разбира модела си на работа в парламента. Според него от снимки в социалните мрежи се вижда, че той е знаел за тортата и е много щастлив от нея.Депутатската работа струва много усилия, които влагаш за да може крайният политически продукт да изглежда така, че да удовлетвори хората, подчерта Георгиев.", "date": "2018.07.16", "title": "Тортата като метафора на българския парламент"}
{"url": "http://www.cross.bg/ilian-poslaniya-kolata-1579233.html", "text": "/КРОСС/ Необикновена кола обикаля България. Автомобилът е обсипан с надписи и послания, оставени собственоръчно от много хора от различни градове. Обиколката се превръща в хит в социалните мрежи. В средата на обиколката на България – в Разград, по колата на Илиан вече има десетки послания и пожелания. Всичко започва през декември, когато някой с ритник нанася щета върху автомобила му.Тогава му хрумва идеята да напише „един хейтър го направи, да е жив и здрав и Весела Коледа\".Бързо надписите и посланията по автомобила се увеличават и Илиан набира популярност в социалните мрежи. Тогава му хрумва идеята да направи обиколка на страната и започва да пътува.Целта на турнето, шеговито озаглавено \"К'во става хейтъри\" е да покаже колата и всеки желаещ да остави послание на нея, което ще бъде запазено върху боята.Той ще обиколи общо 33 града, в чест на предстоящия му 33-ти рожден ден, който ще отбележи на 2-и август - денят, в който ще приключи и обиколката му в Ямбол. Навсякъде колата с надписите предизвиква голям интерес.След края на турнето Илиан обмисля да издаде и пътепис, в който да разкаже за преживяното по време на пътешествието си.", "date": "2018.07.16", "title": "Автомобил обикаля из България и събира послания и надписи"}
{"url": "http://www.cross.bg/iran-otnoshenieto-nyama-1579230.html", "text": "/КРОСС/ Обмяната на мнения върху въпросите за Близкия изток по време на срещата на върха на президентите на Русия и САЩ, Владимир Путин и Доналд Тръмп, в Хелзинки няма да бъде лесно, заради отношението на Вашингтон към Иран, заяви говорителят на Кремъл Дмитрий Песков, цитиран от ТАСС, съобщава Фокус.„Много добре знаем отношението на Вашингтон към Иран. Но в същото време Иран също е наш добър партньор в търговското и икономическо сътрудничество. Поради тази причина това няма да бъде лесен обмен на мнения“, заяви той.Срещата на върха между Доналд Тръмп и Владимир Путин ще се проведе в понеделник в Хелзинки от 13:20 часа.", "date": "2018.07.16", "title": "Песков: Обсъждането на Сирия в Хелзинки няма да е лесно, заради отношението към Иран"}
{"url": "http://www.cross.bg/chyha-trugna-pokriva-1579231.html", "text": "/КРОСС/ Пожар обхвана триетажна къща снощи в Шумен. Пострадали хора няма, но материалните щети са значителни. Пристигналите пожарникари са евакуирали хората от дома, който се намира близо до шуменската болница, съобщи БНТ.Според съседи един от собствениците в триетажната къща запалил огън, за да вари консерви. Прибрал се вкъщи, за да гледа финала на Световното първенство по футбол. Откритият огън бил без надзор, вятърът го раздухал. За да се борят с огнената стихия, се включиха три противопожарни екипа. Имаше полиция и линейка.", "date": "2018.07.16", "title": "Горя триетажна жилищна сграда в Шумен"}
{"url": "http://www.cross.bg/pobedata-shanz-elize-fytbol-1579214.html", "text": "/КРОСС/ Франция се превърна в гигантска дискотека след победата на националите на финала на Световното първенство по футбол, съобщи Франс прес. Десетки хиляди се събраха на Шанз-Елизе в Париж, за да отпразнуват спечелването на световната купа по футбол.От \"фен-зоната\" на Айфеловата кула до централните площади на големите градове и селата, милиони французи празнуваха победата с 4:2 срещу Хърватия.Празненствата обаче бяха помрачени от инциденти. Група младежи потрошиха витрините и разграбиха търговски комплекс на \"Шанз-Елизе\".Вандалите, някои от които с качулки, нахлули в супермаркета и изнесли бутилки вино или шампанско, преди полицията да ги разпръсне с помощта на сълзотворен газ.", "date": "2018.07.16", "title": "Щастие и сълзотворен газ: Как празнуваха титлата в Париж "}
{"url": "http://www.cross.bg/selo-prebiha-seloto-1579217.html", "text": "/КРОСС/ Деца пребиха и ограбиха възрастна жена в монтанското село Септемврийци, съобщава bTV.Тримата нападатели са двама братя и сестра им. Момчето и момичето са малолетни, а брат им е на 22 години и не за първи път напада възрастен човек в селото. Вече е в следствения арест в Монтана.Хората в селото споделят, че живеят в напрежение и имат кучета, които да ги пазят.", "date": "2018.07.16", "title": "Деца пребиха и ограбиха баба в монтанско село"}
{"url": "http://www.cross.bg/chlen-rezhisyor-direktor-1579212.html", "text": "/КРОСС/ Божидара Бакалова, дизайнерИвайла Бакалова, „Мис България 2001\"Бойко Богданов, режисьорБорис Панкин, режисьорДиана Ковачева, зам.-омбудсман, бивш министър на правосъдиетоДеница Златева, бивш вицепремиер, член на ИБ на ПЕС - ЖениЕлена Костова, председател на фондация \"Бъдеще за България\"Лили Димкова, художничка, дъщеря на Петър ДимковМила Иванова, редакционен директор на сп. \"Рецепти за здраве\" и главен редактор на сайта Mila.bgНеджми Али, евродепутатНедялко Славов, областен управител на СмолянСоня Найденова, член на ВССДоц. Стоян Проданов, изпълнителен директор на ЗД \"Бул инс\"Гавриил, Ловчански митрополитД-р Юлия Григорова, гастроентеролог в Клинична база \"Лозенец\" ", "date": "2018.07.16", "title": "Родени на 16 юли"}
{"url": "http://www.cross.bg/vestnik-nyama-agentziyata-1579213.html", "text": "/КРОСС/ \"Властта превърна битката с чумата в агротероризъм\", пише в заглавие на първата си страница вестник \"Сега\". Изданието обяснява, че пълната липса на комуникация между институции и граждани доведе до поредния абсурд, вдигнал на бунт села в Източна България. Заради риск от разпространение на чума по овцете и козите Агенцията по безопасност на храните проведе мащабно клане на животни в този район. Критици на действията на Агенцията нарекоха операцията по евтаназиране на над 4000 животни „агротероризъм\" заради бруталността на мерките. Стотици фермери от засегнатите райони, които твърдят, че животните им са здрави, излязоха на протест. Дни наред те молеха властта да не избива животните, но институциите мълчаливо ги пренебрегваха, а през уикенда МВР прати полицаи да укротят протестиращите, посочва \"Сега\".Вестник \"Стандарт\" цитира думи на земеделския министър Румен Порожанов, който заявява, че ако не спрем заразата, ЕС ще забрани износа ни. \"БСП сезира прокуратурата за проверка на действията на Агенцията по храните в Странджанско\", информира по темата вестник \"Дума\" Левицата иска спиране на евтаназирането заради съмнения в диагнозата \"чума\", допълва изданието.\"Чумата донесли бежанци от Турция\", пише на първата си страница вестник \"Труд\". Според фермери от Бургаско и Ямболско, цитирани от изданието, мигранти, които са спали в кошари в Турция, са пренесли заразата по дребните преживни животни. По думите им, напълно е възможно заболяването да се е разпространило чрез дрехи и обувки, уточнява \"Труд\".\"Гърция поскъпва, няма места в хотелите и за догодина\", съобщава вестник \"24 часа\". Всекидневникът обяснява, че свободни места за почивка в южната ни съседка няма до края на октомври. Ако искаш да резервираш стая, хотелиерите учтиво отказват. Предлагат за следващата година. Често и за тогава няма. У съседите вече бележат рекорд с 32 млн. на море. Цените в Гърция растат. За 20 евро на нощ легло не се намира дори в стая под наем. Двойната е най-малко по 50 евро за нощ, и то без закуска, уточнява \"24 часа\". ", "date": "2018.07.16", "title": "Преглед на печата"}
{"url": "http://www.cross.bg/park-sgrada-momenta-1579218.html", "text": "/КРОСС/ Отново \"За Зелен Младост\" организира протест срещу застрояването в столичния квартал „Младост 3”. Този път става въпрос за парк. Според организаторите там ще се строят 7-етажна сграда със смесено предназначение, както и 8-етажна сграда. От \"За Зелен Младост\" твърдят, че теренът, предвиден за 7-етажната сграда, е бил заграден преди две седмици.Един от организаторите обясни в „Здравей, България”, че арестуваната кметица Десислава Иванчева е информирана за предстоящия протест. Отрекоха обаче да е организатор.Екипът на NOVA потърси за коментар представител на инвеститора, който е взел мястото. Той отговори, че е в чужбина и в момента не може да даде такъв. В писмено становище от хранителната верига, която е в близост до парка, заявиха, че нямат нищо общо със застрояването., обясни главният архитект на София Здравко Здравков.", "date": "2018.07.16", "title": "Отново протест в \"Младост\": Ще изникнат ли сгради на мястото на парк?"}
{"url": "http://www.cross.bg/microsoft-windows-sigyrnost-1579221.html", "text": "/КРОСС/ Synaptics и AMD, две от най-големите имена, работещи със софтуерния гигант, потвърдиха в съобщение до пресата предстоящата операционна система на Microsoft, включваща Windows Hello. Платформата е изцяло фокусирана върху предоставянето на биометрична сигурност.Според споделената информация целта на технологичните концерни е да бъде създаден нов бенчмарк за високо сигурен биометричен пръстов идентификатор за бизнес, потребителски и преносими компютри, базирани на следващите генерации AMD Ryzen Mobile и операционни системи Microsoft.В допълнение към самия Windows 10 софтуерният гигант активно участва в разработването на съседни проекти, които в определен момент могат да служат като основа на новия им продукт, фокусиран върху биометричната сигурност. Windows Polaris например се очаква да бъде новата операционна система, която Microsoft може да използва за мобилни устройства като Surface Phone / Andromeda.По всичко личи, че Microsoft е готов да заложи на биометричната сигурност, в която Windows Hello ще играе централна роля.", "date": "2018.07.16", "title": "Следващата операционна система Microsoft ще бъде съсредоточена върху сигурността"}
{"url": "http://www.cross.bg/avtobys-yvisna-ot-most-v-madrid-1579219.html", "text": "/КРОСС/Автобус увисна от моста на централен булевард в Мадрид, след като шофьорът загубил контрол и се ударил странично в мантинелата. Инцидентът е станал малко преди 6 часа сутринта местно време.Шофьорът е леко ранен, но други пострадали няма, тъй като автобусът, нает за фестивала Мад Куул, тъкмо е оставил участниците в музикалното събитие на площад Кастия, пише Bulgaria ON AIR.За изваждането на шофьора се е наложила намесата на пожарникари. Те обезопасили и електрическата система на автобуса, който се движи на газ.Инцидентът сериозно е затруднил трафика в района. Води се разследване за причините.", "date": "2018.07.16", "title": "Автобус увисна от мост в Мадрид"}
{"url": "http://www.cross.bg/dyshi-italiya-imigranti-1579220.html", "text": "/КРОСС/ Италия допусна кораб със стотици имигранти до свое пристанище, съобщи Би Би Си.На плавателния съд има 450 души. На 57 души от тях им е било позволено да слязат на брега.През последните няколко седмици няколко държави отказаха да приемат кораба. Малта и Франция са се съгласили да приемат 100 души от кораба.Италия въведе по-строги мерки за приема на имигранти. За това и такива с допускат по-трудно до територията на страната.", "date": "2018.07.16", "title": "Италия прие кораб със стотици имигранти"}
{"url": "http://www.cross.bg/slaveiikov-pencho-bylevard-1579223.html", "text": "/КРОСС/ От днес частично се затваря движението по столичния булевард \"Пенчо Славейков\". Причината - изграждането на подлез и входове към метростанцията на Медицинска академия. Ремонтите ще продължат до края на септември, съобщава Радио София.Движението по  бул. \"Пенчо Славейков\" ще бъде стеснено. Затваря се изцяло участъкът при кръстовището с ул. \"Георги Софийски\", а за автомобилите, които се движат от бул. \"Витоша\" към Пирогов и обратно е осигурен обходен маршрут.\"Възползваме се от това, че заради метрото там се затваря, за да започнем и цялостна реконструкция на бул. \"Пенчо Славейков\" от \"Прага\" до бул. \"Витоша\", обясни кметът на столицата Йорданка Фандъкова.До четвъртък ще бъде пуснато движението по разширения вече булевард \"Тодор Каблешков\", веднага след което работните дейности ще се преместят на бул. \"Монтевидео\".", "date": "2018.07.16", "title": "От днес започва ремонтът на столичния булевард \"Пенчо Славейков\""}
{"url": "http://www.cross.bg/samo-gechev-chymata-1579222.html", "text": "/КРОСС/ Странно прибързаните действия на властите по случая с чумата в Ямболско и липсата на комуникация с животновъдите при избиването на добитъка им нанасят удар не само по реномето на Българската агенция за безопасност на храните, но и по държавността въобще. Това коментираха в студиото на „Тази сутрин” д-р Марина Иванова и Явор Гечев от „Четири лапи”.„Оставиха хората в едно информационно затъмнение. Не само, че по този начин унищожават дребното животновъдство, но и убиват държавността, няма доверие към тях”, подчерта Гечев. Според него съвсем различно е щяло да протече всичко, ако властите бяха говорили със стопаните и се беше стигнало до евтаназия само на стадата с болни животни – и то без насилствено влизане в стопанските постройки с помощта на полицията.Д-р Иванова беше категорична, че няма как по презумпция да се приема, че животните са болни, при положение, че вирусът оцелява в околната среда само 72 часа и се предава при пряк контакт.Тя посочи, че самата БАБХ е издала ръководство за борба с чумата, в което се посочва карантината като метод за ограничаване на заразата, а евтаназията се препоръчва само при поразени от чумата животни. Д-р Иванова отбеляза и че част от пробите са били изпратени не във Франция, а в лаборатория, която не е одобрена като референтна.„Моето обяснение е, че искаме да покажем на ЕК, че много бързо можем да се справим с болестта”, смята Гечев. Той допълни, че в документи на международна организация от май тази година България не е сред страните, свободни от заболяването, а няма информация за чумни огнища.\r\n „Чумата ще стигне до Видин благодарение на действията на БАБХ. Хората нямат доверие на ветеринарните власти. Ако в стадата се появят признаци на заболяването, хората ще разпродадат животните по най-бързия начин и заболяването наистина ще стигне до Видин”, подчерта Явор Гечев.", "date": "2018.07.16", "title": "Експерти: С действията си БАБХ може да докара чумата до Видин"}
{"url": "http://www.cross.bg/bila-iioan-yuliya-1579207.html", "text": "/КРОСС/ Св. Антиоген бил епископ на град Пидахтон. Живеел в манастир с 10 свои ученици. По същото време тези места обикалял жестокият мъчител на християните Филомарх. Той заловил много от тях и ги избил. Езичникът не пожалил и светия отец, от когото поискал да принесе жерва на идолите. Понеже боголюбивият старец и неговите ученици отказали, те били измъчвани и накрая посечени с меч.Когато персите превзели известния африкански град Картаген и отвели много от жителите му в плен, заедно с другите пленници било взето и едно малко момиче, за което ще говорим - блажената Юлия, дъщеря на един знатен човек, на име Аналсон. Тя била отведена в палестинска Сирия и продадена в робство на един търговец, нечестив езичник.Въпреки че живеело при безбожен господар, момичето твърдо се придържало към светата вяра в Христа, в която се родило, и към благочестивите християнски обичаи, които усвоило от най-ранна възраст - често се молело и постело. Като станала девойка, тя старателно се пазела в чистота, живеела целомъдрено и в строго въздържание и служела вярно на своя господар, по думите на апостола в простота на сърцето не само за очи като човекоугодници, но като пред Божиите очи; тя изпълнявала с благоразумие всички възложени й работи, които не противоречали на Бога и на целомъдрения й живот, и никой не можел да я принуди да извърши нещо противно на това.Господарят й усилено я принуждавал да се отрече от Христа и я уговарял да заживее нечестиво според техните езически обичаи, но с никакви заплахи не било възможно да я склони към това, защото тя била готова по-скоро да умре, отколкото да се отрече от Христа или да загуби своето целомъдрие. Господарят й вече бил готов да я погуби, но като виждал, че служи вярно и работи усърдно, я пощадил и се удивлявал на нейния добър нрав, кротост, смирение и строго постничество. Той виждал, че тя постела всеки ден, освен в съботите и неделите, а свободното от работа време прекарвала не в празност и покой, а или в топли молитви към Бога, или в четене на книги, на което била научена от ранно детство. Спяла рядко, дори и през нощта.На външен вид тя била винаги бледа, суха, изнурена от трудове и въздържание. Господарят й много се удивлявал на това, но като виждал, че тя постъпва винаги по този начин, започнал да я съжалява, да я обича и уважава: Бог, като пазел бащински Своята угодница, света Юлия, преклонил жестокото сърце на безбожния човек да изпита милост към нея. Тя вече била над двадесетгодишна, когато господарят й, който бил търговец, намислил да отплава с много товари до Галия. Той взел със себе си и вярната си робиня Юлия, тъй като виждал, че под нейния надзор имуществото му се увеличава: заради нея Бог благословил дома на този търговец (както някога в Египет - дома на Потифар, заради Йосиф). Поради това, заедно с богатите си товари, той взел със себе си и своята, или по-скоро, Христовата рабиня, която била по-скъпоценна от всякакъв товар и отплавал.Той спрял на остров Корейка, покрай който минавал пътят му. Въпреки че на този остров имало и християнски градове, се срещали и немалко езичници, и когато търговецът спрял на острова, близо до пристанището забелязал тълпа от свои едноверци, които чествували някакъв езически празник и принасяли жертви на бесовете. Той отишъл там с всичките си слуги, купил угоен бик, принесъл заедно с езичниците скверна жертва и всички започнали да ядат, да пият и да се веселят. А света Юлия останала на кораба и от дълбините на сърцето си въздишала и плачела, като скърбяла за заблудата и гибелта на тези хора.Един човек от това сборище се качил на кораба, видял Юлия - плачеща и въздишаща девица, разбрал, че е християнка, отишъл и тайно казал на началника на това сборище, който ръководел жертвоприношенията:- На кораба има девойка, която хули нашите богове и ни осъжда за това, че им принасяме жертви.Тогава началникът заповядал да я влачат за косите, да я съблекат гола и да я бият жестоко по цялото тяло. А мъченицата, докато я биели, казала със силен глас:- Изповядвам Този, Когото са били заради мен! Моят Владика е претърпял трънен венец и разпъване на кръст. Нека и аз, Неговата рабиня, бъда участничка и подражателка на Неговите страдания, за да се прославя и аз с Него в Неговото Царство!После мъчителят заповядал да отрежат девическите й гърди; а тя понасяла мъжествено всички тези жестоки мъчения заради любовта си към Христа. Мъчителят, като искал по-бързо да я погуби, докато не се е събудил господарят й, заповядал набързо да направят кръст и да разпънат на него мъченицата, както някога иудеите разпънали Христа.И света Юлия в страданието си заради Христа се уподобила на Самия разпнат Христос, нашия Господ, като била удостоена да бъде разпъната на кръст заради Него.Когато тя висяла на кръста и вече била близо до смъртта, господарят й се пробудил и щом я видял разпъната, огромна жалост изпълнила сърцето му, но с нищо не можел да й помогне: Христовата невеста вече умирала. Когато святата й душа се освободила от телесните връзки, всички видели как от устата й излетяла гълъбица, която била по-бяла от сняг, и отлетяла нагоре към небето. Заедно с това мъчителите й видели ангели; и всички били обзети от голям страх; избягали оттам и само бездиханното тяло на светицата останало да виси на кръста. Но Христос Господ не го оставил: Той заповядал на ангелите Си да го пазят, докато не й приготвил честно погребение по следния начин.Недалеч от остров Корейка се намира малко островче, което по-рано се наричало Маргарита, а сега - Горгона. Там имало мъжки манастир. Божий ангел се явил на монасите, известил им всичко, което се случило на света мъченица Юлия, и им заповядал по-скоро да отплуват с кораб до този остров, да свалят от кръста многострадалното тяло на светата мъченица и да го донесат в манастира си за погребение. Монасите се качили на кораба, вдигнали платната и отплавали. Като стигнали до пристанището, те намерили всичко така, както им казал ангелът Господен.Като снели от кръста светото й тяло, те го повили с чисто покривало. Намерили и отрязаните й гърди, захвърлени недалеч до един камък, взели ги и ги поставили до тялото на мястото им. После отнесли тялото на кораба и благополучно се върнали в манастира си. Там погребали с чест тялото в църквата, като прославили Христос Бог, укрепил Своята рабиня за този мъченически подвиг. На гроба й започнали да стават чудеса, болни получавали изцеление от различни болести; чудеса ставали и на мястото, където пострадала. Християните, жители на този остров, научили за страданията на светицата и построили малка църква на нейно име на същото място, където била разпъната; там било тясно: това място представлявало стръмен хълм. А там, където били хвърлени отрязаните й гърди, изпод камъка бликнала изворна вода, която била лечебна. Всички болни, които пиели от тази вода или се миели с нея, оздравявали.Станало и още едно чудо от камъка, до който се допрели гърдите на светицата: всяка година в деня на нейната памет от него росели, подобно на пот, ситни капчици мляко и кръв, в знак на девството и мъченичеството на света Юлия, която като мляко се избелила с девствената си чистота и се обагрила с кръвта си, пролята за Христа.Те капели през целия този ден, от утрото до вечерта; болните се помазвали с тях и получавали изцеление. След като изминали много години, църквата, построена в чест на светата мъченица на мястото на нейното страдание, остаряла и частично се разрушила. Тогава поискали да построят нова, по-голяма църква на по-широко място, недалеч от старата, тъй като мястото там било много тясно. Когато приготвили камъни, вар и всички необходимо за строеж и вече искали на следващия ден да полагат основите, на сутринта намерили всички материали - на предишното място, при старата църква. Строителите изпаднали в недоумение. Не след дълго отново пренесли всичко на новото място; но през нощта всичко пак било върнато. През тази нощ пазачите видели светла девица, която натоварила целия материал, приготвен за строежа, на кола, впрегната с чифт светли волове и го превозила на старото място.Те разбрали, че светицата иска да възобновят храма на старото място и изпълнили нейното желание. На двата острова - Корейка и Горгона, ставали и много други чудеса, докато честните мощи на светицата не били взети оттам и пренесени в Бресчия. И след пренасянето на мощите жителите на Корейка, които идват с вяра в храма на светицата, не се лишават от нейната помощ и се запазват от нападенията на враговете по нейните свети и несъкрушими молитви и поради милосърдието на нашия Господ Иисус Христос, на Когото с Отца и Светия Дух се отдава . чест и слава, сега и в безкрайните векове. Амин.Мъченик Йоан Търновски е българин от гр. Осман пазар (сега Омуртаг). Майка му се казвала Мария, а баща му - Димо и въртял голяма търговия с Германия и Италия. Поради обезценяване на тогавашната монета флорина през 1812 г. той фалирал. Наскоро Димо починал. Починала след него и жена му. Тогава Йоан се преселил в Търново и станал съдружник на някакъв тухлар и керемидар. Обаче като млад се увлякъл в някакъв заговор. Турците го арестували. Те обесили сподвижниците му, а когато дошъл неговия ред, той от страх припаднал. Турците го свестили, но и го измамили да приеме мохамеданство, ако иска да остане жив. В онова състояние на уплаха той обещал и изпълнил обещанието си. Но 8 месеца по-късно в него заговорила съвестта. Той не намирал покой ни денем, ни нощем.Пък и никой от християните не смеел да му помогне със съвета си - нито миряни, нито духовни, защото голяма била отговорността пред корана и турските закони, ако християнин посъветва вече потурчения да се върне в християнската вяра. Само единствен йеромонах Йеротей от Светогорския манастир Каракал си позволил да го посъветва да се пресели някъде, гдето не го познават, и там с пост и молитва да се приготви за мъченичество. Дал му и една сребърна кутия с изображение на кръст върху нея, за да я продаде, защото му трябвали пари, а се срамувал сам да я продава.Като видели в ръцете му тая християнска кутия, турците започнали да издирват откъде може един мохамеданин да има такова нещо. Издирването стигнало дотам, че Йоан публично изповядал от наболялата си душа Христа и прокълнал Мохамеда.Това било съобщено на градоначалника. Йоан бил отново разпитван, но останал непоколебим в своята християнска вяра. Подложен бил на продължителен жесток бой по краката. Той не издал нито един стон - само тихо говорел: \"Помени ме, Господи, в царството Си!\" А след като мъчението свършило, за почуда на всички Йоан скочил на крака, като че ли нищо не е било. Окован в тежки железни вериги, той бил хвърлен в тъмница, гдето имало множество затворени за неплатени данъци. Те свидетесвували, че през време на всенощната му молитва виждали над главата му голяма светлина. В продължение на 7-дневния си затвор Йоан не вкусил от турците ни хляб, ни вода. Хранела го Божията благодат.Подир седем дни управителят отново изправил мъченика на съд. Сега той се помъчил с ласки и обещания да го върне в мохамеданството. Показал дори куп злато, което обещавал да му подари, както и най-хубавия дом в Търново. Всичко било напразно. Мъченикът отново изповядал Христа и похулил Мохамеда. Последвал пак жесток побой и поругание, които св. Йоан като истински християнски мъченик приемал с радост. Особено нощно време мъките в тъмницата били тежки, жестоки. Но мъченик Йоан непоклатимо пребъдвал в християнската си вяра. Тогава го извели в градското съдилище и три пъти го питали: \"Мохамеданин ли си или християнин?\"Той и трите пъти отговарял: \"Християнин съм и желая да умра за Христа!\" Тогава съдията произнесъл смъртна присъда - мъченикът да бъде обесен на определено място вън от града. Когато войниците водели осъдения, той надясно и наляво се кланял на срещаните християни, като просел прошка и се молел: \"Пресвета Богородице, спаси ме! Обхванат от множество напасти, към тебе прибягвам да търся спасение, о майко на Бог - Слово и Дево, спаси ме от моите тежки и горчиви обстоятелства!\"Пред бесилото помолил да му се разреши да си направи последна молитва. После казал на войниците: \"Сега изпълнете заповедта!\" И го обесили. Мъченик Йоан Търновски предал духа си в Божиите ръце. Било е събота, 12 часа през деня, 16 юли 1822 г. Втората нощ след обесването снели тялото на мъченика от бесилката. Не е известно где са го положили.", "date": "2018.07.16", "title": "Св. свщмчк Атиноген, еп. Севастийски и 10-те му ученици. Св. мчца Юлия девица. Св. мчк Йоан Търновски  "}
{"url": "http://www.cross.bg/tema-zhivo-purvite-1579210.html", "text": "/КРОСС/Тема: В разгара на лятото, стил и фигура на плажа. Как се постига комбинацията?Тема: Путин и Тръмп, какви са очакванията от срещата?Тема: На живо от Варна: Медицинската помощ за туристите.Тема: Фалшиви стоки на пазара, как да ги разпознаем?Тема: Хората, животните и чумата. Говорят стопаните и властта.Тема: Една година еврокомисар, каузите на Мария Габриел.Тема: Чиста ли е водата в басейна? Проверка на живо.Тема: В края на футболния месец, коментаторите на БНТ.Тема: След грандиозния финал на Световното по футбол между отборите на Франция и Хърватия, пряко включване с първите реакции от Париж и Загреб.Тема: На живо от село Шарково: Ще успее ли баба Дора да спаси домашните си животни? И още: Задължава ли ни Европа да унищожим стадата? В студиото директорът на Агенцията за безопасност на храните Дамян Илиев.Тема: Деца, пребиха и ограбиха възрастна жена в село Септемврийци. На живо: Какви мерки ще вземат хората, за да се пазят?Тема: Как торта за рождения ден на депутат, декорирана с парламентарния звънец и банкноти в евро, предизвика скандал между младежите на ГЕРБ и БСП?Тема: Можеше ли да бъде избегнато умъртвяването на хиляди кози и овце в странджанско и защо протестиращи се опитаха да попречат на ветеринарите? И още, какви обезщетения ще получат собствениците?Тема: Емоциите на победителите и победените след финала на Световното първенство по футбол, на живо от Франция и Хърватия.Тема: Среща с момичето, което подготвят да стане един от първите хора, стъпили на Марс.Тема: \"На твоя страна\": Ще ни посрещнат ли и тази година мръсни плажове? Какво показват резултатите от първите проби за тази година? Резултатите от лабораторните тестове.Тема: На живо: Спасителна акция в планината. 20 спасители носиха на ръце туристка край хижа Безбог в Пирин.Тема: Протест заради строеж на детска площадка в \"Младост\". Започва ли масово застрояване в квартала след ареста на Десислава Иванчева?Тема: Трябва ли да се закрият центровете за мигранти в България, както искат от ВМРО? Спор в студиото.Тема: \"Пълен абсурд\": Високо напрежение на метри от детска площадка.Тема: Как ученик по каменоделство направи статуя в памет на опълченците, загинали край Трявна и я дари? ", "date": "2018.07.16", "title": "Теми и гости в ефира"}
{"url": "http://www.cross.bg/chasa-provede-gerb-1579211.html", "text": "/КРОСС/София.От 10.30 часа в аулата на Великотърновския университет „Св. св. Кирил и Методий\" вицепрезидентът Илияна Йотова ще открие 41-ото издание на Международния летен семинар по български език и култура.***София.От 10.00 часа в Министерството на труда и социалната политика омбудсманът Мая Манолова ще участва в заседанието на работната група, която изготвя проекта на Закон за хората с увреждания.***София.От 9.30 часа 4 състав на Специализирания наказателен съд ще гледа делото срещу Латин М. Владислав А. И др., обвинени в организиране и ръководене на организирана престъпна група.***София.От 10.00 часа 13 състав на Специализирания наказателен съд ще гледа делото срещу Младен М., Мария Т., Полина Т. и др., обвинени в организиране и ръководене на организирана престъпна група.***София.От 10.00 часа 9 състав на Специализирания наказателен съд ще гледа делото срещу Илиян О., Емил М., Даниел Г. и др., обвинени в организиране и ръководене на организирана престъпна група.***София.От 10.00 часа 7 състав на Специализирания наказателен съд ще гледа делото срещу Цвятко Б., молба за изменение на мярка за неотклонение.***София.От 10.00 часа в „Червената къщa\" екип от артисти, психотерапевти, социални работници, педагози и студенти ще разкаже за работата си с деца и младежи на улицата и техните семейства в района на Женския пазар.***София.От 11.00 часа 7 състав на Специализирания наказателен съд ще гледа делото срещу Лазгин Х., Ивайло Д. и Али Х., обвинени в организиране и ръководене на организирана престъпна група.***София.От 13.00 часа 8 състав на Специализирания наказателен съд ще гледа делото срещу Георги И., Димитър П. и др., обвинени в организиране и ръководене на организирана престъпна група.***София.От 13.00 часа 9 състав на Специализирания наказателен съд ще гледа делото срещу Владислав Н., обвинен в организиране и ръководене на организирана престъпна група.***София.От 14.00 часа 19 състав на Специализирания наказателен съд ще гледа делото срещу Цветелин Цв., Владислав Н. и Светлин С., обвинени в организиране и ръководене на организирана престъпна група.***София.От 14.30 часа в зала А на Българска търговско промишлена палата, ул. „Искър\" № 9 ще се проведе информационно събитие, част от поредицата разяснителни срещи по наскоро обявената за България Програма \"Бизнес развитие, иновации и малки и средни предприятия\", част от норвежкия финансов механизъм.***София.От 15.00 часа 4 състав на Специализирания наказателен съд ще гледа делото срещу Николай З. и Христо Г., обвинени в организиране иръководене на организирана престъпна група.***София.От 19.00 часа в градинката пред НДК, в близост до бул. \"Патриарх Евтимий\" и ул. \"Проф. Фритьоф Нансен\" ще бъде официално открита изложба с провокативни и въздействащи художествени творби, посветени на последствията от тютюнопушенето, на студенти от Националната художествена академия.***Арбанаси.От 19.00 часа ще се проведе деветото издание на Фестивала за класическа камерна музика Arbanassi Summer Music.***Бургас.От 10.00 часа в автогара Юг в Бургас ще се проведе Информационна кампания на Европейския потребителски център.***Бургас.От 14.00 часа в централата на ПП ГЕРБ на ул. „Конт Андрованти\" 5, народният представител Димитър Бойчев ще има приемен ден.***Бургас.От 18.00 в хотел „Приморец\" в Бургас ще се проведе творческа среща „Философия на успеха. Как да не изтеглим късата клечка\" с акад. Мирзакарим Норбеков.***Варна.От 11.00 часа в Областна управа ще се проведе среща на Областния съвет по туризъм. Очаква се на него да присъства и вицепремиерът Валери Симеонов. В 12.00 или 12.30 часа трябва да се проведе пресконференция с информация от срещата.***Варна.От 12.00 часа в Концертното студио на Радио Варна ще се състои първата пресконференция на Международния балетен конкурс Варна 2018 - фондация \"Международен балетен конкурс Варна\".***Велико Търново.От 10.30 часа в Аулата на ВТУ „Св. Св. Кирил и Методий\" ще се проведе откриване на 41 Международен летен семинар по български език и култура. Официален гост ще бъде вицепрезидентът Илияна Йотова.***Велико Търново.От 19.30 часа в църквата „Св. архангели Михаил и Гавраил\" ще се състои концерт от Международния фестивал за класическа камерна музика Arbanassi Summer Music 2018.***Велико Търново.От 19.00 часа в НЧ „Надежда-1869\" Драматичен театър „Рачо Стоянов\" - Габрово ще представи театралната постановка „Зех тъ, Радке, зех тъ\".***Вълчедръм.От 10.00 часа в сградата на Общината, намираща се на ул. \"България\" № 18, Народният представител от ГЕРБ - Монтана Ирена Димова организира изнесена приемна за жителите на община Вълчедръм.***Добрич.От 8.00 часа в Народно читалище „Йордан Йовков - 1870 г.\" ще се проведе Летен детски център за игри и забавления.***Добрич.От 9.00 часа в Младежки център - Добрич ще се състои Еко лято 2018 - спортни и занимателни игри, прожекции на филми, посещение на басейн.***Добрич.От 10.30 часа в Художествената галерия ще се състои Лятна работилница за въображение.***Добрич.От 19.00 часа в Концертна зала „Добрич\" Спектакъл „Опасен чар - с песните на Тодор Колев\".***Добрич.В регионален исторически музей Добрич ще се състои образователна програма „Лято в музея, 2018\".***Казанлък.От 9.00 часа в офиса на ГЕРБ бул. „Митрополит Методий Кусев\" № 5 ще се състои съвместна приемна на народните представители Борис Кърчев и Радостин Танев.***Пазарджик.От 13.00 часа в офиса на ПП ГЕРБ - улица „Екзарх Йосиф\" № 15 А народните представители от ГЕРБ Десислава Тодорова, Даниела Малешкова и Димитър Гечев ще проведат приемна.***Пловдив.От 9.00 часа в пловдивския район „Северен\" ще се проведе кампания за разделно събиране на отработени масла.***Пловдив.В 09.00 часа в зала 2 на Окръжния съд ще се проведе заседание по делото срещу Никола К., обвинен в умишлено убийство, извършено по особено мъчителен начин.***Пловдив.От 10.00 часа в залата на ДКЦ1, площад „Понеделник пазар\", ще се проведе публична дискусия за проблемите на пациентите с ревматични заболявания.***Пловдив.От 18.00 часа в РИМ-Пловдив ще бъде представена юбилейна изложба по повод 40 години от основаването на клуб за българска шевица и плетиво „Българка\". Изложбата, която е под мотото „Докосване до древна хубост\" ще може да бъде посетена от жителите и гостите на Пловдив до 29 юли.***Пловдив.От 18.30 часа на ул. „Княз Александър I\" №36 ще се състои официалното откриване на първия билетен център за събития на EPAY-GO в Пловдив.***Пловдив.Общинските съветници от ГЕРБ-Пловдив ще проведат приемни с граждани по следния график: Даниела Дженева от 17.00 до 18.00 часа и Атанас Узунов от 17.30 до 19.00 часа в офиса на ГЕРБ в район „Южен\", ул. „Академик Петър Динеков\" № 1А; Александър Радев, от 17.30 до 19.00 часа в офиса на ГЕРБ в район „Централен\" на ул. „Прага\" № 2; Спартак Николов и Вихър Захов от 17.00 до 18.30 часа в офиса на ГЕРБ в район „Източен\" на ул. „Коста Паница\" №5; Вера Тоскова и Ели Гатева от 16.00 до 18.00 часа в офиса на ГЕРБ в район „Тракия\" в ж. к. „Тракия\" бл.91.***Пловдив.Народните представители от ГЕРБ-Пловдив ще проведат приемни с граждани от избирателния си район по следния график: Менда Стоянова от 16.00 в централния офис на ГЕРБ - Пловдив, на бул. „Марица\" 91; Димитър Лазаров от 16.30 часа в партийния офис на ГЕРБ на улица „Прага\" 2; инж. Атанас Ташков от 16.00 часа в партийния офис на ул. „Стефан Стамболов\" № 21; Спас Гърневски от 16.00 в офиса на ГЕРБ на ул. „Коста Паница\" № 5.***Правец.От 10.00 часа в хотел „RIU Pravets Resort\" ще се проведе Осмия редовен конгрес на Съюза на транспортните синдикати в България (СТСБ).***Свищов.От 10.00 часа в Детския отдел на Градска библиотека ще се състои „Час по българска история\" - четене на откъси от книгата „Моята древна и млада родина\" /115 години от избухването на Илинденско - Преображенското въстание/.***Сливен.От 10.30 часа в офиса на ГЕРБ в Сливен народният представител от ГЕРБ и заместник - председател на Комисията по образованието и науката в Народното събрание Галя Захариева ще се срещне с граждани в Сливен.***Смолян.От 14.00 часа Общински съвет - Смолян ще проведе редовното си заседание.***Стара Загора.От 9.00 часа в офиса на ГЕРБ на бул. „Митрополит Методий Кусев\" № 5 Емил Христов ще проведе приемна за граждани.***Несебър.От 15.30 часа в залата на Общинския съвет ще се проведе среща, във връзка с проекта на Закон за изменение и допълнение на Закона за Туризма, внесен от Министър Ангелкова. На срещата са поканени вицепремиерът Валери Симеонов и кметът на община Несебър - Николай Димитров.*** Шумен.От 17.30 часа в Регионална библиотека „Ст. Чилингиров\" ще бъде представена книгата „Гунди - какъвто не го познавате\". ", "date": "2018.07.16", "title": "Предстоящи събития в страната за 16 юли"}
{"url": "http://www.cross.bg/zhena-beshe-zhivotnite-1579215.html", "text": "/КРОСС/ Експерти от Европейската комисия днес се очакват в районите, които са под карантина заради чумата по животните.От правителствената пресслужба съобщиха, че премиерът Бойко Борисов е наредил да се създаде оперативен щаб, който ще координира ситуацията с борбата срещу разпространението на болестта. Щабът ще следи подкрепата, която се оказва на стопаните, чиито животни са засегнати.В Ямболско се стигна до ескалация на напрежението след евтаназията на 4000 глави добитък заради чума.Едно-единствено стадо оцеля в село Шарково – стадото на баба Дора. То беше спасено с помощта на десетки протестиращи от цялата страна, които изградиха барикада и спряха ветеринарните лекари.„Аз съм горда българка, няма да им се дам”, категорична беше възрастната жена пред камерата на bTV.И допълни: „Не им вярвам и те лъжат, щом са издали заповед с фалшив документ – не може да даваш фалшиви надежди на хората, не може ти самият да грешиш и да подписваш фалшив документ”. Става дума за твърденията, че заповедта за евтаназия е издадена на базата на резултати от изследвания… проведени дни по-късно.Наталия, която е прекарала нощта при Дора, беше категорична, че няма да допусне избиването на животните. „Това ще стане мащабен проблем, това е проблемът на цяла България в момента. Затриват години труд на една жена, на поколения народ, затриват една култура, затриват националното достойнство”, заяви младата жена.Кошарата е блокирана от две страни от протестиращи.", "date": "2018.07.16", "title": "Експерти от ЕК пристигат в районите с чума по животните"}
{"url": "http://www.cross.bg/grad-apolo-italiya-1579208.html", "text": "/КРОСС/  622 г. - Пророкът Мохамед се премества от Мека в Медина, което се смята за начало на ислямската вяра и на ислямския календар.1054 г. - В Константинопол завършват с неуспех преговорите с Рим, което се смята от историците за начало на Източно-западната схизма.1643 г. - Холандският мореплавател Мартин Геритсон де Фриз открива остров Сахалин.1661 г. - Пуснати са в обращение първите парични банкноти в Европа от шведската банка в Стокхолм.1748 г. - Михаил Ломоносов формулира закона за запазване на масата на телата и движението.1782 г. - Състои се премиерата на операта Отвличане от сарая на Волфганг Амадеус Моцарт.1790 г. - Конгресът на САЩ определя град Вашингтон, окръг Колумбия за постоянна столица.1875 г. - Приета е нова конституция във Франция, с която се създава Камара на представителите - Сенат и се утвърждават изборите за президент.1877 г. - Руско-турската война (1877 - 1878): Приключва Битката при Никопол с победа на руските сили над османските.1901 г. - Основан е АФК Бароу в град Бароу ин Фърнс.1920 г. - Антантата преустановява блокадата на Съветска Русия.1920 г. - Основана е Аджарската автономна съветска социалистическа република.1927 г. - Никарагуанската партизанска съпротива започва продължилата пет години война срещу американската окупация на Никарагуа.1937 г. - Близо до Ваймар е открит концентрационният лагер на смъртта Бухенвалд.1942 г. - Холокост: Правителството на Вишистка Франция нарежда на френските полицаи да арестуват и затворят в концлагери над 30 000 евреи. През 1995 президентът Жак Ширак официално признава отговорността на френската полиция.1945 г. - Проект Манхатън: Проведен е първият ядрен опит, с кодово име Тринити, при който САЩ успешно детонират плутониево ядрено оръжие на полигона до град Аламогордо в щата Ню Мексико.1951 г. - Публикувана е повестта на Селинджър Спасителят в ръжта.1961 г. - Открита е втората отсечка от Автомагистрала А3 в Италия, свързваща Помпей и Салерно.1962 г. - Проведено е първото пробно предаване на цветен сигнал между Америка и Европа с помощта на изкуствен спътник.1965 г. - Тържествено е открит 11,8-километровия тунел Монблан, който свързва Италия и Франция.1969 г. - Програма Аполо: От Космически център Джон Ф. Кенеди е изстрелян американския космически кораб Аполо 11, чиято цел е изпращане на човек на Луната, за пръв път.1979 г. - Иракския президент Ахмед Хасан ал Бакр подава оставка и на власт идва Саддам Хюсейн.1982 г. - По време на масова церемония преподобният Муун венчава 4 хиляди непознаващи се двойки на Медисън Скуеър Гардън.1990 г. - При земетресение във Филипините с магнитуд 7,7 по Скалата на Рихтер загиват над 2 хиляди души.1990 г. - Открит е последният естествен спътник на Сатурн - Пан.1993 г. - Пусната е Slackware, най-старата Linux дистрибуция.1994 г. - Първите фрагменти от кометата Шумейкър-Леви 9 навлизат в атмосферата на Юпитер.1999 г. - В 11 ч. 41 мин. общата стойност на акциите на Бил Гейтс в Майкрософт достига 100 млд. долара.2004 г. - Състои се премиерата на американски научнофантастичен филм „Аз, роботът\".2004 г. - Oтваря врати Милениум Парк - първият и най-амбициозен архитектурен проект в Чикаго за 21 век.", "date": "2018.07.16", "title": "16 юли в историята"}
{"url": "http://www.cross.bg/pravi-dnes-tova-koeto-drygite-1579209.html", "text": "/КРОСС/ Прави днес това, което другите не искат и утре ще живееш така, както другите не могат                          Джаред Лето ", "date": "2018.07.16", "title": "Прави днес това, което другите..."}
{"url": "http://www.cross.bg/trump-kolega-agentziite-1579216.html", "text": "/КРОСС/ Историческа среща между Доналд Тръмп и Владимир Путин. Лидерът на САЩ ще се срещне с руския си колега в Хелзинки, в края на бурна европейска обиколка, в която той отправи критики към европейските си партньори, посочват агенциите.Никоя от страните няма очакванията, че на срещата ще бъдат взети някакви важни решения. Все пак надеждите са, че тя ще допринесе за затопляне на отношенията между двете страни и ще сложи началото на преговори по глобални теми като ядреното разоръжаване и решаването на конфликта в Сирия. Конкретен кръг от теми за дискусиите не беше определен предварително.Очаква се Тръмп да повдигне пред руския си колега въпроса за 12-те руски хакери, обвинени в намеса в президентските избори в Съединените щати, както и отравянето на двама британски граждани с произвеждания в Русия нервнопаралитичен газ \"Новичок\", отбелязват агенциите.", "date": "2018.07.16", "title": "Доналд Тръмп и Владимир Путин се срещат в Хелзинки"}
{"url": "http://www.cross.bg/bulgariya-asotziatziya-evropeiiskata-1579239.html", "text": "/КРОСС/ Представители на Европейската психиатрична асоциация ще направят оценка на системата на психиатрично обслужване в България.Те пристигат днес на посещение, което ще продължи до 21 юли.Международните експерти ще имат работни срещи в министерството на здравеопазването и ще посетят няколко здравни заведения. Целта им е да изготвят доклад за състоянието на психично-здравната помощ и препоръки за необходимите реформи в сектора. ", "date": "2018.07.16", "title": "Европейската психиатрична асоциация ще оценява системата на психиатрично обслужване в България"}
{"url": "http://www.cross.bg/dora-baba-zhivotni-1579237.html", "text": "/КРОСС/ Горда българка съм, няма да им се дам. С подкрепата, която имам, трябва да бъда много силна. Това каза в сутрешния блок на БТВ баба Дора от Шарково, чието стадо от кози остана единственото оцеляло в селото, където властите евтанизират домашните животни заради африканска чума.Не вярвам на Агенцията по храните, те лъжат. Дават фалшиви документи. За да подпишеш документ, трябва да си сигурен в него, добави жената.Дано тази битка завърши с добър край, каза още баба Дора.В разговора се включи и Наталия, която помага на баба Дора. Тук съм, за да покажа на тази жена, че не е сама, че младите хора я подкрепят. Баба Дора не е спала от четири дни, всеки ден е на успокоителни. Това не е проблемът на баба Дора, това е проблем на цяла България. Затриват труда на хората, заяви младата жена.Стадото на баба Дора беше спасено с помощта на десетки протестиращи от цялата страна, които изградиха барикада и спряха ветеринарните лекари.Късно следобед вчера и полицията се изтегли.На четвъртия ден от началото на евтаназията на добитък заради чума в района дойдоха и политици.В Добричко имало птичи грип и са били обезщетени хората за патка по 250 лв. Е, може ли една патица да я сравняваш с една овца? Кой ги решава тия работи?, обяви лидерът на БСП Корнелия Нинова.От БСП подадоха сигнал във ВАС – заради разминаване в датите на заповедта за избиване на животните и резултатите от пробите, излезли пет дни по-късно.Рано сутринта ветеринари влязоха във фермата на Динко. Два часа по-късно той остана без 180 овце и крави.Хората са притеснени и че избитите животни се загробват до чешмите на селото.Днес в районите под карантина се очакват експерти от Европейската комисия.Снощи от правителствената пресслужба съобщиха, че премиерът Бойко Борисов е наредил да се създаде оперативен щаб, който ще координира ситуацията с борбата срещу разпространението на чумата. Щабът ще следи подкрепата, която се оказва на стопаните, чиито животни са засегнати.В щаба са министърът на вътрешните работи Валентин Радев, министърът на земеделието, Румен Порожанов, изпълнителният директор на БАБХ Дамян Илиев, председателят на ДАНС Димитър Георгиев, директорите на областните дирекции на МВР в Бургас и Ямбол и представители на Гранична полиция.", "date": "2018.07.16", "title": "Баба Дора: Горда българка съм, няма да им се дам. Стадото й оцеля"}
{"url": "http://www.cross.bg/pochvata-suobshti-obraztzi-1579225.html", "text": "/КРОСС/ НАСА съобщи, че космическите апарати \"Викинг 1\" и \"Викинг 2\", които стигнали до марсианската повърхност още през 1976 г., \"изгорили\" образци от почвата в химичния анализатор, съобщи списание \"Ню сайънтист\".Именно поради тази причина събирането на образци от почвата в района на кацането не дало никакви резултати и двата космически апарата \"напразно\" кацнали на Марс.Изследователи от центъра за космически полети \"Годард\" смятат, че всички образци от почвата са били прегрети в рентгенофлуоресцентния спектрометър и затова молекулярният състав на почвата преди 40 години се сторил \"абсолютно мъртъв\" на учените.Повторният анализ на данните за наличие на органични съединения показал, че марсианската почва съдържа химични елементи, които е възможно да се формират единствено при определени условия, а това теоретично доказва съществуването на прости форми на живот на повърхността на Червената планета.", "date": "2018.07.16", "title": "НАСА съобщи, че доказателства за живот на Марс са били \"изгорени\" случайно преди 40 години"}
