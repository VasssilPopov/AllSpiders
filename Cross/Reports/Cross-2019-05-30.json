{"url": "http://www.cross.bg/dimitrov-vavrinka-grigor-1605498.html", "text": "/КРОСС/ Утре (петък) от около 18:00 часа българско време Григор Димитров излиза на корт \"Сюзан Ленглен\" срещу Стан Вавринка в третия кръг на Откритото първенство на ФранцияВ мача си срещу Марин Чилич (на 29 май) Григор Димитров се завърна към най-добрите си дни. Българинът изоставаше нееднократно в срещата, но този път показа психическата устойчивост, която привържениците копнеят да виждат. Първата ни ракета издържа на всички трудни мигове, за да постигне втора поредна петсетова победа, като този път прекара дори още по-дълго на корта - близо 4 часа и 30 минути. Цифрите зад успеха са красноречиви - Димитров приключи с 15 аса - по този показател надви хърватина, чийто сервис е сред най-опасните в тура. Играта на хасковлията в близост до мрежата бе на висота с 18 спечелени точки от 22 разигравания, а 60-те уинъри са ясният белег за добрия начин, по който функционираше най-вече форхендът на Григор. За целия мач българинът достигна и до впечатляващите 18 точки за пробив, но успя да оползотвори едва 5, което може да се отчете като негатив. В края на срещата първата ни ракета имаше и видими проблеми с рамото, а след мача призна, че не се е чувствал в оптимално състояние. Димитров намекна, че тази победа може да се окаже „повратна точка\" за сезона му. Тандемът му с Радек Щепанек вече дава резултати, но на хоризонта се задава стар познайник. Изпитанието в третия кръг, който предстои в петък (31 май), е Стан Вавринка. Шампионът от „Ролан Гарос\" 2015 бе безкомпромисен във втория си мач, като отстъпи едва пет гейма на Кристиян Гарин. За швейцареца това бе победа номер 499 в кариерата, така че мотивацията за двубоя срещу Григор ще бъде дори още по-осезаема в преследване на юбилеен триумф. Двамата са се срещали 8 пъти досега при поделено надмощие. Любопитното е, че последнитте им два дуела се проведоха отново на най-престижната сцена - турнири от Големия Шлем. През миналата година Вавринка надделя в първия кръг на „Уимбълдън\", а по-късно през лятото стори същото и на кортовете в Ню Йорк по време на Откритото първенство на Съединените щати. Предстоящият мач ще отбележи и друг съществен факт - Димитров и Вавринка ще са играли един срещу друг и на четирите турнира от Големия Шлем, след като през 2011 се изправят на Откритото първенство на Австралия, а победител тогава е Стан.Двубоят Димитров - Вавринка ще бъде предаван пряко по БНТ 3!  ", "date": "2019.05.30", "title": "БНТ 3 ще предава утре мача между Григор Димитров и Стан Вавринка"}
{"url": "http://www.cross.bg/ralev-ralyo-zadurzhan-1605499.html", "text": "/КРОСС/ Кметът на район \"Северен\" в Пловдив - инж. Ральо Ралев, е бил задържан днес. Той е арестуван в района на Университета по хранителни технологии в града, съобщава trafficnews.bg.По неофициална информация става въпрос за акция на КПКОНПИ.\"Може би е операция на колеги от София, ние не участваме\", каза шефът на пловдивската полиция Атанас Илков.По-късно Ральо Ралев бе докаран с белезници в районното кметство, предаде \"Фокус\". Той бе придружаван от маскирани служители на реда. На въпрос от журналисти защо е арестуван, Ральо Ралев отговори, че няма представа.В кметството влезе и адвокат Сузана Алекова, която е личен защитник на Ралев. Тя обясни, че най-вероятно районният кмет ще бъде задържан за 24 часа, докато се изяснят обстоятелствата около задържането му. Адвокат Алекова допълни, че и тя самата не е наясно защо точно е задържан, като отбеляза, че никога досега не му се е случвало подобно нещо. ", "date": "2019.05.30", "title": "Арестуваха кмета на район \"Северен\" в Пловдив"}
{"url": "http://www.cross.bg/windows-microsoft-rezhim-1605480.html", "text": "/КРОСС/ Microsoft намеква за нова версия на Windows с \"невидимо\" фоново обновяване, стана ясно от изявление на корпоративния вицепрезидент по продажби на потребителски продукти и услуги Ник Паркър по време на изложението Computex 2019 в Тайпе, Тайван, предава technews.bg.По неговите думи, новите устройства ще се нуждаят от съвременна ОС, която включа набор от инструменти за непрекъснати обновявания. Microsoft често говори за процеса на актуализация на Windows, но сега внася конкретика по този въпрос - обновяването на операционната система ще се изпълнява незабележимо за потребителя във фонов режим.Подобно заявление от страна на Microsoft подсказва за процес на съществени промени в платформата Windows, в сравнение с това, което представлява в момента Windows 10, коментира The Verge.Но засега компанията не е потвърдила официално съществуването на проект за олекотена операционна система Windows Lite, каквито слухове се разпространяват от известно време.Според разработчици на Microsoft, съвременната ОС ще предостави високо ниво на сигурност, а изчислителните операции ще бъдат отделени от приложенията, което предполага използване на облачно пространство.Освен това новата ОС ще може да работи в мрежи от пето поколение (5G), да поддържа различни начини за въвеждане на данни, вкл. сензорен, гласов и със специална писалка.В общи линии, Microsoft планира да внедри в Windows Lite плавни обновявания във фонов режим, подобрена сигурност, работа с 5G мрежи, облачни приложения и поддръжка на технологии с изкуствен интелект. ", "date": "2019.05.30", "title": "Windows ще се обновява невидимо "}
{"url": "http://www.cross.bg/intelekt-izkystveniya-pytin-1605486.html", "text": "/КРОСС/ На съвещание, посветено на развитието на изкуствения интелект, руският президент Владимир Путин отбеляза важността на развитието на технологията, която позволява да се взимат бързи решения и да се повиши ефективността на управлението, предаде ТАСС и БТА.\"Механизмите на изкуствения интелект осигуряват в реално време бързо взимане на оптимални решения въз основа на анализ на гигантски обеми от информация, което дава огромни предимства в качеството и ефективността\", подчерта президентът.\"Ако някой успее да си осигури монопол в областта на изкуствения интелект, последствията ще са ясни за всички - той ще придобие световно господство\", добави Путин.\"Борбата за технологично лидерство, най-вече в областта на изкуствения интелект, вече стана поле за глобална конкуренция. Скоростта на създаването на нови продукти и решения нараства в геометрична прогресия\" заяви президентът.Руският държавен глава подчерта, че тази сфера е една от ключовите в технологичното развитие, доколкото тя ще определя бъдещето на целия свят. По думите му подобни разработки нямат аналог в историята по своето влияние върху икономиката, производителността на труда, ефективността на управлението, образованието, здравеопазването и ежедневието на хората. Путин напомни, че много страни вече са приели собствени стратегии за развитие на изкуствения интелект.\"И ние, естествено, трябва да гарантираме технологичен суверенитет в сферата на изкуствения интелект, което е най-важното условие за устойчивостта на нашия бизнес и икономика, за качеството на живота на руските граждани, за сигурността и отбранителната способност на държавата\", заяви руският лидер и добави: \"Става дума не само за алгоритмите за отделни, тясно специализирани задачи, трябват ни именно универсални решения, чието използване дава максимален ефект, при това във всеки отрасъл\".Руският президент посети основаното от Сбербанк училище за програмиране, където се запозна с разработки в областта на изкуствения интелект. В началото на изложението го приветства цифровият аватар на Сбербанк, създадената в Русия с помощта на изкуствен интелект виртуална телевизионна водеща на име Елена.Путин се запозна също и с разработки за визуално разпознаване на лица и обекти на компанията \"Вижън лабс\", със системи за анализ на транспортните потоци в Москва и технологии за издирване на заподозрени лица на оживени публични места. ", "date": "2019.05.30", "title": "Путин: Имаш ли монопол при изкуствения интелект, ставаш световен лидер"}
{"url": "http://www.cross.bg/dyulgerov-markovski-pirogov-1605501.html", "text": "/КРОСС/ Режисьорът Георги Дюлгеров е в спешната болница \"Пирогов\", след като е бил блъснат от кола днес.За инцидента съобщи във фейсбук журналистът Игор Марковски. Създателят на филми като „Мера според мера\", \"Авантаж\" и \"Козелът\" е със сериозни наранявания, но е жив. \"Днес следобед някакъв джигит връхлита с колата си върху Дюлгеров, който в този момент кара колело из малките улички на София\", пише Марковски.В момента на Дюлгеров се правят обстойни прегледи за оценка на състоянието му, контактен е и на този етап няма непосредствена опасност за живота му, коментират от \"Пирогов\". ", "date": "2019.05.30", "title": "Кола блъсна режисьора Георги Дюлгеров "}
{"url": "http://www.cross.bg/pasi-gergana-pravata-1605493.html", "text": "/КРОСС/ Гергана Паси осъди фотографи от предаването \"Папараци\", по времето, когато водеща бе Николета Лозанова. За това съобщи самата тя. Семейство Паси бяха разтревожени от факта, че две коли ги преследват непрестанно. Публикуваха във Фейсбук снимки на евентуалните преследвачи и потърсиха помощ от властите. В крайна сметка на първа инстанция съдът решава, че личното им пространство е нарушено.Делото идва след подадена жалба в полицията. Семейство Паси печелят първия тур.\"Свободата на медиите срещу свободите на личността Софийският районен съд поставя началото на българска съдебна практика по делото Гергана Паси срещу \"Папараци\" С признателност за тихата, професионална защита на адвокат Александър Кашъмов. Едва ли си спомняте онази сага от преди 4 години, в която моето семейство беше следено в продължение на седмици, различни коли паркираха пред дома ни, следяха ни на частни и публични събития, във фризьорски салон, в автомивката, на светофара, на летището... В продължение на повече от месец нито на мен, нито на Соломон ни хрумна дори и за секунда, че това са \"журналисти\". Но пък всяка друга болна мисъл мина през главите ни - от \"Наглите\" и \"Недосегаемите\", през трафиканти на дрога, до обикновени крадци на апартаменти. Започнахме да отменяме ангажименти, за да сме при децата, наложи се да аташираме човек към малките през деня, да се чуваме много по-често с учителите в детската градина, с бабите и дядовците и пр. Описвам тези подробности, за да стане ясно, че това не беше каприз или \"мрънкане на публични хора\", а вопъл на нормален човек, когато личната му свобода е превзета с комерсиални цели, без да е налице сериозен обществен интерес\" жалва се Гергана Паси в личния си профил.\"Колизията между основните права и свободи на различните граждани е регламентирана чрез общия правен принцип, възпроизведен в чл.57 от КРБ, недопускащ злоупотреба с права и тяхното упражняване, ако то накърнява права или законни интереси на други. В частност свободата на словото и печата и другите средства за масова информация следва да бъде разглеждана като своеобразен балансьор между правата на личността и интереса на обществото да бъде информирано, като при постигане на изискуемия законен баланс следва да се еднакво добре защитени и правата на личността, и правата на обществото... Публиката няма правно защитим интерес да се осведомява за неща от личния живот на лицето, независимо, че е същото е публична личност. Дори такъв интерес да е налице, публикуване на информация с комерсиална цел следва да се подчини на правото на личен живот\", пише в решението си Софийския районен съд. ", "date": "2019.05.30", "title": "Гергана Паси осъди фотографи от предаването \"Папараци\""}
{"url": "http://www.cross.bg/izlozhbata-plovdiv-files-1605487.html", "text": "/КРОСС/ След едногодишна пауза, НОЩ Пловдив обяви своето завръщане между 13 и 15 септември тази година под мотото \"Общо място\". Коя и каква е нашата идентичност, пазим ли и как семейната памет, смеем ли да преминаваме личните си граници и кога - това са основните въпроси, които програмата на фестивала ще изследва през 2019 г. Носител на множество отличия и награди, той изиграва важна роля в кандидатурата и подготовката за Пловдив - Европейска столица на културата 2019. Основните акценти в многото и разнообразни събития на НОЩта този септември са създадени специално за нея и формират кураторската й програма, съставена от Владия Михайлова (галерия \"Васка Емануилова\" при СГХГ). Част от тях ще влязат през \"задния вход\" на Стария град, разкривайки една по-малко популярна част около Източната порта, други ще запознаят жадните за съвременно изкуство посетители с работата на обещаващи артисти от Австрия и България, представена от кураторите на Колекция EVN в централната част на града, или ще отворят отново вратите на детмаг \"Снежанка\" с изложбата Open Art Files, посветена на историята на съвременното българско изкуство и курирана от Вера Млечевска, куратор и на Българския павилион на 58-ото Биенале на изкуствата във Венеция.И трите събития - изложбата \"Общо място\" в Данчовата къща, къща Стамболян и публичното пространство при Източната порта, изложбата с български и австрийски автори и изложбата Open Art Files в детмаг \"Снежанка\", са инициирани, продуцирани и организирани от фондация \"Отворени изкуства\".", "date": "2019.05.30", "title": "Нощта на музеите и галериите се завръща в Пловдив "}
{"url": "http://www.cross.bg/bulgariya-pravosudieto-sutrydnichestvo-1605497.html", "text": "/КРОСС/ Министърът на правосъдието Данаил Кирилов се срещна с Хартмут Ранк, директор на „Програма за върховенство на закона за Югоизточна Европа\" на Фондация „Конрад Аденауер\" (RLP SEE).Хартмут Ранк изрази готовност за сътрудничество, обмяна на опит и добри практики в областта на правосъдието. „Това е важна стъпка към укрепване на институционалното и съдебно сътрудничество между Германия и България\", заяви министър Кирилов.   На срещата в Министерството на правосъдието присъстваха още ръководителят на представителството на фондацията в България Торстен Гайслер и заместник-министрите на правосъдието Десислава Ахладова и Евгени Стоянов.Представителите на Фондация „Конрад Аденауер\" бяха запознати с модела на гражданската конфискация в България по новия закон, влязъл в сила през януари 2018 г., като бе подчертано, че правната рамка се оценява изключително високо от Европейската комисия в рамките на Механизма за сътрудничество и оценка (МСО). Отбелязано бе, че в последният доклад по МСО са отчетени усилията на правителството за цялостната правна рамка за противодействие на корупцията.По време на срещата бяха поставени и теми, свързани с несъстоятелността и системата за изпълнение на наказанията в България.  ", "date": "2019.05.30", "title": "Министър Кирилов се срещна с представители на Фондация „Конрад Аденауер“  "}
{"url": "http://www.cross.bg/opakovki-otpadutzi-bulgariya-1605496.html", "text": "/КРОСС/ През 2018 г. \"Екопак България\" събра и рециклира 100 959 т отпадъци от опаковки. Това е 60,69% от декларираните от производителите количества опаковки на българския пазар при поставена от МОСВ цел 60%. Това стана ясно по време на отчета на „Екопак България\" за предходната година. Компанията запазва лидерската си позиция с 41.85% пазарен дял. 1189 компании, членуващи в организацията, са декларирали, че през 2018 г. са пуснали на българския пазар 166 371 т опаковки. От тях „Екопак България\" е събрала разделно и предала за рециклиране 100 959 т  отпадъци от опаковки. От тях 46 667 т  са били хартия и картон, 24 103 т -  стъкло, 18 003 т - пластмаса, 5064 т - метал и 7079 т - дървесина.\"За последните 5 години организацията отчита среден ръст на година от 5% на събраните и рециклирани отпадъци от опаковки\", съобщи изпълнителният директор на „Екопак България\" Тодор Бургуджиев.Според него едно от най-големите предизвикателства пред организациите за оползотворяване на отпадъци от опаковки е събирането и рециклирането на алуминиевите опаковки. До момента конкретна цел за алуминий не е поставяна, а има обща цел за рециклиране на отпадъци от метални опаковки. Според пакета \"Кръгова икономика\" целта е до 2030 г. страните-членки да събират и рециклират 60% от този вид опаковки. Европейската стратегия за опазване на планетата поставя много високи цели и за рециклиране на останалите видове опаковки.\"През следващите години са нужни сериозни инвестиции за изпълнение на целите, както реализацията на нови проекти за осигуряване на по-големи количества отпадъци за рециклиране. Такъв пилотен проект „Екопак България\" започна тази година - отпадъците от ХОРЕКА и търговски обекти в избрани общини събираме и извозваме за наша сметка\", съобщи г-н Бургуджиев.Темата за отговорността на всеки жител на планетата за нейното опазване става все по-актуална. От основаването си преди 15 години до днес „Екопак България\" приема за своя мисия екологичното възпитание от най-ранна детска възраст. Един от проектите за осъществяване на тази мисия е създаването на платформата \"Рециклиращо училище. Учители за чиста природа\" и разработването на безплатни методически указания и помагала за провеждане на еко час на класа от 1 до 12 -и клас. За 2018 г. към нея са се присъединили  178 учители от 107 училища в цялата страна\", съобщи г-жа Мариана Петкова, мениджър \"Връзки с обществеността и комуникации\".    ", "date": "2019.05.30", "title": "“Екопак България” отчете 15 години лидерство в управлението на отпадъци"}
{"url": "http://www.cross.bg/hari-kralitzata-elizabet-1605481.html", "text": "/КРОСС/ Принц Хари имаше възможност да прекара малко време с е баба си - кралица Елизабет II.Принцът напусна уединения си дом във Фрогмор котидж в замъка Уиндзор, за да посети третото градинско парти за годината, организирано от кралицата в Бъкингамския дворец.За кралското събитие той бе избрал класически костюм и цилиндър. Хари посрещаше гостите заедно с кралицата, която носеше светлорозов костюм за повода.Елизабет II и внукът ѝ стояха рамо до рамо, докато поздравяваха присъстващите на събирането, на което пристигнаха и принцесите Беатрис и Юджини. Тя бяха облечени съответно в кремава едноцветна рокля и във флорален тоалет.Въпреки облачното време партито бе многолюдно, а всички бяха избрали свежи пролетни нюанси за повода.Това бе и вторият ангажимент на Хари с кралицата в сряда. Преди това двамата се срещнаха с капитаните на отборите, които ще участват в световната купа по крикет. ", "date": "2019.05.30", "title": "Принц Хари и Елизабет II посрещаха гости на третото чаено парти"}
{"url": "http://www.cross.bg/arabadzhieva-sofiya-geshev-1605500.html", "text": "/КРОСС/ Бизнесдамата Маринела Арабаджиева, която бе арестувана в Испания, кацна със самолет на летище София малко след 17:10 часа, с което бе изпълнена екстрадицията й. Тя бе разрешена от испанските съдебни власти по дело на Специализираната прокуратура срещу нея и част от семейството й за участие в престъпна група, данъчни престъпления и пране на пари.Арабаджиева бе върната в София с редовен полет от Мадрид. Както е известно, тя и съпругът й Ветко Арабаджиев бяха задържани на 7 март, след 6-месечно издирване, в имение на Георги Семерджиев в градче край Барселона.Съпругът й бе върнат в началото на май.От летище София Арабаджиева бе качена в кола на съдебна охрана и откарана в следствен арест, където разследващи ще я запознаят с обвиненията, които са й повдигнати.\"Прибираме си олигарсите от цял свят по родните места. Това е ситуацията след повдигнати обвинения\", заяви зам.-главния прокурор Иван Гешев по повод на екстрадицията на Маринела Арабаджиева.Екстрадицията на Арабаджиева се забави заради изискани допълнителни документи за обвиненията срещу нея.Тя е с обвинение за участие в организирана престъпна група за пране на пари и данъчни престъпления.\"Няма как ти да засегнеш сериозни икономически интереси - говоря за случая с Арабаджиеви, говоря за случая с Баневи, за случая с кой ли още не - с Миню Стайков, защото зад това стоят пари. Няма как тези хора независимо дали се харесват или не се харесват, дали се обичат или не се обичат, да не се обединяват в клубове по интереси. И техният интерес е това да не се случи да не продължава, те да не бъдат арестувани, да бъдат оправдани, да бъдат пуснати, да докажат че нищо не се е случило и прокуратурата е виновна. Това са нормални защитни реакции. Атаката, която се развива срещу определени представители на прокуратурата и изпълнителната власт, е лесно обяснима и предвидима\", категоричен е Гешев.\"Стараем се максимално бързо да приключваме досъдебните производства, в разумен срок, въпреки че това са едни огромни разследвания - говорим за десетки милиони само по обвиненията по това дело. Естествено и анализ на доказателства, и документи и какво ли още не, доста сериозна фактическа сложност и правна и говоря не само в България. А в България при тези закони, които съществуват, нивото на трудност се повишава десетина пъти в сравнение, с която и да е друга европейска държава\", заяви още Гешев. ", "date": "2019.05.30", "title": "Самолетът с Маринела Арабаджиева кацна на летище София"}
{"url": "http://www.cross.bg/grazhdanskoto-vuzdyhoplavane-bezopasnost-1605492.html", "text": "/КРОСС/ Министърът на транспорта, информационните технологии и съобщенията Росен Желязков назначи одит в Главна дирекция \"Гражданска въздухоплавателна администрация\" (ГД ГВА), съобщиха от МТИТС.Одиторите ще проверят изпълнението на контролните и регулаторни функции на главната дирекция, свързани с осигуряване на безопасността на гражданското въздухоплаване. Предметът на проверката включва и изследване на капацитета за изпълнение на контролната и административнонаказателната дейност, функциите по сертифициране и надзор, както и управлението на работните процеси в администрацията.Министър Желязков разпореди на ГД ГВА да извърши пълен анализ на нормативната уредба, регламентираща безопасността на гражданската авиация, включително и регулацията на т.нар. лека авиация. Резултатите от анализа ще дадат необходимите данни за предприемане на промени, които биха засегнали и Националния план за безопасност в гражданското въздухоплаване, одобрен през ноември 2018 г. Също така е възложена проверка на всички летателни площадки на територията на страната.Предстои да бъде подписано Споразумение за взаимодействие между Европейската агенция за авиационна безопасност, ГД \"Гражданска въздухоплавателна администрация\" и всички национални контролни органи на държавите членки. Чрез него ще се гарантира установяването и поддържането на високо ниво на безопасност в гражданското въздухоплаване в Европейския съюз.За набелязване на допълнителни мерки за подобряване на безопасността на гражданското въздухоплаване министърът е поискал среща с директора на Европейската агенция за авиационна безопасност.С предложения за промени в Закона за гражданското въздухоплаване е предвидено създаването на Национален борд за разследване на произшествия във въздушния, водния и железопътния транспорт.След приключване на проверките министърът ще представи резултатите пред Министерския съвет и ще предложи конкретни мерки в сектора, съобщиха от ведомството. ", "date": "2019.05.30", "title": "Министър Росен Желязков назначи одит във въздухоплавателната администрация "}
{"url": "http://www.cross.bg/myzeii-godina-sveta-1605456.html", "text": "/КРОСС/ За пореден път Лувърът беше обявен за най-популярния музей в света, но това може би не е най-доброто за него, съобщава Си Ен Ен. Музеят в самото сърце на френската столица счупи през миналата година собственият си рекорд за посещаемост, като посрещна 10,2 млн. души. Но препълненият с хора Лувър се оказа последната капка в чашата на търпението на персонала и серия от стачки заляха музея през седмицата. „Лувърът се задушава\", посочва в изявление профсъюзът на музейните работници. „Посещаемостта се е увеличила с над 20% от 2009 г., но самият дворец не се е разраснал\",се допълва в комюникето. „Днешната ситуация е просто неуправляема\". Музеят беше затворен в понеделник и отвори едва в сряда следобед - по-късно от първоначално обявеното, заради среща с афектирания персонал.Дълги опашки от посетители се извиха пред музея през седмицата и тези, без предварителна резервация, бяха отпращани. Лувърът счупи собствения си рекорд по посещаемост миналата година, поставен за пръв път през 2012 г., след като отбеляза рязък спад на уристите през 2017 г., което беше отдадено на цялостния спад в туристическия сектор на Париж. Видеото на Бионсе и Джей Зи, заснето в двореца обаче изигра своята роля и отново възвърна популярността му.Но докато броят на посетителите във френския музей расте, като цяло посещаемостта сред 20-те водещи културни институции в света за миналата година, остава слаба, но стабилна, показват данните на Индекса на музеите. Националният музей на Китай заема престижното второ място в класацията за най-популярен музей в света с близо 8,6 млн. посетители за миналата година - почти 7% увеличение. В престижната тройка се нарежда и Музеят Метрополитън в Ню Йорк. Веднага след него са Музеите на Ватикана и Националният въздухоплавателен и космически музей във Вашингтон.", "date": "2019.05.30", "title": "Най-посещаваният музей в света - Лувърът, се „задъхва” от туристи"}
{"url": "http://www.cross.bg/evgeniya-apelativniyat-otlozhi-1605489.html", "text": "/КРОСС/ Апелативният специализиран съд отложи за 6 юни гледането на мярката на Евгения Банева, предаде БГНЕС.Съдът назначи, след искане на защитата, съдебно медицинска експертиза. Семейството Николай и Евгения Баневи бяха предадени от френските власти на разследващия екип от Специализираната прокуратура на 6 декември 2018 г. Те са в ареста по обвинение за участие в организирана престъпна група за данъчни и длъжностни престъпления и пране на пари. ", "date": "2019.05.30", "title": " Апелативният спецсъд отложи мярката на Евгения Банева"}
{"url": "http://www.cross.bg/banka-evroto-hurvatiya-1605490.html", "text": "/КРОСС/ Хърватският финансов министър Здравко Марич и гуверньорът на централната банка Борис Вуич призоваха Хърватия да се присъедини към Единния механизъм за надзор на Европейската централна банка, което е първата стъпка към влизането на страната в еврозоната.Според медии в Загреб процедурата по замяната на хърватската куна с еврото може да се случи след пет години, съобщава БГНЕС.Хърватският финансов министър Здравко Марич и гуверньорът на централната банка Борис Вуич призоваха Хърватия да се присъедини към Единния механизъм за надзор на Европейската централна банка, което е първата стъпка към влизането на страната в еврозоната.Според медии в Загреб процедурата по замяната на хърватската куна с еврото може да се случи след пет години, съобщава БГНЕС. ", "date": "2019.05.30", "title": "Хърватия иска да въведе еврото"}
{"url": "http://www.cross.bg/serifos-plazh-zamursyavaneto-1605458.html", "text": "/КРОСС/ Първият плаж без тютюнев дим беше обявен на гръцкия остров Серифос, съобщава вестник \"Етнос\".Плажът Вая на остров Серифос стана първият плаж на Цикладските острови и в цяла Гърция, на който е забранено пушенето. За пушачите там ще бъде определена специална зона. Инициативата за това решение е на общината в Серифос и на благотворителната фондация \"Атанасиос К. Ласкаридис\".Решението следва подобни практики, приложени във Франция и в Испания, и има за цел както премахване на тютюнопушенето на плажа, така и превенция на замърсяването на морето. Плажът Вая е защитена зона, част от мрежата \"Натура 2000\".Инициативата на Серифос има за цел да повиши чувствителността на обществото и да предотврати замърсяването в зародиш, защото угарките от цигари, за разлика от другите замърсители, не се пренасят на плажовете от друго място, а просто се оставят и \"забравят\" там.  ", "date": "2019.05.30", "title": "Забраниха пушенето на гръцки плаж "}
{"url": "http://www.cross.bg/kyltyrnoto-nasledstvo-zakona-1605455.html", "text": "/КРОСС/ Правителството одобри проект на Закон за изменение и допълнение на Закона за културното наследство на днешното заседание на Министерски съвет. С предлаганите промени се изпълняват пет мерки за опростяване и привеждане на услугите за бизнеса в съответствие със Закона за ограничаване на административното регулиране и административния контрол върху стопанската дейност, съобщават от правителствената пресслужба.Регламентират се документите, удостоверяващи наличието на изискванията на Закона за културното наследство за извършване на музейна дейност от частни музеи и се намалява срока за издаване на разрешението от министъра на културата.Регламентират се изискванията, при които се извършва съгласуването на планове за опазване и управление, устройствени планове и специфичните правила и нормативи към тях, заданията за тяхното изготвяне, както и на инвестиционни проекти и искания за намеси в защитени територии за опазване на културното наследство.Създава се законова уредба на изискванията за издаване на разрешения за изработка на копие и реплика на културни ценности със световно и национално значение или национално богатство и за извършване на консервация и реставрация на движими културни ценности национално богатство, които до момента се съдържат в подзаконови нормативни актове.На снимката Тютюневите складове в Пловдив  ", "date": "2019.05.30", "title": "Правителството одобри промени в Закона за културното наследство "}
{"url": "http://www.cross.bg/sofiya-tryda-predlaga-1605474.html", "text": "/КРОСС/ София предлага три сгради за седалище на Европейския орган по труда - това става ясно от оповестените днес предложения на четирите столици от ЕС, които кандидатстват за новата европейска агенция.Конкуренти на София в съревнованието са Никозия, Рига и Братислава. София е готова да предостави избраното място от началото на следващата година или по-рано. Правителството предлага да покрие наема за първите 18 месеца на агенцията.Никозия е единствената столица, която приема безплатно Европейския орган по труда, но за сметка на това дава оферта само за една сграда.Очаква се Европейската комисия да направи оценка на предложенията до края на седмицата, а победителят да бъде обявен на 13-ти юни след гласуване в Комитета на постоянните представители в ЕС.В началото на март представителите на страните членки постигнаха съгласие по критериите, по които ще се оценяват кандидатурите - географски баланс, наличност на работни места, достъпност, училища за децата на служителите, достъп до пазара на труда, социална сигурност и медицинско обслужване за съпрузите и децата на служителите. ", "date": "2019.05.30", "title": "София предлага 3 сгради за седалище на Европейския орган по труда "}
{"url": "http://www.cross.bg/fraiitas-sushto-chervo-1605461.html", "text": "/КРОСС/ „Ракът на дебелото черво е третото най-често срещано онкологично заболяване в западния свят. По-често при мъжете се срещат ракът на простатата и белия дроб номер, докато при жените по-често срещан е само ракът на гърдата.\" - това твърди австрийският хирург др. Алексис Фрайтас от Wiener Privatklinik, специалист по чревни и ректални заболявания.Според специалистът има различни фактори за развитието на това заболяване. Номер едно и две от тях са пушенето и наднорменото тегло, но те са пряко следвани от липсата на спорт и неправилната диета. Важно е да се знае, че честата консумация на алкохол също допринася за по-честите появи на заболяването.Разбира се генетичният фактор също е важен наред с хроничните възпалително заболявания. За хората с роднини от първа степен, които страдат от рак на дебелото черво, рискът е по-висок, като по-уязвимият пол са мъжете.Др Алексис Фрайтас смята, че превенцията е ключов фактор за доброто излекуване. Общата успеваемост на лечението на това заболяване е приблизително 60%, което се дължи на факта, че много често заболяването е открито в напреднал стадии. В много случаи, при ранно диагностициране без метастази до пълно възстановяване може да се стигне и само чрез хирургично лечение. „В други случаи и усложнения обаче се налага да вложим пълно въоражение от нашите различни специалисти - операция, химиотерапия, лъчетерапия, имунотерапия\" - отбелязва др. Фрайтас. За него като онкологичен хирург, голям напредък са операциите, при които се прилага минимално инвазивен подход (операции, които се правят с единичен разрез с минимален размер), но след това допълва: „Освен това обаче, заедно със специалистите от онкологията смятам, че имунотерапията също има огромен принос за успешно лечение.\"Преди всичко обаче, за да не се стига до операции и терапии, най-важно е човек да се погрижи сам за себе си.  „Най-важният скринингов тест за рак на дебелото черво е колоноскопията. При нея полипите, по които има закачени карциноми, могат да бъдат открити и незабавно отстранени. Изследванията на фекална кръв, генетични тестове и CT-колография също са полезни. Препоръчвам на всички хора навършили 50 години да се изследват веднъж годишно, а тези с генетична предразположеност дори няколко години по-рано\", съветва д-р Фрайтас.", "date": "2019.05.30", "title": "Колоноскопията е задължителна след 50"}
{"url": "http://www.cross.bg/izborite-makron-provedeno-1605491.html", "text": "/КРОСС/ Рейтингът на френския президент Еманюел Макрон е паднал с 2%, сочи проучване, проведено след изборите за Европейски парламент от център „Odoxa\", съобщава БГНЕС. Според даннните само 30% от респондентите смятат Макрон за \"добър президент\", а 70% (с 3 на сто повече, отколкото миналия месец) не подкрепят неговите дейности.Президентската партия „Напред, република\" се класира на второ място в изборите за ЕП, проведени във Франция. Формацията спечели 22,41% от гласовете. Партията на Марин льо Пен застана начело.Изследването е проведено онлайн на 27 май. В него са взели участие 980 души на възраст над 18 години.", "date": "2019.05.30", "title": "Проучване: Рейтингът на Макрон е паднал след изборите за ЕП"}
{"url": "http://www.cross.bg/google-maps-yslygata-1605488.html", "text": "/КРОСС/ Камерите, които следят за скоростта, както и ограниченията по пътищата, вече са налични в картите на Google.Достъп до услугата имат потребителите, инсталирали последната версия на приложението. От компанията все още не са публикували официално съобщение за страните, в които услугата е активна.По данни на потребители на Google Maps от нововъведението могат да се възползват шофьорите в Австралия, Бразилия, България, Канада, Чехия, Финландия, Гърция, Унгария, Индия, Индонезия, Израел, Италия, Йордания, Мексико, Холандия, Португалия, Румъния, Русия, Саудитска Арабия, Словакия, Словения, Южна Африка, Испания, Швеция, Обединеното кралство и САЩ.Припомняме, че само преди няколко седмици Google Maps интегрира в платформата си възможността за навигация с използване на градския транспорт в София. ", "date": "2019.05.30", "title": " Google Maps показва камерите на пътя и ограниченията на скоростта"}
{"url": "http://www.cross.bg/spasitelni-tyrtziya-podvodni-1605485.html", "text": "/КРОСС/ Турция е домакин на най-голямото национално учение в рамките на НАТО за подводни издирвателни и спасителни операции, съобщава \"Хюриет дейли нюз\".В учението \"Куртаран\" /\"Спасител\"/ освен Турция участват и редица други държави, включително България, съобщава БТА. Маневрите са започнали на 28 май във военноморската база Аксаз в района на егейския окръг Мугла.Задачата на учението е по въздух и море да бъдат прехвърлени спасителни елементи от страни, където са разположени, до засегнатия район по възможно най-ефективен начин, каза полк. Ниязи Угур, командир на спасителни и подводни лодки.Учението има за цел да спомогне за разработване на методи за съвместни операции в бъдеще по спасяване на подводния персонал на страни от и извън НАТО и въвеждане на съвременни спасителни системи и възможности, добави той.Сред страните участнички са още Азербайджан, Алжир, Бразилия, Грузия, Италия, Канада, Катар, САЩ, Франция. Маневрите се следят от Международния офис за спасяване и евакуация на екипажа на подводни лодки /ISMERLO/. ", "date": "2019.05.30", "title": "Турция - домакин на най-голямото национално учение на НАТО "}
{"url": "http://www.cross.bg/sofiya-gerb-izpulnenie-1605483.html", "text": "/КРОСС/ Тактилните ленти на \"Графа\", които водят незрящите в стената, са олицетворение на управлението на ГЕРБ в София, каза лидерът на БСП в столицата на първата сесия на СОС след евроизборитеУправлението на ГЕРБ вкара София в задънена улица. Това заяви лидерът на БСП - София и председател на групата на социалистите в СОС Калоян Паргов на първата сесия след евроизборите. Повече от месец Столичният общински съвет не работеше заради кампанията по избор на български представители в Европейския парламент.\"Тактилните ленти на \"Графа\", които водят незрящите в стената, са олицетворение на управлението на ГЕРБ в София, каза още той. -Резултатите за столицата на евроизборите ясно показват мнението на софиянци за това, което се случва в града в последната година, а и повече. Сагата около ремонта на \"Граф Игнатиев\" върви към финал, а ние с изненада разбрахме, че гръмките закани за големи санкции от по няколко милиона за некачествено изпълнение на ремонтните работи, всъщност са се смалили само до 106 000 лева. Затова имаме въпрос към кмета Йорданка Фандъкова - така ли управлява парите на столичани? Очевидно и доказано некачествен ремонт за няколко десетки милиона е приет срещу санкция от 106 000 лева?! Това ли е оценката на Столична община за качеството на ремонта на \"Граф Игнатиев\"? Защото оценката на гражданите на София, която всеки ден виждам в медиите и социалните мрежи, е коренно противоположна\". Калоян Паргов призова кмета Йорданка Фандъкова да застане пред столичани и да каже истината за този ремонт. \"И да наложи реални санкции за некачественото изпълнение, както и да настоява за корекции вместо да замазва нещата и тихомълком да се измъква от неудобната ситуация, добави той. - Недопустимо е да се примирим с факта, че плочките са неравни и криви и ще си се спъваме в тях, докато ходим. Когато човек прави ремонт в дома си и види, че изпълнението е некачествено, настоява майсторите да си свършат работата и едва тогава им плаща. Столична община е длъжна да има същото отношение към ремонтите в София. Защото това е нашият дом.Управляващите нямат право да си затварят очите пред некачественото изпълнение и да подминават с \"Айде, карай да върви! Следващият път - по-добре\". Това е скандално безотговорно поведение! Затова ние ще настояваме до последно да си свършат работата. Искаме качество на ремонтните работи, което напълно да отговаря на европейските стандарти\". Лидерът на БСП - София добави, че управляващото мнозинство в столицата очевидно е делегитимирано, предвид резултатите от евроизборите в неделя. \"Ако погледнем числата, разликата между ГЕРБ и БСП в София е едва 15 000 гласа на фона на 1,2 милиона избиратели, коментира той. - БСП печели три района, а в дузина разликата в полза на ГЕРБ е само между 100 и 500 гласа. Едно е сигурно - очертава се повече от оспорван местен вот наесен. Затова предлагам на управляващите в София, след всичките тези скандали около ремонтите, до края на мандата този Столичен общински съвет да вземе няколко конструктивни решения, касаещи наболели проблеми в дневния ред, и с това да приключи този мандат. Нека да не се захващатповече с мащабни ремонти и да се излагат още!\".", "date": "2019.05.30", "title": "Калоян Паргов: Управлението на ГЕРБ вкара София в задънена улица"}
{"url": "http://www.cross.bg/obshtinskite-zhilishta-slavchev-1605484.html", "text": "/КРОСС/ Кметът Йорданка Фандъкова нарушава правилата на Столичния общински съвет, като бави отговорите на питанията от общинските съветници. Това заяви председателят на ПП МИР и общински съветник инж.Симеон Славчев по време на днешното заседание на СОС. Той коментира, че е получил отговор на питанията си за изкоренените дървета на \"Граф Игнатиев\" и управлението на общинските жилища след 67 дни, вместо определените за това 30 дни.  Отговорите са били получени от Славчев в навечерието на днешното заседание, което е неуважение към общинските съветници и към столичани, които те представляват, беше категоричен председателят на ПП МИР. Той припомни, че самите питания продължават да не се публикуват на сайта на Столична община, а се качват само отговорите на кмета. По този начин столичани се дезинформират, коментира общинският съветник и заяви, че „Политическа група 5\" подготвя нова промяна в Правилника за дейността на СОС, според която да се забрани да се пускат отговори на питания вечерта преди заседанието, а да се пускат минимум 3 дни преди това.Славчев изрази недоволство от отговора на кмета във връзка с въпроса му за общинските жилища. В питането му бяха зададени теми като неизплатени задължения, които са генерирани от наемателите на общинските жилища и как се изплащат те, както и колко са общинските жилища, получени от обезщетения или замени на общински терени. Председателят на ПП МИР заяви, че в комисиите в СОС многократно е ставало дума, че има натрупани задължения от наематели, които Столична община трябва да плати със средствата на столичани. Оказва се, че управляващите София не желаят да изнесат тези данни или не са наясно колко е стойността на неплатените сметки.Инж. Славчев обърна внимание и на факта, че съществуващите системи, които играят ролята на регистър явно не работят ефективно, тъй като справката по неговото питане е правена от кметовете на райони, посредством хартиен носител, вместо да се генерира автоматично от регистъра. Той коментира, че не получава ясен и категоричен отговор по въпроса си, и че има много нуждаещи се хора, които биха могли да ползват тези жилища, а това може да стане само ако те се управляват адекватно. Младите лекари и младите специалисти в областта на образованието също биха могли да се ползват от ниските наеми на тези имоти, като така се стимулират добрите специалисти да останат да работят в България, каза още Славчев.", "date": "2019.05.30", "title": "Кметът на София не знае колко са задълженията на общинските жилища"}
{"url": "http://www.cross.bg/grazhdanskoto-vuzdyhoplavane-bezopasnost-1605482.html", "text": "/КРОСС/ Министърът на транспорта, информационните технологии и съобщенията Росен Желязков назначи одит в Главна дирекция „Гражданска въздухоплавателна администрация\" (ГД ГВА).Одиторите ще проверят изпълнението на контролните и регулаторни функции на главната дирекция, свързани с осигуряване на безопасността на гражданското въздухоплаване. Предметът на проверката включва и изследване на капацитета за изпълнение на контролната и административнонаказателната дейност, функциите по сертифициране и надзор, както и управлението на работните процеси в администрацията.Министър Желязков разпореди на ГД ГВА да извърши пълен анализ на нормативната уредба, регламентираща безопасността на гражданската авиация, включително и регулацията на т.нар. лека авиация. Резултатите от анализа ще дадат необходимите данни за предприемане на промени, които биха засегнали и Националния план за безопасност в гражданското въздухоплаване, одобрен през ноември 2018 г. Също така е възложена проверка на всички летателни площадки на територията на страната.Предстои да бъде подписано Споразумение за взаимодействие между Европейската агенция за авиационна безопасност, ГД „Гражданска въздухоплавателна администрация\" и всички национални контролни органи на държавите членки. Чрез него ще се гарантира установяването и поддържането на високо ниво на безопасност в гражданското въздухоплаване в Европейския съюз.За набелязване на допълнителни мерки за подобряване на безопасността на гражданското въздухоплаване министърът поиска среща с директора на Европейската агенция за авиационна безопасност.С предложения за промени в Закона за гражданското въздухоплаване е предвидено създаването на Национален борд за разследване на произшествия във въздушния, водния и железопътния транспорт.След приключване на проверките министърът ще представи резултатите пред Министерския съвет и ще предложи конкретни мерки в сектора. ", "date": "2019.05.30", "title": "Министър Росен Желязков назначи одит в ГД ГВА"}
{"url": "http://www.cross.bg/tyristicheskoto-predade-korabche-1605476.html", "text": "/КРОСС/ Потъването на туристическото корабче в Будапеща, при което загинаха най-малко седем южнокорейски туристи, е станало за около седем секунди, предаде Асошиейтед прес. Агенцията се позова на унгарската полиция. Спасителната операция бе затруднена от дъждовете и бързите течения на река Дунав. Издирването на 21-те души, които са в неизвестност след потъването на корабчето, продължава и в Сърбия. Унгарската полиция започна разследване на потъването на туристическото корабче, предаде Франс прес.", "date": "2019.05.30", "title": "За 7 секунди е потънал туристическият кораб в Дунав"}
{"url": "http://www.cross.bg/agentziyata-vpisvaniyata-etap-1605478.html", "text": "/КРОСС/ Достъпът на някои регистри на Агенцията по вписванията ще бъде ограничен в определени дни на юни, като целта оптимизацията на компютърните системи и програмните продукти, съобщават от агенцията.Като първи етап от планираното оптимизиране, в периода от 15.00 ч. до 18.30 ч. на 1 юни 2019 г. (събота), както и на 8-9 юни 2019 г. (събота/неделя) и 15-16 юни 2019 г. (събота/неделя) електронните услуги, предоставяни от Имотен регистър, Търговски регистър, Регистър БУЛСТАТ и Регистър на имуществените отношения на съпрузите няма да бъдат достъпни.Потребителите на електронните услуги, ще бъдат допълнително уведомени, на официалния сайт на Агенцията по вписванията за точното времетраене на спиранията, за датите 8-9 и 15-16 юни 2019 г.Периодите и времетраенето на процедурите, в които ще се извършват действията по оптимизация, са съобразени с очакваните натоварвания на системите.Първият етап от планираното оптимизиране е предвиден непосредствено след края на кампанията за деклариране на действителните собственици - 31 май и възможно най-отдалечен от пика на кампанията по подаване на годишни финансови отчети - 30 юни, пише в съобщението. ", "date": "2019.05.30", "title": "Ограничават временно достъпа до някои регистри на Агенцията по вписванията през юни "}
{"url": "http://www.cross.bg/stoki-geografski-prietiya-1605479.html", "text": "/КРОСС/ Глоба от 500 до 3000 лв. ще се налага на търговците, които не спазват европейския регламент и блокират на географски принцип стоки или услуги. Това предвиждат текстовете в преходните и заключителни разпоредби от приетия на второ четене Закон за дейностите по предоставяне на услуги.Целта на законопроекта е да синхронизира законодателството с изискванията на Регламент на Европейския съюз от 28 февруари 2018 г. за преодоляване на необоснованото блокиране на географски принцип и на други форми на дискриминация въз основа на националността, местопребиваването или мястото на установяване на клиентите в рамките на вътрешния пазар общността.С приетия вече закон се блокира идеята за законопроект, според който всички големи вериги са длъжни да предлагат асортимент минимум определено количество в български стоки. Става въпрос за продукти от първа необходимост. Според предлаганата нова регулация по рафтовете в големите търговски вериги трябва да има точно съотношение на вносна и българска стока, за да се защитят родните производители.Идеята бе да се въведе изискване 70% от млечните продукти да са произведени в България, както и 50% от плодовете и зеленчуците през лятото и една трета - през зимата.При месото и колбасите - предложените изисквания бяха за 25% произведени в България продукти. При пилешкото - 5 от 10 предлагани пилета трябваше да са отгледани у нас. Сериозни изисквания се готвят и за щандовете за вино и алкохол - където идеята е 75% от бутилките по рафтовете, да бъдат произведени у нас.Промените трябваше да засегнат само търговските обекти с годишен оборот над 2 милиона лева. Законопроектът бе внесен от БСП, а той бе изготвен от движението \"Произведено в България\", чийто основни радетели са социолозите Андрей Райчев и Кънчо Стойчев.В преходните и заключителни разпоредби на приетия законопроект е предвидено още за едноличните търговци и юридическите лица да се налага имуществена санкция в размер от 1000 до 5000 лв. за всеки отделен случай. При повторно нарушение от страна на търговците, блокирали стоки и услуги на географски принцип глобата ще варира от 1000 до 6000 лв. Предвидената имуществена санкция за всеки следващ случай на нарушение е в размер от 2000 до 10 000 лв. Контролът ще се осъществява от Комисията за защита на потребителите. ", "date": "2019.05.30", "title": "Глоби от 500 до 3000 лв. за налагане на български стоки и дискриминация на вносните"}
{"url": "http://www.cross.bg/prokyratyrata-geshev-obedinyavat-1605477.html", "text": "/КРОСС/ „От иззети телефони се вижда, че има връзка между издирвани по целия свят български олигарси, за атака срещу прокуратурата и ръководители на административната власт в страната\", съобщи в Монтана зам. главният прокурор Иван Гешев, който проследи на място акция на ГДБОП за задържане на организирана престъпна група.„Прибираме си олигарсите от цял свят по родните места\", коментира Гешев. Той поясни, че целта е максимално бързо да бъдат внесени делата срещу тях в съда и там да бъде преценено тези хора виновни ли са, знаели ли са, че ги издирват,  гледали ли са телевизия, не са ли гледали и защо се обединяват в клубове по интереси с други от техния вид със същите репутационни проблеми.„Имам предвид някои хора, които се укриват в Белград\", уточни зам. главният прокурор. „Защо комуникират с тях, защо проверяват и проучват прокурори, видно е от иззети телефони, включително и административни ръководители, които се занимават с техните случаи. Това всичко е обект на проверка. На колегите им е ясно, че последствия от това, което прави прокуратурата ще има\", поясни Гешев.„Те почват да се случват, засега само опити за очерняне и компромати. Няма как да засегнеш сериозни икономически интереси, ако говорим за случаите с Арабаджиеви, с Баневи, с Миню Стайков, ако щете и за конкретния случай в  Монтана, защото зад това седят пари\", коментира още той.Няма как тези хора, независимо от това дали се харесват или не се харесват, дали се обичат или не се обичат, да не се обединяват в клубове по интереси. И техният интерес е това да не се случи, да не продължава, те да не бъдат арестувани, да бъдат оправдани, да бъдат пуснати, да се докаже, че нищо не се е случило и прокуратурата е виновна - това са нормални защитни реакции. Атаката, която се развива срещу прокуратурата и административната власт, е естествена и съвсем предвидима\", заяви още Гешев.", "date": "2019.05.30", "title": "Олигарсите се обединяват, за да атакуват прокуратурата в България"}
{"url": "http://www.cross.bg/tzvetanov-valeri-simeonov-1605475.html", "text": "/КРОСС/ Лидерът на НФСБ Валери Симеонов смята, че оставката на Цветан Цветанов не е негово лично решение.Оставката  на Цветанов е изненада за лидера на НФСБ.\"Практически в цялата история на ГЕРБ Цветанов има своето място на човека, който организира структурите и който извършва цялата дейност по подготовката и реализацията на изборите. В ГЕРБ по принцип оставките са принудителни, няма доброволно подадена оставка. Там има оставчване. В случая става въпрос за оставка, която е поискана от Борисов. Въпросът е защо е поискана тази оставка\".Показателно за Валери Симеонов е, че Цветанов е бил освободен от работа след като е постигнал пробив в местните общини и е откъснал доста сериозен електорат от ДПС.\"Което говори за една предполагаема връзка между господин Борисов и ДПС. Това, разбира се, всичко е в сферата на вероятностите. Виждам връзка между оставката на господин Цветанов и тези 30 милиона, които бяха подарени миналата година на новозакупената ТЕЦ-Варна от Ахмед Доган за студен резерв. Подарени след отказ от ТЕЦ \"Марица-изток-2\".\"Валери Симеонов не смята, че промените в ГЕРБ ще доведат и до промени в голямата коалиция. ", "date": "2019.05.30", "title": "Валери Симеонов: Оставката на Цветанов не е негово лично решение"}
{"url": "http://www.cross.bg/kevr-doklada-reforma-1605472.html", "text": "/КРОСС/ \"Оценката на доклада на КЕВР, която даваме е лоша. Това не ни дава основание да го подкрепим. Независимостта на един орган не означава, че от него нищо не зависи.\" Това заяви народният представител от левицата Таско Ерменков. По думите му има няколко основни аргумента за лошата оценка на доклада. На първо място той отбеляза, че не се посочват съществуващи проблеми в системата и има опит да се премълчи липсата на сътрудничество между КЕВР и изпълнителната власт, особено в областта на т. нар. водна реформа. \"Допълнително все още продължават да лисват критериите, по които КЕВР ще вземе решение дали да разрешава продажбата на енергийни дружества от стратегическо значение\", каза още той. Според него не на последно място левицата няма да подкрепи доклада, защото в него не са отразени мерките, които комисията е предприела по отношение на съмненията за манипулация на продажбите на независимата енергийна борса. В резултат на това, в доклада липсват не само изводи, но и предложения как да бъде подобрена работата в следващите години, заключи Таско Ерменков.Манол Генов: КЕВР е съучастник в неслучващата се ВиК реформа\"Повече от година Законът за ВиК операторите събира прах някъде. Да не би икономически интереси да го държат на рафтчето, за да не се случи тази реформа във ВиК сектора?\" Това каза народният представител от ПГ на \"БСП за България\" Манол Генов по време на дебатите по доклада за работата на КЕВР за 2018 г. Той добави, че КЕВР е съучастник в неслучващата се ВиК реформа. \"Би трябвало КЕВР да имат по-активна позиция и да кажете ясно дали има комуникация с МРРБ, защото реформата трябва да се извърши от министерството\", каза още Генов. Народният представител коментира, че никой не дава отговор и на въпроса- откъде ще дойдат парите за реформа във ВиК сектора. Той уточни, че за да бъде тя ефективна, ще са нужни 12-14 млрд. лв. и добави, че оперативните програми могат да обезпечат 20%-30% от средствата. \"Откъде ще дойдат останалите средства, по какъв механизъм ще стане това финансиране\", попита още Манол Генов.   ", "date": "2019.05.30", "title": "Ерменков за доклада на КЕВР: Независимостта на един орган не означава, че от него нищо не зависи "}
{"url": "http://www.cross.bg/atanasov-dzhon-kompyuturnite-1605473.html", "text": "/КРОСС/ На 1 юни 2019 г. стартира ежегодният конкурс за Наградата „Джон Атанасов\" на Президента на Републиката. Конкурсът носи името на световноизвестния изобретател от български произход Джон Атанасов - създател на първия електронен цифров компютър с регенеративна памет.От началото на инициативата през 2003 г.,  Наградата „Джон Атанасов\" се връчва на изявили се в световен мащаб млади български учени и изследователи в областта на компютърните науки.  Сред лауреатите на президентската награда са ръководители на изследователските центрове на водещите в света в областта на  компютърните науки научно-изследователски институти и мултинационални компании.Участниците в конкурса за наградата през 2019 г. ще се съревновават за отличия в следните категории:1.Награда „Джон Атанасов\" на Президента на Република България;2.Две Грамоти „Джон Атанасов - Ученици и техните преподаватели\" - първата за успехи, постигнати през годината от екип ученик-преподавател в международните олимпиади по информатика и втората за успехи, постигнати през годината от екип ученик-преподавател в международните олимпиади по информационни технологии;3.Грамота „Джон Атанасов - за проект с голям обществен принос\";4.Грамота „Джон Атанасов - за дебютен пробив в областта на компютърните технологии\".Носителите на Наградата и Грамотите „Джон Атанасов\" се определят от жури, съставено от водещи в областта на компютърните науки учени и експерти.Крайният срок за кандидатстване за отличията в отделните категории на Наградата „Джон Атанасов\" е 10 септември 2019 година. Правилата за всяка от категориите и необходимите документи за участие в конкурса са публикувани на сайта на президентската институция. ", "date": "2019.05.30", "title": "Започва конкурсът за Наградите „Джон Атанасов“"}
{"url": "http://www.cross.bg/putyvane-vsichki-vi-1605470.html", "text": "/КРОСС/ По повод Международния ден на детето БДЖ и тази година ще спази добрата си традиция и ще подари безплатно пътуване на всички български деца на възраст до 14 години.Младите пътници могат да се възползват от тази възможност от 00:00 ч. до 24:00 ч. на 1-ви юни във всички пътнически и бързи влакове (2-ра класа). При условие, че пътуването започва с нощен влак, който заминава преди 24:00 ч. на 1-ви юни, безплатното пътуване важи до пристигането на влака в крайната гара на следващия ден.На празничния ден безплатното пътуване за децата до 14 години ще важи и за влака по маршрута Пловдив-Одрин-Пловдив.Възрастта на децата се удостоверява с копие на акт за раждане или друг документ доказващ възрастта, както и с железопътни карти „Дете\" и „Учащ\". Запазените места за всички категории влакове и спалните места се заплащат. Децата на възраст до 10 години задължително пътуват с придружител.БДЖ поздравява своите най-малки пътници с предстоящия празник - Международния ден на детето, и им пожелава щастливо детство, усмивки и весели игри през лятната ваканция!   ", "date": "2019.05.30", "title": "БДЖ подарява безплатно пътуване на децата по случай 1-ви юни"}
{"url": "http://www.cross.bg/leva-zalog-shampionite-1605471.html", "text": "/КРОСС/ Близо 1600 парични печалби и предметни награди раздаде „Еврофутбол\" след първите три дни от кампанията „Седмица на шампионите!\" - това сочи статистиката на българския букмейкър. От тях над 920 са шапки, близо са 260 грил комплектите и близо 370 са бонус залозите.Припомняме, че кампанията стартира на 27 май и ще продължи до 01 юни включително. За тези шест дни футболните почитатели ще изживеят емоцията на два финала на клубните отбори в Европа. Този за Лига Европа вече отмина, но предстои сблъсъка между Тотнъм и Ливърпул за „ушатата\" купа на Шампионската лига.Общо 4200 допълнителни парични печалби и предметни награди очакват клиентите на „Еврофутбол\". Всеки, който е заложил 5 или повече лева в програма „Футбол и други спортове\", може да се участва в „Седмица на шампионите!\". В зависимост от залога участниците могат да се борят за:•\tшапка - при залог от 5 лева и повече.• бонус залог от 5 лева - при залог от 10 лева и повече.•\tгрил комплект - при залог от 15 лева и повече.„Еврофутбол\" желае успех на всички участници!  ", "date": "2019.05.30", "title": "„Еврофутбол\" раздаде близо 1600 награди в първите три дни от „Седмица на шампионите!\" "}
{"url": "http://www.cross.bg/izgaryaniya-zhivota-naprezhenie-1605467.html", "text": "/КРОСС/ 24-годишен мъж от град Долна Оряховица е с опасност за живота, след падане от стълб за високо напрежение в село Присово, съобщиха от полицията.Сигналът за инцидента е подаден на 29 май. Пострадалият е бил откаран в Спешна помощ-Велико Търново. От болницата съобщиха, че мъжът е получил удар от електроволтова дъга.Бил е закаран с над 50% изгаряния по тялото от втора и трета степен, в безсъзнание. След реанимационни действия от медицински екип, е дошъл в съзнание и е транспортиран в Клиниката по изгаряния в \"Пирогов\".Към този момент мъжът е в тежко състояние и с опасност за живота поради големия процент изгаряния. От извършената до момента проверка е изяснено, че 24-годишният мъж е бил качен на стълб за високо напрежение и е паднал от височина около 10 метра.В резултат на това е получил втора степен изгаряния, фрактура на крака и разкъсно-контузни рани. По случая е образувано досъдебно производство. ", "date": "2019.05.30", "title": "Мъж е с опасност за живота след падане от стълб за високо напрежение "}
{"url": "http://www.cross.bg/ministurut-vsichki-avramova-1605462.html", "text": "/КРОСС/ „Наша основна задача е да спрем обезлюдяването и да създадем добри условия за живот и в по-малките населени места. Да подобрим свързаността и възможностите за мобилност на населението.\"Това каза министърът на регионалното развитие и благоустройството Петя Аврамова при откриването на Международната архитектурна конференция SHARE Sofia.„Предизвикателство пред всички, ангажирани в инвестиционния процес, е свръхурбанизацията и това се вижда не само в България\", каза още министърът и допълни, че към големите градове на Европа - както към София, продължават да прииждат все повече хора. Според официалната статистика 73,7 % от българите живеят в големите градове. В шест града с над 100 хил. души е съсредоточено 34,4% от населението на страната или малко над една трета от всички българи. Планирането на развитието на градовете трябва да бъде така, че териториите да бъдат полифункционални, като в тях да има едновременно жилища, офис площи и сгради за свободното време. Пред участниците във форума Петя Аврамова подчерта, че в страната се наблюдава стабилен растеж в строителството, като със средства от републиканския бюджет или по линия на европейската солидарност се обновяват градовете, подобряват се социалната и образователната инфраструктура, както и енергийната ефективност на хиляди обществени и частни сгради. Това открива нови, по-широки  хоризонти пред всички участници в инвестиционния процес - проектанти, архитекти, строители.Ускоряването на отчуждителните процедури, с промените в Закона за държавната собственост, които Парламентът прие, също ще имат положителен резултат за инвестиционните процеси. Пред журналисти министърът коментира, че измененията ще дадат възможност по-бързо да стартират строителни дейности за важни обекти като Околовръстното на София в участъка от ж.к. „Младост\" до АМ „Тракия\" и за участъка Буховци - Белокопитово на АМ „Хемус\", който се бави вече една година, за участъците от Видин до Враца и др.Вече е започнала проверката на състоянието на оградните съоръжения по магистралите, а докладът с резултатите трябва да бъде готов в понеделник. Издадено е разпореждане в момента, в който се констатира повредена мрежа, мантинела или оградни пана, те да бъдат незабавно възлагани и възстановяването им да стартира, обясни министър Аврамова.По отношение старта на тол системата министърът съобщи, че предстои среща с бранша, на която да бъдат обсъдени различни варианти за тарифите на тол таксите. Предстои да бъде свикан и Общественият съвет, конституиран с решение на Народното събрание. „Необходима е голяма обществена подкрепа за приемането на тарифите,  обхвата и въвеждането на тол системата, защото всички в България искаме да имаме добри пътища, а заради недофинансирането на сектора има такива, които са в много лошо експлоатационно състояние\", каза Петя Аврамова. По повод продължаването на Националната програма за енергийна ефективност на многофамилни жилищни сгради министърът заяви, че до сега Програмата дава добри резултати за хората и облика на градовете, като общото мнение е тя да продължи и се обмислят различни варианти за това. Обсъждат се получените предложения за промени в Закона за етажната собственост. Очаква се през есента да има готовност да бъде обявен вариант за неговата промяна. Промени ще претърпи и Наредбата за ВиК услугите, които също предстои да бъдат обявени за обсъждане.  ", "date": "2019.05.30", "title": "Министър Аврамова: Основната ни задача е да спрем обезлюдяването в по-малките населени места"}
{"url": "http://www.cross.bg/kevr-ivan-prirodniya-1605468.html", "text": "/КРОСС/ Парламентът прие годишния доклад на Комисията по енергийно и водно регулиране (КЕВР) за 2018 г. \"За\" гласуваха 94 депутати, 29 - \"против\" и петима \"въздържал се\".Иван Иванов, председател на КЕВР, обеща и през настоящата 2019 г. в своите решения комисията да защитава обществения интерес. При представянето на доклада той подчерта, че отчитайки нивото на приходите на българските граждани, КЕВР не е допуснала резки изменения на цените на електроенергията, природния газ и топлинната енергия.Иванов коментира още, че все повече цените за крайните потребители ще се определят от външни фактори, сред които цената на въглеродните емисии, конфликтите в страните, производители на суров петрол, цената на природния газ и др.Той открои като важни аспекти от дейността на КЕВР за 2018 г. - действията за либерализация на електроенергийния пазар, либерализирането на доставките на природен газ. По думите му стъпка в тази насока е изваждането на независимата енергийна борса на всички производители на енергия, които имат инсталирана мощност 4 MW.Иван Иванов посочи, че в своите решения КЕВР се ръководи от два принципа: решенията да са прозрачни и да са балансирани. \"За да имаме устойчива енергийна система, не трябва да се допусне фалит на дружествата\", каза още председателят на КЕВР. ", "date": "2019.05.30", "title": "Парламентът прие годишния доклад на КЕВР"}
{"url": "http://www.cross.bg/dalaii-lama-suyuz-1605466.html", "text": "/КРОСС/ Русия трябва да се присъедини към Европейския съюз за укрепване на мира на планетата, каза Далай Лама в ексклузивно интервю за РИА Новости.\"Периодично казвам, че Русия трябва да се присъедини към Европейския съюз\", каза Далай Лама.По неговите думи европейските държави са водили кървави войни една с друга в продължение на векове, а след Втората световна война две държави, които изглеждали непримирими врагове - Франция и Германия - са решили, че е много по-добре да мислят за общи интереси, тъй като това го изисква настоящата реалност.„Така се появи Европейският съюз. И благодарение на това, от последната половина на 20 век до днес, страните-членки не са воювали помежду си, не са проливали кръвта на своите граждани\", подчерта Далай Лама.Той също така отбеляза, че смята, че понятията за война и монархия са остарели и днес демокрацията е най-добрата форма на управление. ", "date": "2019.05.30", "title": "Далай Лама: Русия трябва да се присъедини към ЕС "}
{"url": "http://www.cross.bg/micra-nissan-dvigatel-1605469.html", "text": "/КРОСС/ Nissan Micra вече се предлага с изцяло нов 1.0-литров бензинов двигател с мощност от 100 к.с., който се съчетава с безстепенна автоматична скоростна кутия Xtronic (CVT), със 7 предавки в ръчен режим. Освен че създават „повече Micra\" усещане, новият двигател и трансмисия предлагат подобрена динамика, гъвкавост и подходяща за всички пътни условия и начини на шофиране реакция.„Оставайки силно фокусирани върху ефективността и поведението на пътя, новият двигател и трансмисия правят емблематичната Micra още по-привлекателна. Вече наистина сме в състояние да отговорим на нуждите на потребителите на компактни хечбек автомобили както в Европа, така и в България.\", сподели Даниел Иванов, Мениджър маркетинг и комуникации Nissan.Новият двигател и трансмисия са разработени от Алианса Renault-Nissan-Mitsubishi. Използвайки синергията и ресурсите на обединението, от Nissan успяват да надскочат границите на възможностите на трицилиндров, бензинов двигател с турбо компресор, като запазват най-високи стандарти на надеждност и издръжливост, предлагайки и намалени нива на CO2 емисии.Сравнен с ключовите конкуренти от B-хечбек сегмента, новият двигател е сред най-добрите в класа. В България Nissan Micra с новия двигател и трансмисия се предлагат от април 2019 г.Възможност да изпробват новите подобрения на Nissan Micra имаха журналисти от водещи автомобилни и лайфстайл медии. Те успяха да видят града през един нов поглед и да изпитат усещането „повече Micra\". Специален гост на тест драйва беше Орлин Павлов - певецът и актьор с един от най-разпознаваемите гласове, който показа професионални умения зад волана.„Успях да сбъдна още една детска мечта - да бъда самурай в нереална реалност, да усетя японския дух отблизо с Nissan.\", каза Орлин Павлов по време на специалната оригами фотосесия.Всеки от гостите получи лична тематична фотосесия от световноизвестния български фотограф Любомир Сергеев, който също бе вдъхновен от японската култура. За усещането „повече Micra\" допринесе и уъркшопът, посветен на древното азиатско изкуство оригами.От момента, в който бе показано за пръв път на автомобилното изложение в Париж 2016, изцяло новото, пето поколение на Nissan Micra завладя заглавията на първите страници. Медиите се влюбиха в изразителния дизайн, вдъхновяващ интериор и усъвършенствани технологии за подпомагане на шофирането. Не след дълго, Micra бе включена в шорт-листата на кандидатите за Европейски автомобил на годината за 2017 г.Micra стана бърз хит и сред клиентите. Те се влюбиха в забележителния външен дизайн на автомобила, двуцветния интериор, приятните за докосване материали, богатите възможности за персонализиране и невероятното удоволствие от шофирането.Високо бяха оценени и разнообразните нива на оборудване в новата Micra, както и Nissan Intelligent Mobility технологиите, като например интелигентното предупреждение и намеса при напускане на лентата на движение и интелигентното аварийно спиране с разпознаване на пешеходците.Всяка Micra се предлага с високо ниво на стандартно оборудване, включващо активен контрол на траекторията, ограничител на скоростта, климатик, система за контрол на налягането на въздуха в гумите, сензор за светлина и др.Автомобилите N-Connecta се предлагат с 16-инчови алуминиеви джанти, затъмнени задни стъкла, предни фарове за мъгла, електрически отопляеми външни огледала, задни сензори за паркиране, специално амбиентно вътрешно осветление, камера за паркиране на заден ход, автоматична климатична инсталация.Nissan Micra в топ ниво Tekna разполага с 17-инчови полирани алуминиеви джанти, BOSE Personal audio с високоговорители в подглавника на водача, AVM - система с 4 камери за 360-градусов обзор около автомобила, Bi Led къси и дълги светлини. ", "date": "2019.05.30", "title": "Повече Micra: Nissan предлага нов двигател и забележителен външен дизайн"}
{"url": "http://www.cross.bg/gradina-leva-roditelite-1605465.html", "text": "/КРОСС/ Обезщетение от 5000 лева е осъдена да плати учителка от Детска градина „Пролет\" в Панагюрище за насинено момченце от групата, за която отговаряла.След инцидента, родителите на малчугана са завели и спечелили гражданско дело пред Окръжния съд в Пазарджик. Искът за 26 000 лева срещу педагожката и детската градина е частично уважен.Историята започва на 5 септември 2017 г., когато малкият Краси, тогава на 2 години и 4 месеца, е за втори ден на градина. Следобед е взет от баща си Георги Налбантов със синини и от двете страни на лицето, по шията, по едното ухо.Учителката Павлина Ерова обяснява, че нараняванията били нанесени от друго дете, което целувало и хапало момченцето като израз на обич. Малко по-късно Георги и баща му се връщат в градината да търсят обяснение, защото не вярват на тази версия, стига се до разгорещени разпри и дори спречкване. Случаят прерасна в национален скандал, след като бе публикуван в социалните мрежи от семейството.Пред магистратите обвиняваната учителка Павлина Ерова отново разказва, че травмите са нанесени от по-голямо момче, оставено в групата на най-малките, защото Краси само него познавал и в присъствието му се чувствал по-добре.Три педагожки, както и директорката на градината също свидетелстват, че малкото момченце било спокойно след насиняването, спало на обяд и обяснявало как баткото го „цункал, гушкал и щипнал\". Опитали се да му помогнат, като го мазали с купен от аптеката мехлем и налагали наранените места с мокри кърпички.Хората от семейството на детето пък разказват как Краси бил изключително разстроен, плачел, бълнувал и чак на следващия ден успял да сподели, че госпожата го била, дърпала му ушенцето, затова не искал да ходи на градина.Много време след това само при споменаването на тази дума се разплаквал, както и когато виждал жени, приличащи на учителката или детската градина. Личната лекарка на момченцето свидетелства, че при преглед след инцидента то плачело и повтаряло „Градинката, градинката\", не й позволявало да го докосва. По бузата и ушенцето имало червени отпечатъци от пръсти, вече започнали да посиняват.Съдебно-психологическа експертиза също показва, че част от нанесените травми не може да са от ухапване или падане, а от тъпи предмети, възможно е да са от човешка ръка на възрастен.Учителката не е обвинена в престъпление, а досъдебното производство скоро след инцидента е прекратено от прокуратурата поради липса на доказателства кой е автор на деянието.Магистратите я осъждат да плати на семейството 5000 лева и лихви за времето от 5 септември 2017 г. до пълното издължаване. Искът на родителите срещу детската градина е отхвърлен.Педагожката ще трябва да им плати и 1365 лева разноски по процеса, а родителите - 1054 на нея и малко над 900 лева на детското заведение заради отхвърления иск до 26 000 лева. ", "date": "2019.05.30", "title": "Осъдиха учителка заради насинено в детска градина дете в Панагюрище "}
{"url": "http://www.cross.bg/napitki-bilo-energiiini-1605464.html", "text": "/КРОСС/ Учени от Тихоокеанския университет в Стоктън, Калифорния, установиха, че консумацията на литър енергийни напитки за кратък период допринася за нарушения в сърдечния ритъм, съобщи сайтът MedicalXpress, цитиран от БТА.Изследването обхванало 34-има доброволци на възраст от 18 до 40 години, на които било предложено да изпият около литър енергийна напитка с кофеин или същото количество плацебо. Съдържанието на кофеина достигало 304-320 милиграма. Напитките били изпити за час, но не по-бързо от половинлитрова бутилка за половин час.Учените направили електрокардиограми на участниците и измерили артериалното им налягане до началото на експеримента, а също на всеки 30 минути след консумация на напитката в разстояние на 4 часа. Предполага се, че 400-милиграмовата доза кофеин не може да предизвика каквито и да било изменения в електрокардиограмата. Но у консумиралите енергийни напитки т.нар. QT интервал, който е показател за сърдечната дейност, бил с 6-7,7 милисекунди по-дълъг, отколкото у останалите участници. Освен това било констатирано увеличаване на систоличното и диастоличното налягане с 4-5 милиметра живачен стълб у консумиралите енергийни напитки.QT интервалът показва времето, което е нужно на сърдечните стомахчета, за да се подготвят за повторно свиване. Прекалено краткият или прекалено дълъг QT интервал може да доведе до неправилно функциониране на сърцето и до опасна за живота аритмия. ", "date": "2019.05.30", "title": "Учени потвърдиха вредата на енергийните напитки върху сърцето "}
{"url": "http://www.cross.bg/tochki-myasto-vladinova-1605452.html", "text": "/КРОСС/ Три медала спечелиха българските гимнастички във финалите на уредите на турнира по художествена гимнастика от веригата Гран При в израелския град Холон. Катрин Тасева беше безапелационна с бухалки, като за изключителното си изпълнение получи космическата оценка от 22.750 точки и заслужено грабна златния медал.Другата ни представителка в този финал Невена Владинова изпусна бухалка и  оценката от 19.850 точки и отреди 6-то място. Във финала с обръч Катрин Тасева отново игра много силно и с резултат от 20.950 стигна до бронзовият медал.Тук Боряна Калейн не успя да изиграе чисто прекрасната си композиция по музика от \"Фантома от операта\". Грешката, която допусна и отреди 7-то място с 18.100 точки.Невяна Владинова се пребори като истински капитан за своето отличие от този турнир, като изигра силна лента и с оценка от 19.150 се окичи с бронза.Във финала с топка Владинова остана на косъм от медала заради една нелепа грешка и оценка от 20.500 точки се нареди на 4-то място, а Катрин Тасева, която също не игра чисто получи 19.900 и се класира на 6-то място. ", "date": "2019.05.30", "title": " Три медала за гимнастичките на Гран При в Израел"}
{"url": "http://www.cross.bg/montana-razlichni-antov-1605457.html", "text": "/КРОСС/ 15 души бяха задържани днес при мащабна акция на Главна дирекция „Борба с организираната престъпност\" (ГДБОП) и жандармерията в Монтана, която започна тази сутрин. Акцията е под контрола на Специализираната прокуратура.Близо година е отнело разследването върху криминалния контингент, който се е занимавал с рекет, палежи, разпространение на наркотици, съобщи в Монтана зам.-главният прокурор Иван Гешев.„С лицата се работи. Проведени са над 25 претърсвания на различни обекти. Иззети са наркотични вещества, различни парични суми, хладно оръжие и други доказателства, които касаят разследването. В рамките на следващия ден ще стане ясно кои и колко лица ще бъдат привлечени към наказателна отговорност\", каза той.Сред задържаните в София е и Мартин Антов от Монтана, свързан с делото „Килърите 2\". Към момента за Антов няма повдигнато обвинение, уточни Гешев.„Знае се, че стои жена и известна охранителна фирма, която се занимава с тормоз над земеделски производители\", обясни той. ", "date": "2019.05.30", "title": "15 души бяха задържани при мащабна акция на ГДБОП в Монтана "}
{"url": "http://www.cross.bg/netinfo-othvurlya-obvineniyata-1605453.html", "text": "/КРОСС/ С официално заявление на страницата си Нова тв. отхвърля обвиненията за намеса в редакционната политика на спортния сайт Гонг. Ето и пълния текст на заявлениетоНова Броудкастинг Груп ЕAД (НБГ), като мажоритарен собственик на НетИнфо, отхвърля обвиненията за намеса в редакционната политика на НетИнфо, отправени в разпространена позиция на изпълнителния директор и миноритарен акционер на НетИнфо Христо Христов.Ръководството на НБГ заявява, че изнесените от Христо Христов факти са некоректно и манипулативно представени, като се експлоатира важната за журналистическата общност и цялото общество тема за свободата на словото. НБГ изисква спазването на ясни професионални правила, сред които представянето на различни гледни точки при отразяване на важните за нашата публика събития. Смятаме, че това е неразделна част от свободата на словото.Всички дружества в групата на НБГ и НетИнфо спазват ясни правила и имат изисквания към екипите си, които гарантират високи професионални стандарти, компетентност, почтеност, дисциплина и резултати. Тези критерии са еднакви за всички служители, независимо от опит и позиция и не се правят компромиси с тях.За съжаление, все по-често сме свидетели на случаи, в които се прави съзнателна подмяна на факти и събития с цел лични облаги или придобиване на обществена популярност.НБГ се противопоставя на опита за уронване на престижа и дискредитация на медията с цел да се обслужат интересите  на миноритарния собственик в момент на търговски преговори.Заставайки зад принципите на компанията и съгласно изискванията на устава и договора между акционерите, Председателят на съвета на директорите на НетИнфо свиква спешно заседание, за да се защити интересът на акционерите и медията. ", "date": "2019.05.30", "title": "Нова телевизия отхвърля обвиненията за намеса в спортния сайт Гонг"}
{"url": "http://www.cross.bg/seiibaii-bebe-maiikata-1605451.html", "text": "/КРОСС/ Калифорнийска болница разкри в сряда раждането на най-малкото бебе в света, което тежало 245 грама или колкото една по-голяма ябълка, предаде АФП. Момиченцето, наречено Сейбай от болничния персонал, се е родило в 23-ата седмица от бременността на майката в Сан Диего.Лекарите казали на бащата, че ще има около час с дъщеря си преди тя да почине. „Но този час се превърна в два часа, които станаха ден, който стана седмица\", разказа майката във видеоклип, разпространен от болницата.Докторите уточниха, че Сейбай е родена с Цезарово сечение през декември и е била изписана по-рано този месец, като вече тежала 2,2 кг. „Тя е абсолютно чудо\", заяви Ким Норби от лекарския персонал.Предишният рекорд бе на бебе в Германия. Когато било родено през 2015 г., то тежало едва 7 града повече от Сейбай. ", "date": "2019.05.30", "title": "Най-малкото бебе в света се е родило в Калифорния "}
{"url": "http://www.cross.bg/biznes-mesetza-promishlenostta-1605459.html", "text": "/КРОСС/ През май стопанската конюнктура в България се подобрява спрямо предходния месец благодарение на по-добър бизнес климат в строителството и в търговията на дребно при стагнация в промишлеността и отслабване в сферата на услугите, показват резултати от последно проучване на Националния статистически институт (НСИ).Общият показател на бизнес климата в страната през май се повишава с 1,3 пункта спрямо април, когато нарасна с 1,9 пункта. Индексът все още остава под своя многогодишен връх от май 2018 година, когато съответният показател достигна най-високо ниво от 2008 година насам.Индексът, определящ бизнес климата в промишлеността, запазва приблизително нивото си от април, когато нарасна с 2,0 пункта, като очакванията на промишлените предприемачи както за бизнес състоянието на предприятията през следващите шест месеца, така и за дейността им през следващите три месеца остават благоприятни.Основните фактори, затрудняващи развитието на този отрасъл, продължават да бъдат свързани с несигурната икономическа среда и с недостига на работна сила, въпреки че през май се наблюдава намаление на тяхното негативно влияние.По отношение на продажните цени в промишлеността очакванията на мениджърите са за запазване на тяхното равнище без промяна през следващите три месеца. ", "date": "2019.05.30", "title": "НСИ отчита подобряване на стопанската конюнктура в България през май "}
{"url": "http://www.cross.bg/sezon-trafik-priklyuchat-1605450.html", "text": "/КРОСС/ Ремонтите, които се извършват в момента по АМ \"Тракия\", трябва да приключат до края на юни. Това съобщи по време на брифинг Иван Досев - директор на Дирекция \"Поддържане на пътната инфраструктура\" в АПИ, съобщава БТА.По АМ \"Хемус\" два от ремонтите ще продължат през целия летен сезон. Те са при 19 км при с. Потоп, както и тръбата на тунел \"Витиня\".От АПИ и Пътна полиция отбелязаха, че се очаква много засилен трафик през летния сезон. Направена е организация на движението за спиране на тежкия трафик.", "date": "2019.05.30", "title": "Очаква се ремонтите по АМ \"Тракия\" да приключат до края на юни"}
{"url": "http://www.cross.bg/tzvetanov-beshe-borisov-1605454.html", "text": "/КРОСС/ Очаквана развръзка. Така политологът Евгений Дайнов определи новината, че Цветан Цветанов е подал оставка от всички ръководни постове в ГЕРБ.„Очевидно беше, че Бойко Борисов даде втори шанс на Цветан Цветанов след „Апартаментгейт\" да направи някакъв бляскав резултат и там вече да има прошка. Макар че според мен прошката трябва да мине през прокурор, първо. Очевидно, че Цветанов не се справи. Очевидно е, че Бойко Борисов, злоупотребявайки с ресурсите си и с властта на министър-председател, изнесе тази победа на собствения си гръб, обикаляйки страната. Очевидно е дошъл моментът, в който вторият човек в такава авторитарна конструкция трябва да бъде премахнат. Това беше неминуемо, то щеше да стане рано или късно. Поводът просто беше „Апартаментгейт\" и недобрата работа на Цветанов за изборите. Това е системен проблем в авторитарните системи, каквито Бойко Борисов изгради. Очевидно беше, че цялата власт трябва да се върне в ръцете на Бойко Борисов\", обясни политологът в интервю за предаването „Хоризонт до обед\".Политологът Даниел Смилов смята за логично решението на Цветанов за оставка:„Борисов като че ли влезе в един капан, който сам си постави. Той каза, че 26 май ще бъде ден за прошка, което създаде такова впечатление, че едва ли не, ако ГЕРБ спечели, греховете не неговите съпартийци, които преди това бяха отстранени и най-вече на г-н Цветанов, ще бъдат опростени. Това беше грешен ход, може би е било нещо изтървано в хода на кампанията. Борисов го осъзна и беше логично да се премине към по-сериозна раздяла с Цветанов. Иначе обществото би останало с впечатление за известен предизборен театър, стратегия за печелене на гласове\". ", "date": "2019.05.30", "title": "Оставката на Цветанов е очаквана и логична според политолози "}
{"url": "http://www.cross.bg/dogovora-obseg-shtati-1605463.html", "text": "/КРОСС/ Руският президент Владимир Путин внесе в Държавната дума законопроект за прекратяването на договора със САЩ щати за ликвидиране на ракетите със среден и малък обсег. Това съобщи председателят на долната камара на парламента Вячеслав Володин.Той уточни, че още днес Думата ще определи сроковете за разглеждане на законопроекта.Договорът за ликвидиране на ракетите със среден и малък обсег беше подписан през 1987 г. от тогавашните лидери на Съветския съюз и на Съединените щати Михаил Горбачов и Роналд Рейгън. Двете страни се задължиха да не произвеждат, изпитват и разполагат балистични и крилати ракети с наземно базирани и обсег от 500 до 5000 км.На 1 февруари американският президент Доналд Тръмп обяви, че Съединените щати прекратяват участието си в договора с аргумента, че Русия го нарушава. На следващия ден Владимир Путин заяви, че Русия ще отговори огледално: също излиза от договора и започва разработването на нови ракети. ", "date": "2019.05.30", "title": "Русия финализира излизането от договора със САЩ за ракетите със среден обсег "}
{"url": "http://www.cross.bg/energo-pro-proekti-subitieto-1605460.html", "text": "/КРОСС/ Професионалната гимназия по електротехника в град Варна проведе Ден на отворените врати с активното участие на ЕНЕРГО-ПРО като работодател и основен партньор на учебното заведение. Идеята на събитието е да се запознаят кандидат гимназистите с обучителните специалности, които предлага училището. Настоящи ученици от различни специалности в областта на електротехниката демонстрираха авторски проекти, реализирани благодарение на усвоените в гимназията знания. По време на събитието специалисти Човешки ресурси в ЕНЕРГО-ПРО представиха възможностите за развитие и реализация в компанията - проекти, стажове, програми. Обсъдени бяха вариантите за включване в предлаганите проекти както в хода на обучението в професионалната гимназия, така и след завършване на средното образование. Събитието приключи със съревнование с презентации на гимназистите на тема „Енергия на бъдещето\", които бяха оценени от комисия с участието на специалист от ЕНЕРГО-ПРО. Като част от политиката си в подкрепа  на бъдещите електротехници и електроинженери, ЕНЕРГО-ПРО стартира този месец платената лятна програма „Първи стъпки в кариерата\". Срокът за подаване на заявления е до 14 юни 2019 г. Информация за тази и други програми компанията публикува в секция Кариери на своя сайт: https://www.energo-pro.bg/bg/Karieri.", "date": "2019.05.30", "title": "  ЕНЕРГО-ПРО взе участие в Ден на отворените врати във Варна"}
{"url": "http://www.cross.bg/vodata-baseiini-proveryava-1605446.html", "text": "/КРОСС/ 19 закрити и 1 открит басейн в София са затворени от РЗИ през изминалата година и половина. Причината за това решение са превишените норми на дезинфектанти. За какво още следят здравните инспектори? Готови ли са за летния сезон плевните басейни?Д-р Христина Котларска-Гергова, директор на дирекция \"Обществено здраве\" коментира, че рискът е по-голям от ползването на водата в басейните. Поради това тези показатели, които доказват нейната безопасност, се следят много често и стриктно - както от нас, така и от собствениците на басейни. Причина за затваряне на басейни са най-често микробилогичните или химичните показатели на водата. Те са временно затворени до отстраняването на тези нередности, доказване на чистотата на водата с основни проби и едва тогава се пускат в експлоатация отново.Румен Димитров, собственик на басейн коментира от своя страна, че са вече достатъчно готови да отворят врати на 1 юни. Подготвяме сезона от поне два месеца, тъй като след тежка зима има доста щети от ниските температури. Басейните се прозвъняват - цялата инсталация се проверява. 10 дена е само пълненето. След това - пробите, които трябва да вземат от здравната инспекция, подреждане, обезпаразитяване на околните площи и отваряне на всички заведения, което е процес, който трае поне два месеца след зимата, каза още Румен Димитров. ", "date": "2019.05.30", "title": "Преди летния сезон: РЗИ проверява водата в басейните"}
{"url": "http://www.cross.bg/gradini-tzonev-iiordan-1605447.html", "text": "/КРОСС/ ДПС обмисля законодателни инициативи за намаляване на ДДС за хляба, лекарствата и книгите, обявиха депутатите Делян Пеевски и Йордан Цонев.„Колегите ще ви разкажат и ще се видим скоро. От всички ще търсим подкрепа\", каза Пеевски.„Ще проведем срещи, разбира се, с бранша - фармациите и така нататък, защото не е еднозначно. Не искаме да бъдем популисти. Не е еднозначно. Ние трябва да сме абсолютно сигурни, че цените ще паднат, за да го направим, защото иначе може да се получи обратният ефект. Те задържат цените и само да им се увеличат печалбите, затова  в този  процес ще стартираме поредица от такива срещи и вие ще бъдете свидетели\", каза Йордан Цонев.От ДПС изтъкват като най-важно предложението за безплатен пакет за детските градини.„Предвиждаме строителство на детски градини и то в много големи размери. От бюджета да се пренасочи онзи ресурс, който беше за саниране на детски градини, но сега ще обмислим да бъде и безплатно, за да могат майките да се реализират и да работят. Това е огромен проблем в цялата страна. Видяхме го, не е само в София\", обясни Йордан Цонев. ", "date": "2019.05.30", "title": "ДПС предлага намаляване на ДДС за хляба, лекарствата и книгите "}
{"url": "http://www.cross.bg/prava-choveka-latviya-1605445.html", "text": "/КРОСС/  Българският хелзинкски комитет представи онлайн ръководство () по човешките права в Дома на Европа. Съдържанието на уникалното по рода си за България ръководство, създадено от експерти от екипа на БХК, обхваща огромен обем специализирана информация, на български и на английски език.По време на събитието председателят на БХК Красимир Кънев и Агнес Балоде, изследовател за правата на човека от Балтийското общество за правата на човека в Латвия, обясниха какви са били причините за създаването на подобна платформа и представиха съдържанието и възможностите за работа с нея.\"Ръководството е нов инструмент за превантивна защита на човешките права чрез образование на гражданите. До момента неправителствените организации, работещи за човешки права, обичайно се активират постфактум, когато този вид права вече са били нарушени. Идеята на нашия проект е да помогнем на хората да знаят кои са техните права и как точно да ги защитават, за да не бъдат те погазвани, \" обясни Агнес Балоде.Платформата е разработена първоначално в Литва, Латвия и Естония, а отскоро действа и в България. Новият сайт е създаден в сътрудничество с БХК и с финансовата подкрепа на програмата \"Еразъм+\" под патронажа на Националната комисия на ЮНЕСКО в Латвия и омбудсмана на Латвия. Пилотното онлайн ръководство е разпространено в тези страни на адрес:  http://www.humanrightsguide.euНа по-мащабно ниво платформата цели да подобри цялостно положението с правата на човека във всяка страна партньор, както и в целия регион - и по-конкретно да повиши толерантността, плурализма, социалното приобщаване и демократичното участие. Това е и начин за по-лесно сътрудничество за популяризиране правата на човека на национално и европейско ниво. ", "date": "2019.05.30", "title": "Българският хелзинкски комитет представи ново онлайн ръководство по човешки права за България"}
{"url": "http://www.cross.bg/novi-yniversitet-yniversiteti-1605444.html", "text": "/КРОСС/ Забрана за разкриването на нови висши училища в България и ограничаване на т.нар. \"летящи професори\" предлага Министерството на науката и образованието в проект за промени в закона за висшето образование, пуснат за обществено обсъждане. Предложеният мораториум ще засегне не само разкриването на нови университети, но и на нови филиали на висши училища, както и на нови, несвойствени за тях специалности. Може ли да има реформа във висшето образование, за която от години се говори, но мерки не се предприемат? Професор Иван Илчев, ректор на Софийския университет „Св. Климент Охридски\" в два последователни мандата в периода 2007 - 2015 г. беше гост в студиото на сутрешния блок на БНТ по темата.Софийският университет се е пазил винаги да изгражда свои филиали в страната. Въсщност Софийският университет е изграждал университети в страната през годините и резултатите за съжаление не са особено добри. Проф. Илчев е на мнение, че България е малка държава и не е необходимо да се разпиляват усилията.Противно на мантрата, която разпространяват журналистите, много ново университети след 89-та година няма създадени. Тези, които са създадени са предимно частни. От тях има само един голям - Нов български университет, другите са малки. Това, което не се съобразява е, че когато пред 89-та сме имали 46 университета, примерно, випускниците на гимназиите са били 500 000 и те всички са оставали в България, защото не са имали възможност да ходят в чужбина. Сега имаме 51 университета, а випускниците са примерно 250 000, а от тях поне 10% заминават в чужбина, коментира още проф. Иван Илчев. ", "date": "2019.05.30", "title": "Промени в Закона за висшето образование предвиждат забрана за откриването на нови университети"}
{"url": "http://www.cross.bg/ykraiina-vreme-razbi-1605449.html", "text": "/КРОСС/ Хеликоптерът Ми-8 се разби в западната част на Украйна. Той се е разбил западния регион Ривн по време на тренировъчен полет. Загинали са трима човека от екипажа и командирът на 16-та военновъздушна бригада, съобщиха военните.Все още не е ясно какво е довело до катастрофата.Новоизбраният президент на Украйна Владимир Зеленски изрази съболезнованията си и възложи на новоназначения генерал Руслан Хомчак да наблюдава разследването.„Нашата армия не трябва да губи хората си по време на учения\", заяви президентът, цитиран от БГНЕС. ", "date": "2019.05.30", "title": "Военен хеликоптер се разби в Украйна"}
{"url": "http://www.cross.bg/godina-bulgariya-lavrov-1605448.html", "text": "/КРОСС/ „Работните посещение на президента Радев и премиера Борисов активизираха политическия диалог с Русия. Продължаването на \"Турски поток\" през България ще укрепи нейната енергийна сигурност\". Това заяви в интервю за списание \"Международни отношения\" руският външен министър Сергей Лавров, съобщава БГНЕС.Според него независимо от усложняващата се ситуация в Европа, руско-българските отношения се развиват достатъчно динамично. \"В последно време се активизира политическият диалог, най-вече на високо равнище. През месец май 2018 г. президентът Румен Радев и министър-председателят Бойко Борисов бяха на работни посещения в Русия. През месец октомври миналата година в рамките на срещата на върха Азия-Европа, проведена в Брюксел, се състоя среща на ниво министър-председатели. През месец март тази година председателят на правителството на Руската Федерация Дмитрий Медведев беше на официално посещение в България\", припомни ръководителят на руската дипломация.Той се надява, че тези срещи ще помогнат за засилването на практическото двустранно сътрудничество. \"Ние очакваме, че положителната динамика на политическите контакти ще засили практическото сътрудничество, най-вече в областта на енергетиката и търговско-икономическата сфера, още повече, че тук потенциалът е значителен. Широки възможности за полагане на съвместни усилия предоставя проектът за газопровода „Турски поток\". Неговото продължаване на територията на България ще укрепи енергийната сигурност на вашата страна. Предвид печалния опит с „Южен поток\" е необходимо да се постигнат твърди гаранции от страна на Европейската комисия, че съществуващите планове няма да бъдат провалени, от произволно решение на Брюксел\", подчерта Лавров.Той вижда добри перспективи за задълбочаване на сътрудничеството и по линия на ядрената енергетика.\"Добри перспективи за задълбочаване на сътрудничеството са свързани с решението на София да възобнови строителството на АЕЦ „Белене\". Русия разполага с всички необходими технологии и с дългогодишен опит за успешен рестарт на проекта. На този етап държавната корпорация „Росатом\" обмисля възможни форми за участие в изграждането на атомната електроцентрала. Между другото, ще отбележа, че в периода 2017-2018 година „Росатом\" вече осигури възможност за удължаване с 30 години на срока за експлоатация на 5-ти и 6-ти енергийни блокове на единствено действащата в страната АЕЦ „Козлодуй\"\", каза още Лавров.Според него проблем е слабият ръст на двустранния стокообмен, който е нараснал с едва 0,6% през 2018 г., на фона на ръст от 24% през 2017 г. Нарастването му се обсъжда в рамките на Междуправителствената комисия за икономическо и научно-техническо сътрудничество. На 25 октомври 2018 г. в Москва беше проведено ХVI-то заседание на Междуправителствената комисия, следващото е планирано за месец септември тази година в България. \"Уверени сме, че активното сътрудничество между руските и българските експерти ще допринесе за същественото укрепване на търговско-икономическите връзки\", заяви Лавров.През миналата година българските курорти бяха посетени от над половин милион наши сънародници. Във фокуса на вниманието на проведения в София на 5 март 2018 г. Руско-български бизнес форум в областта на туризма беше създаването на предпоставки за по-нататъшното разширяване на туристическия обмен, посочи руският външен министър.\"През тази година в повече от 30 града на България протече акцията „Безсмъртният полк\". Използвам случая, за да изразя искрена признателност към българските приятели за тяхното съдействие в опазването на историческата памет\", изрази благодарност Сергей Лавров. ", "date": "2019.05.30", "title": "Лавров: Продължаването на \"Турски поток\" през България ще укрепи нейната сигурност"}
{"url": "http://www.cross.bg/parlamenta-zasedanie-rabotata-1605440.html", "text": "/КРОСС/ Парламентарната група „БСП за България\" се върна в Народното събрание и се регистрира за пленарното заседание след повече от три месеца бойкот. В регистрацията днес отново участва депутатът от ДПС Делян Пеевски.„Добре дошли на колегите от БСП\" - с тези думи председателят на Народното събрание Цвета Караянчева откри днешното пленарно заседание, на което парламентарната група „БСП за България\" отново се включи в работата на парламента.Караянчева дори се пошегува със социалистите.„Ча кайте, че то сега имаме много хора и ще претоварите системата колеги. Те са ви забравили вече отпечатъка господин Стойнев, затова малко по настоятелно\".БСП се оттегли на 17 февруари след решение на Националния съвет на партията, което прие предложението на лидера на БСП Корнелия Нинова депутатите от левицата да напуснат парламента и да не участват в пленарните заседания и в работата на парламентарните комисии. Решението бе мотивирано с несъгласие на приети промени в изборният кодекс, като БСП постави три условия за връщането си в парламента - избор на нов състав на ЦИК, връщане на преференциите и ново обсъждане на машинното гласуване. В последствие обаче БСП се отдаде на  дълга предизборна кампания.След резултатите от евровота левицата реши да се върне в парламента. ", "date": "2019.05.30", "title": "Депутатите на БСП се върнаха в пленарна зала "}
{"url": "http://www.cross.bg/vidin-belogradchik-oblast-1605442.html", "text": "/КРОСС/ Ръководството на ЧЕЗ Разпределение проведе среща с кметове на общини и техни представители от област Видин. По време на срещата бяха представени реализираните инвестиционни проекти през 2018 г., плановете и приоритетите на компанията за 2019 г.През изминалата година на територията на област Видин беше извършена рехабилитация на въздушни и кабелни линии средно напрежение за 630 000 лв. Реконструкции на мрежа ниско напрежение за 220 000 лв. беше изпълнена в селата Кошава, Акациево, Иново, Капитановци, Буковец и Динковица в община Видин, в с. Подгоре община Макреш, в с. Извос, общ. Белоградчик, както и в гр. Брегово. 50 000 лв. бяха инвестирани  в изграждането на нов трафопост в с. Покрайна, общ. Видин. 90 000 лв. вложи дружеството в автоматизирани съоръжения, с които ще се съкрати времето за локализиране на аварии и ще се подобри качеството на електрозахранването в населени места в областта.През 2019 г. ЧЕЗ Разпределение България ще инвестира 1 млн. лв. В подобрения на електрозахранването в област Видин. За реконструкция, ремонт и хидроизолация на съоръжения ще бъдат вложени 143 000 лв., като с това ще се подобри сигурността на електроподаването в селата Ракитица, Рупци, Синаговци, Г. Мариново, Дружба, Каленик, Слана бара, Кошава, Бело поле в общ. Белоградчик, както и в градовете Димово, Видин, Белоградчик и Кула. За модернизация на мрежи ниско напрежение в областта ще бъдат инвестирани 70 хил. лв. Нов трафопост за 50 хил. лв.  ще бъде изграден в гр. Кула. 256 хил. лв. ще бъдат вложени в рехабилитация на електропровод, който захранва Кула и Грамада.ЧЕЗ провежда поредица от срещи с представители на местните власти в Западна България. Събитията са част от политиката на открита, активна и диалогична комуникация на компанията с местните власти на територията, която обслужва.   ", "date": "2019.05.30", "title": "ЧЕЗ Разпределение инвестира 1 млн. лв. в подобрения на електрозахранването във Видин "}
{"url": "http://www.cross.bg/gerb-tzvetanov-borisov-1605441.html", "text": "/КРОСС/ След разговор между председателя на ПП ГЕРБ Бойко Борисов и Цветан Цветанов, Цветанов подава оставка от всички ръководни постове на ГЕРБ, съобщиха от централата на партията. Оставката вече е депозирана и приета от председателя на ГЕРБ Бойко Борисов. Борисов благодари на Цветан Цветанов за свършената работа през годините.Самият Цветан Цветанов коментира оставката си така: Скъпи приятели, днес подадох оставка от заеманите от мен ръководни позиции в ПП ГЕРБ. Искам сърдечно да ви благодаря за тези 13 години съвместна работа в ГЕРБ. Изградихме един функциониращ и работещ политически модел, който винаги се е водил само от обществените интереси на всяко едно населено място, на всяка община, на всеки регион, на България и нашите съграждани. Доказахме го с нашата силна евролиста, с чиято победа допринесохме за силна и обединена Европа. След разговор с лидера на ПП ГЕРБ Бойко Борисов прецених, че по-правилното е да подам оставка. Обмислях това решение достатъчно дълго, но го правя днес, защото за мен ГЕРБ е на всички членове и симпатизанти. За мен беше важно да запазя хладнокръвие и мълчание по време на кампанията, защото изборната победа беше общата ни морална удовлетвореност от съвместната ни работа през годините.", "date": "2019.05.30", "title": "Цветанов подава оставка от всички ръководни постове на ГЕРБ"}
{"url": "http://www.cross.bg/fermeri-natzionalen-taneva-1605443.html", "text": "/КРОСС/ Министърът на земеделието, храните и горите Десислава Танева ще открие втория Национален форум на младите фермери в Пловдив. Тема на събитието ще са иновациите и новите технологии за развитие на устойчив земеделски сектор в България. На него ще бъдат представени класираните проекти в Националния конкурс за млади фермери - 2019 г.  В рамките на форума ще бъде излъчен  победителят в инициативата, който ще се състезава за Европейската награда за млад фермер в Брюксел.Събитието ще се проведе от 14:00 часа в Аграрен университет-Пловдив.Форумът се организира от евродепутата на Европейска народна партия Владимир Уручев.  ", "date": "2019.05.30", "title": "Министър Танева открива Национален форум на младите фермери "}
{"url": "http://www.cross.bg/spirkite-stolitzata-doklada-1605434.html", "text": "/КРОСС/ Специални системи за оросяване ще бъдат поставени на спирките и обществените места в столицата. Те ще разпръскват вода в случая на високи температури през лятото. Иновацията е част от план на Столична община за адаптация към климатичните промени в периода 2019- 2025 година. Той ще бъде гласуван на заседанието на СОС.В плана влизат множество мерки за облекчаване на ефектите от глобалното затопляне в столицата. Част от тях са озеленяване на покриви, изграждане на чешми и фонтани, различни стимули за градското земеделие, засаждането на голям брой дървета в зони в който няма, развитие и изграждане на трамвайният транспорт.Новата система на спирките ще работи с цел осигуряване на температурен комфорт чрез охлаждане. Цяла система се очаква да струва около 100 000 лева. Близо 200 000 лева. пък е сумата за покривното озеленяване. Набелязаните в плана промени трябва да бъдат приложени до 2025 г.Това е една от общо 85-те точки, които ще разгледа Столичният общински съвет на заседанието си в четвъртък. На дългата сесия общинските съветници ще обсъждат 15 доклада, внесени от главния архитект Петър Диков. 31 други доклада пък са внесени от различни районни кметове. ", "date": "2019.05.30", "title": " Слагат системи за охлаждане на спирките на градския транспорт в София "}
{"url": "http://www.cross.bg/zhandarmeriya-otnovo-pazi-pribiraneto-na-rekoltata-ot-chereshi-1605435.html", "text": "/КРОСС/ На 1 юни започва кампанията по изкупуването на череши в Кюстендилско. И тази година полицията предприе строги мерки за охрана, въведени са правила и за брането на череши и продаването им, което ще се случва само на определени места.", "date": "2019.05.30", "title": "Жандармерия отново пази прибирането на реколтата от череши "}
{"url": "http://www.cross.bg/kampaniya-beshe-samo-1605437.html", "text": "/КРОСС/ БСП формулира грешна цел и характер на предизборната кампания. Целта беше да превърне кампанията в национална - успя, но това не доведе до изборен резултат, на какъвто се надяваше. Така в студиото на Сутрешния блок на БНТ1 политологът проф. Антоанета Христова започна коментара за отминалите евроизбори. Заедно с нея гост в студиото беше полотилогът доц. Татяна Буруджиева. Освен това националната кампания се опитаха да я превърнат в тежко атакуваща, черна, революционна. Може бе \"революционна\" е най-точната дума за поведението им и убеждението им, че едва ли не утре свалят правителството и сме в кампания за предсрочни парламентарни избори. Това беше неразчитане на обществените нагласи и настроения на хората, продължи анализа си проф. Христова. Според нея причини за това са основно три: експертизата им \"не е била коректна\"; \"желанието да се справят чрез много голяма победа с вътрешните си проблеми и конфликти и с лидерския проблем на Корнелия Нинова\"; \"да се удовлетвори революционния стремеж на по-младите хора около нея с голямата мотивация да направят нещо, което обаче беше стъпила на невярна преценка и на грешен подход\".За мен фокусът на това какво се случи с БСП е вътре в самата БСП и във войната, която ръководството води не за партията си, а срещу партията си, заяви доц. Буруджиева. Тя заяви, че няма начин да не загубиш и да не повториш грешките на опонента си, щом \"предлагаш само наказание под формата на справедливост, но само за враговете и не за всичко онова, което си ти\". Тази кампания много прилича на президентската кампания на г-жа Цачева само че в доста по-бурен и доста по-грозен вариант, обобщи тя. ", "date": "2019.05.30", "title": "Политолози: БСП формулира грешна цел на предизборната кампания"}
{"url": "http://www.cross.bg/kantardzhiev-sofiya-kurlezhi-1605438.html", "text": "/КРОСС/ Не са достатъчни мерките за пръскане срещу кърлежи - това коментира в сутрешния блок на БНТ проф. д-р Тодор Кантарджиев. По думите му по-често в София става въпрос за случаи с ларви и нимфи, което именно говори за слаба превенция.  Той акцентира и върху темата със заболяванията от морбили в страната. Случаите на морбили у нас продължават да се увеличават. Болните вече надхвърлят 780 души, повечето са в София, където вчера заседава и щаб за борба с опасното заболяване, за да се предприемат допълнителни мерки срещу него. Директорът на Центъра по заразни и паразитни болести професор доктор Тодор Кантарджиев беше гост в сутрешния блок на БНТ, за да внесе яснота.Случаите на морбили от вчера са 792. 156 са в област Благоевград. 274 са в София град. В София случаите започват да намаляват, но е притеснително положението в Дупница. 47 души са болните вчера. Според проф. Кантарджиев зад това се крие ниското имунизационно покритие. Системата на РЗИ лабораториите не работи, защото преди епидемичното разпространение на морбили е трябвало да бъдат изследвани докторите, неваксинираните лекари и сестри е трябвало да се ваксинират.Проф. Кантарджиев каза, че всеки ден 70 до 92 души са ухапани от кърлежи. От всички извадени кърлежи в София 10% са най-ранните форми на кърлежа - ларви. 60% са нимфи. Това означава, че не са достатъчни мерките за пръскане. След пръскане, на 48-ия час трябва да има ограничен брой кърлежи на 1 декар. ", "date": "2019.05.30", "title": "Проф. Кантарджиев: Не са достатъчни мерките за пръскане срещу кърлежи "}
{"url": "http://www.cross.bg/yahta-lyksozna-vreme-1605436.html", "text": "/КРОСС/ Луксозна яхта потъна в Средиземно море, след като падна от товарен кораб. Инцидентът станал по време на транспортирането на 40-метровата суперяхта от испанския остров Майорка до италианския град Генуа.Поръчковата лодка е собственост на италианския милиардер и моден магнат Пиерлуиджи Лоро Пиана. Състоянието му, според Форбс, възлиза на милиард и половина долара. Яхтата, с името \"My Song\", е печелила няколко титли, включително \"Най-добра яхта\" на Световните награди за суперяхти.Поставила е и рекорд за най-висока скорост по време на Трансатлантическа регата миналата година. ", "date": "2019.05.30", "title": "Луксозна яхта потъна в Средиземно море"}
{"url": "http://www.cross.bg/slabakov-evrodepytat-rezhisyorut-1605431.html", "text": "/КРОСС/ \"Ще работя в интерес на България. Вероятно ще се занимавам с култура и другото, което искам е да се занимавам със земеделие\". Това заяви в предаването \"Здравей, България\" избраният за евродепутат от ВМРО Андрей Слабаков.Според него има много проблеми в земеделието, които трябва да се разрешат. Той даде пример с пчеларите, които получават субсидия от 4 лева на година за кошер. Докато френските им колеги получават по 40-50 евро на такъв.  „Мисля, че субсидиите трябва да са равни. Като евродепутат имам право на щаб. Ще взема с мен някой от земеделците\", коментира Слабаков.Режисьорът обясни, че в Европейския парламент ще му е скучно, ако не прави нищо.А относно дрескода там той бе лаконичен. \"Това е работа. Не е парад, не е ревю\", заяви той„Продължавам да си мисля и се радвам, че толкова много хора ми имат доверие. Искам да правя българско лоби. Богатите държави, ако искат, може да инвестират тук\", заключи Слабаков. ", "date": "2019.05.30", "title": "Режисьорът Андрей Слабаков - евродепутат: Какво ще работи той в Брюксел? "}
{"url": "http://www.cross.bg/mashtabna-montana-gdbop-1605430.html", "text": "/КРОСС/ Мащабна операция на ГДБОП и жандармерията се провежда в Монтана. Градът е блокиран от полиция, съобщава БНР.По непотвърдена информация са арестувани поне 7 души.Те са заподозрени за участие в група за изнудване на бизнесмени в региона и разпространение на наркотици. ", "date": "2019.05.30", "title": " Мащабна акция на ГДБОП и жандармерията в Монтана"}
{"url": "http://www.cross.bg/ninova-zaradi-iskala-1605432.html", "text": "/КРОСС/ Загубата на проведените евроизбори у нас за БСП е факт. Но заради обективността, заради тези почти 500 хиляди души, които ни подкрепиха, заради членовете на БСП, бих искала да направим обективен преглед на това, което стана. Ние работихме естествено, за да победим, но бих искала да отчетем обективно какво се случи. Това каза в сутрешния блок на БТВ „Тази сутрин\" Корнелия Нинова, председател на БСП в оставка. Естествено след края на изборния ден и обявяването на резултатите, чувството, което изпитах беше разочарование, допълни тя. Председателят на БСП все пак отбеляза, че те са били единствената партия, която е повишила доверието си спрямо предишните евроизбори от 2014-та с 50 127 гласа, докато всички други партии в България губят. Освен това имаме спечелени избори европейски в 63 общини, две трети от които се управляват от ГЕРБ, имаме пробив и в София в районите Изгрев, Красна поляна и Младост. Също така на европейско ниво от 28 държави и 28 социалистически и социалдемократически партии, ние сме на 5-то място след Малта, Португалия, Испания и Кипър, коментира още Нинова. По отношение на подадената оставка, председателят на левицата коментира, че това е личен акт и тя е взела решението за това сама. Сигурно има много грешки, много хора, които са виновни за резултатите на БСП на евровота, но моята представа за морал и достойнство в политиката е, че първия носи отговорност, каза още Корнелия Нинова.", "date": "2019.05.30", "title": "БСП след евровота - а сега накъде?"}
{"url": "http://www.cross.bg/valeriya-mesetz-kontzerti-1605439.html", "text": "/КРОСС/ 11 годишната Валерия Стоянова дава категорична заявка за българската музикална сцена и ефир с дебютния си авторски сингъл „Ясен месец\".  За крехката си възраст,  Валерия взема смелото и отговорно решение за акустичното изпълнение - вокал и пиано - Валерия Стоянова  на народната песен в джазиран вариант. Аранжиментът на песента е на  Станислав Арабаджиев. Въздействието от изпълнението в необичаен за страната ни \"unplugged\" вариант допълва стилното видео с режисьор Стойчо Стоянов и оператор - Валентин Даневски. Прекрасната,  българска народна песен „Ясен месец\" е химн на Странджа. „Ясен месец\" е написана като въстанически марш от Яни Попов - войвода и деец на Вътрешната македоно - одринска революционна организация. Текстът бързо придобива популярност  и песента става химн на тракийската революционна борба и на Странджа.Валерия проявява интерес към музиката на 3 годишна възраст. На 5 години  посещава вокална група, но скоро след това има желание да се изявява самостоятелно. На 6 г. тя е одобрена да участва в телевизионното предаване \"Големите надежди\" и там се изявява на живо на големите концерти. Проявява огромен интерес към пианото и желание сама да си акомпанира на песните, които пее. С помощта на своите родители (музиканти) започва да прави различни аранжименти на любими песни. Впечатлени от таланта и, музиканти от поп и джаз гилдията и телевизиите я канят за самостоятелни участия в концерти и телевизионни предавания.  От съвсем малка участва и в благотворителни концерти. На няколко сцени пее в дует с Васил Петров, както и самостоятелно свири и пее на спектаклите  \"Синатра- Вегас 1 /2 \"  в зала 1 на НДК на една сцена с Хилда Казасян и Брус Джонсън и др.\n\t\t\t\t\t ", "date": "2019.05.30", "title": "11 годишната Валерия Стоянова с авторски дебют                                        "}
{"url": "http://www.cross.bg/mandat-konstantinov-glas-1605433.html", "text": "/КРОСС/ Един глас с машинното гласуване на проведените избори за български членове на новия европарламент струваха средно 48 лева. Това каза в сутрешния блок на БТВ „Тази сутрин\" проф. Михаил Константинов, председател на УС на „Информационно обслужване\". На миналите избори пък имаше случаи един глас да струва плюс безкрайност, защото имаше нула гласа дадени в секцията, допълни той. Според проф. Константинов изборите са преминали отлично. В тази връзка той поздрави както изборната администрация, така и неговите колеги от „Информационно обслужване\", които са си свършили перфектно работата. За първи път в българската история на европейски избори гласовете от чужбина имат някакво значение, тъй като мандатът, който успя да спечели „Демократична България\", се получи със съществената помощ на гласовете от чужбина. Проф. Константинов допълни, че като цяло резултатите от евроизборите са повторили тези от 2014 година, като единствената разлика е, че ДПС губят един мандат, а БСП печелят един. Относно това, че от ВМРО спечелиха един допълнителен мандат, той обясни, че те са имали най-голям неоползотворен остатък след този на БСП и така от левицата са взели един мандат като партията с най-голям остатък, а ВМРО са взели втори мандат.", "date": "2019.05.30", "title": "Един глас с машинно гласуване струва средно 48 лева"}
{"url": "http://www.cross.bg/zaiikov-dopulni-spasov-1605426.html", "text": "/КРОСС/ \"Това, което мога да кажа със сигурност е, че за първото убийство в Костенец на 9 срещу 10 май е извършител и е повдигнато обвинение на Стоян Зайков\". Това заяви на извънреден брифинг тази сутрин директорът на ОД на МВР - София комисар Николай Спасов.Той допълни, че сигналът за местоположението на издирвания не е подаден от граждани. Открит е бил благодарение на работата на служителите на реда. \"От анализа, който направиха колегите от психоинститута към МВР се установи, че той се е придвижвал\", обясни още директорът на столичната полиция.Комисар Спасов допълни още, че снощи органите на реда са забелязали лице, което отговаря на описанието. След това предприемат действия по заграждането му, но в този момент се чуват изстрели от полето. Полицаите също са произвели предупредителни изстрели. „Спрямо Зайков не е употребявано оръжие и не е употребена физическа сила\", категоричен бе шефът на ОД на МВР - София.По думите му най-вероятно оръжието, с което се е самоубил  е самоделно. На този етап не може да се каже дали то е същото, с което е убит и съседа на Зайков.„Към момента нямаме данни за негови помощници. Той постоянно се е придвижвал. На ден е изминавал по около 20 километра\", обясни още Николай Спасов и допълни, че в момента случая се разследва от следствието и Окръжната прокуратура в София. ", "date": "2019.05.30", "title": "МВР:„Спрямо Зайков не е употребявано оръжие и физическа сила”"}
{"url": "http://www.cross.bg/bulgariya-arabadzhiev-vetko-1605425.html", "text": "/КРОСС/ Съпругата на Ветко Арабаджиев - Маринела, ще бъде екстрадирана в България днес.Специализираната акция срещу Арабаджиеви се проведе в края на август. При претърсването на хотел „Маринела\" в София бяха открити 10 млн. лева. Бизнесмените бяха издирвани с европейска заповед за арест и червена бюлетина на Интерпол. Двамата са обвинени от Специализираната прокуратура за участие в организирана престъпна група за пране на пари и данъчни престъпления.В началото на месеца в България под конвой беше върнат и Ветко Арабаджиев.", "date": "2019.05.30", "title": " Връщат Маринела Арабаджиева в България днес"}
{"url": "http://www.cross.bg/peevski-atidzhe-zaradi-1605415.html", "text": "/КРОСС/  Скандалите Апартаментгейт и Къщи за гости направиха звезда замесената в тях зам.-шефка на ДФ Земеделие Атидже Вали. Тя влиза в Европарламента от ДПС след отказа на Мустафа Карадайъ и Делян Пеевски да станат евродепутати.Атидже беше номер 5 в листата на ДПС. Мустафа Карадайъ заяви: Пеевски остава народен представител в България, аз също оставам в София. Делян Пеевски добави: Надделя колективното решение, аз съм по-нужен в България.АЛДЕ няма обструкции към моята кандидатура, това е само в главата на олигарха Иво Прокопиев и неговите лични слуги Христо Иванов и съпътстващите ги медии, каза още депутатът в НС. Най-много преференции в ДПС имат двамата отказали се. Предстои да видим как Евросъюза ще приеме този факт. На практика заради бъдещата евродепутатка и заради Румен Порожанов Европа ни спя преди 3 години 160 милиона евро!", "date": "2019.05.30", "title": "Атидже от ДПС с къщите за гости става евродепутат"}
{"url": "http://www.cross.bg/informatziya-smetki-durzhavi-1605420.html", "text": "/КРОСС/ Българските данъчни власти знаят за 334 българи, разполагащи сметки със салдо по над 1 млн. евро към края на 2017 г. в чужди държави и офшорки. Това съобщават от Националната агенция за приходите (НАП) на базата на данните на ведомството от международния обмен на данъчна информация.Приходната агенция вече е започнала проверки, но изрично уточни, че наличието на сметка в чужда държава или офшорка не е незаконно и не означава непременно, че въпросните богати граждани укриват данъци или извършват друга нередна дейност.От данъчната агенция подчертаха, че инициативата им тече отдавна и няма нищо общо с писмото на главния прокурор Сотир Цацаров до ДАНС, който неотдавна поиска от ДАНС да му бъде предоставена цялата налична информация за сметки в чужбина, имоти и участие в офшорни фирми на хора, заемащи висши публични длъжности у нас.До момента НАП не е направила засичане дали в списъка на 334-ата граждани, за които има данни, попадат лица на висши държавни длъжности.В последните 2-3 години агенцията значително разшири възможностите си да проверява сметките и доходите на българите зад граница, включително в офшорни зони. Това се дължи на засилените международни усилия от страна на ЕС и Организацията за икономическо сътрудничество и развитие (ОИСР), които доведоха до революция в борбата срещу укриването на данъци в държави убежища.От 2016 г. насам България е една от общо 114 държави (към момента), включително към 40 офшорни зони, които са се съгласили на на обмен на данъчна и банкова информация за свои местни лица - граждани и фирми.На този етап НАП няма анализ в кои офшорки има най-много сметки на българи, но от години се знае, че сред топ дестинациите за съхранение на авоарите на родния бизнес елит са държави, които не са в категорията офшорки, но имат по-либерален данъчен и правен режим като Швейцария, Люксембург, Лихтенщайн, Холандия, Кипър, Великобритания.В момента данъчните имат достъп до данни от всички тях по линия на обмена, като особено богата информация е получена от Швейцария. Преди няколко години България сключи нова, подобрена спогодба за избягване на двойното данъчно облагане с Швейцария, като тя е и страна по споразумението за автоматичен обмен. В последните години са възлагани ревизии на българи с швейцарски сметки, но данъчната агенция няма обобщена информация за резултатите от тях. ", "date": "2019.05.30", "title": "Повече от 300 българи имат сметки с над 1 млн. евро в чужди държави и офшорки"}
{"url": "http://www.cross.bg/april-grazhdani-poseshteniyata-1605421.html", "text": "/КРОСС/ Пътуванията на български граждани в чужбина през април 2019 г. са 620.8 хил. или с 2.4% над регистрираните през април 2018 година, съобщиха от НСИ.Увеличение на пътуванията на български граждани в сравнение със същия месец на предходната година е отчетено към: Испания - с 15.8%, Франция - с 13.5%, Гърция - със 7.8%, Австрия - с 5.6%, Германия - с 5.4%, Турция - с 3.6%, Сърбия - с 1.0%, Италия - с 0.9%, и други.Същевременно намаляват пътуванията на български граждани към: Република Северна Македония - с 5.4%, Обединеното кралство - с 4.2%, Нидерландия - с 2.9%, Полша - с 2.2%, и други.В сравнение с април 2018 г. e регистрирано увеличение по всички наблюдавани цели: „почивка и екскурзия\" - с 3.8%, „други\" - с 2.9%, и „служебни\" - с 0.3%. Най-голям относителен дял от общия брой пътувания на български граждани в чужбина през април 2019 г. формират пътуванията с други цели (гостуване, обучение, посещение на културни и спортни мероприятия) - 42.1%, следвани от тези със служебна цел - 29.5%, и с цел почивка и екскурзия - 28.4%.Най-голям брой пътувания на български граждани са осъществени към: Турция - 145.6 хил., Гърция - 124.4 хил., Сърбия - 55.4 хил., Румъния - 41.7 хил., Германия - 38.7 хил., Република Северна Македония - 37.3 хил., Италия - 28.8 хил., Австрия - 19.8 хил., Испания - 17.9 хил., Обединеното кралство - 14.1 хиляди. През април 2019 г. посещенията на чужденци в България са 731.5 хил. или с 4.2% повече в сравнение с април 2018 година. Регистрирано е увеличение по всички наблюдавани цели: „други\" (вкл. гостувания и транзитни преминавания) - с 4.9%, „служебна\" - с 4.6%, и „почивка и екскурзия\" - с 3.3%. Транзитните преминавания през страната са 23.7% (173.0 хил.) от всички посещения на чужденци в България.От общия брой чужденци, посетили България през април 2019 г., делът на гражданите от Европейския съюз е 55.4%, или с 2.9% повече в сравнение със същия месец на предходната година. Увеличават се посещенията на граждани от Германия - с 24.6%, Гърция - с 9.2%, Румъния - с 6.0%, Обединеното кралство - с 6.0%, и други. Същевременно намаляват посещенията на граждани от Франция - със 17.0%, Австрия - с 15.1%, Италия - с 14.7%, Полша - със 7.3%, и други.Посещенията на граждани от групата „Други европейски страни\" се увеличават със 7.1%, като най-голямо е увеличението на посещенията на граждани от Сърбия - с 15.6%.През април 2019 г. преобладава делът на посещенията с други цели - 40.4%, следвани от посещенията с цел почивка и екскурзия - 39.0%, и със служебна цел - 20.6%.Най-много посещения в България през април 2019 г. са реализирали гражданите от: Румъния - 173.3 хил., Турция - 107.1 хил., Гърция - 91.4 хил., Сърбия - 56.6 хил., Република Северна Македония - 49.1 хил., Германия - 30.6 хил., Украйна - 21.2 хил., Обединеното кралство - 18.2 хил., Полша - 13.3 хил., Италия - 12.7 хиляди. ", "date": "2019.05.30", "title": "Нарастват пътуванията на българи към Испания и Франция"}
{"url": "http://www.cross.bg/evgeniya-dali-reshava-1605427.html", "text": "/КРОСС/ Съдът решава дали да остави в ареста Евгения Банева. Тя е с мярка \"задържане под стража\" по обвинение за участие в организирана престъпна група за данъчни и длъжностни престъпления и пране на пари.Семейството бизнесмени Николай и Евгения Баневи бяха предадени от френските власти на разследващия екип от Специализираната прокуратура в края на миналата година.", "date": "2019.05.30", "title": "Съдът решава дали да остави в ареста Евгения Банева"}
{"url": "http://www.cross.bg/instalatziya-toplofikatziya-sgradna-1605424.html", "text": "/КРОСС/Целта на предвижданите промени е да се повиши събираемостта на сметките за парно. Определяме сами такса „Сградна инсталация\". От Министерството на енергетиката предлагат абонатите на топлофикационните дружества да могат сами да определят дела на топлинната енергия за общите части. Ще може да се избира в диапазона от 20 до 40% от общата сума за парното в цялата сграда. В момента процентите достигат 50 и се определят от топлинните счетоводители. Целта на промените е да се повиши събираемостта на сметките за парно. От общо 14 топлофикационни дружества, за миналата година само 3 са на печалба. Другите 11 имат натрупани загуби за милиони. Част от загубите са именно от неплатените сметки на абонатите. Най-големи са загубите на столичната топлофикация - близо 20 млн. лева. Над 3 милиона дължи плевенската топлофикация, 2 милиона - тази в Перник.Високи сметки, неясни фактури и ниски доходи, това изтъкна омбудсманът Мая Манолова, като основни причини за неплащане на сметки. „Хората не вярват на Топлофикация, хората не плащат на Топлофикация. Дружествата реално са пред фалит, което е огромен проблем\", коментира Манолова.Един от отказалите се от парното абонати е Тодор. „Ето тук, както и във всички останали помещения на имота, никога не е имало радиатори, но това не пречи на Топлофикация, всяка година да ми начислява по 150лв.\", казва той.Тодор е спечелил и дело, заведено от Топлофикация срещу него. „През дома ми минават единствено тръби, които служат за обезвъздушаване на сградната инсталация, те не топлоизлъчват, но това не пречи на Топлофикация да ми иска пари като за сградна инсталация. В съда аз ги оборвам и не ги плащам\", коментира още той.От Министерството на енергетиката предлагат промени  във формулата при изчисляване на сметките и възможност - хората сами да определят какъв процент такса „Сградна инсталация\" да плащат.„Виждането, че към настоящия момент, проектът на наредба и предложенията, които са направени, поне нашето виждане е, че са в интерес, според нас, на клиентите\", заяви Иван Маринов - директор „Сигурност на енергоснабдяването и управление при кризисни ситуации\", Министерство на енергетиката.„Промените, предложени от Министерството на енергетиката не решават проблемите на гражданите. На практика, формулата  остава същата, също толкова неадекватна, неотразяваща реално отделената топлинна енергия и също толкова неразбираема за гражданите\", посочи Мая Манолова.„Факт е, че когато говорим за сградна инсталация или енергия за сградна инсталация, тя физически съществува. Сериозният проблем е как и по какъв начин да бъде определена, за да бъде справедливо разпределена към всички клиенти в една сграда-етажна собственост\", посочи Иван Маринов.Междувременно председателят на енергийния регулатор Иван Иванов напомни, че ако броят на хората, които ползват топлинна енергия в една сграда е по-голям, таксата намалява и обратното - при по-малко потребители се вдига драстично.", "date": "2019.05.30", "title": "Предложение: Абонатите сами да определят такса \"сградна инсталация\""}
{"url": "http://www.cross.bg/dyshi-sedem-operatziya-1605428.html", "text": "/КРОСС/ Най-малко седем души са загинали и близо 20 са в неизвестност, след като вчера малък кораб, превозващ южнокорейски туристи, се преобърна в р. Дунав в Будапеща. Това съобщиха полицията и службата за спешна помощ, цитирани от Ройтерс. Според някои информации корабчето се е сблъскало с друг туристически плавателен съд край сградата на унгарския парламент, след което се е преобърнало в придошлата река в момент, когато унгарската столица е била обхваната от буря с проливни дъждове. Външното министерство на Южна Корея каза, че на борда е имало 33 южнокорейски туристи и двама унгарци екипаж. По негови данни седем души са загинали, седем са спасени и 19 са в неизвестност.Говорител на унгарската служба за спешна помощ каза пред държавната телевизия, че 14 души са извадени от водата. Седем са мъртви, а останалите са с хипотермия, но в стабилно състояние. Провежда се голяма спасителна операция с участието на лодки, водолази и радари по протежение на няколко километра надолу по течението на реката от мястото на инцидента. Но тъй като изминаха вече часове от корабокрушението, станало малко след 21.00 ч. местно време, е все по-слабо вероятно да бъдат намерени още оцелели, признаха ръководители на спасителната операция. На телевизионни кадри се вижда, че сектор около брега на реката от страната на Пеща е отцепен от полицията.Придошлите води на Дунава затрудняват изключително много спасителната операция, заяви водолаз пред държавната телевизия. Температурата на водата е 10-12 градуса. Името на плавателния съд е \"Русалка\" - 27-метров кораб за речни круизи с две палуби и капацитет от 60 души, съобщи компанията собственик \"Панорама дек\".\"Мобилизираме всички ресурси на разположение, за да опазим човешките животи\", казаха компанията. От там добавиха, че \"Русалка\" е в техния флот от 2003 г. и корабът е бил подлаган редовно на техническа поддръжка. ", "date": "2019.05.30", "title": "Най-малко седем души са загинали при преобръщане на туристически кораб в Будапеща "}
{"url": "http://www.cross.bg/gradysa-valezhite-mesta-1605429.html", "text": "/КРОСС/ Най-ниските температури през юни у нас ще бъдат между 10 и 15 градуса, а най-високите ще са между 30 и 35 градуса, съобщи за БТА Марияна Попова - синоптик от Сектора \"Метеорологични прогнози\", в Националния институт по метеорология и хидрология.През юни се очаква средната месечна температура да бъде около и над нормата, която за по-голямата част от страната е между 20 и 22 градуса, по долината на река Струма - около 23 градуса, за високите полета - между 17 и 19 градуса, а за планините - между 3 и 12 градуса. И през юни ще се запази тенденцията за неравномерно разпределение на валежите. В западната половина от страната месечната сума на валежите ще бъде около и над нормата, а в източната - валежите ще са на по-малко места и ще са по-малко като количества. Климатичната норма на валежите в равнините е между 50 и 70 литра на квадратен метър, по Черноморието и долината на река Струма - между 30 и 50 литра на квадратен метър, а в планинските райони - от 70 до 130 литра на квадратен метър. През повечето дни от първото десетдневие въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи, гръмотевична дейност и градушки. В отделни дни се очакват интензивни явления. Повече слънчеви часове ще има преди пладне и над Източна България, където и преваляванията ще бъдат на по-малко места. През първите дни температурите ще са малко под нормата, но тенденцията е към постепенно повишение.През второто десетдневие температурите ще се задържат около нормалните за периода, с продължаваща тенденция към бавно повишение. През повечето дни ще се задържи неустойчиво с условия за чести следобедни превалявания и гръмотевична дейност. Слънчеви часове ще има преди пладне. ", "date": "2019.05.30", "title": "Хлад и жега ще се редуват през юни "}
{"url": "http://www.cross.bg/voiina-frantziya-yniversitet-1605411.html", "text": "/КРОСС/ 1431 г. - Стогодишната война: В Руан, Франция, 19-годишната Жана д'Арк е изгорена на клада от английско ориентирания трибунал.1498 г. - Христофор Колумб се отправя на третата си експедиция.1527 г. - Основан е Марбургския университет в Марбург, първият протестантски университет в света.1814 г. - Наполеоновите войни: Подписан е Парижкия договор, с който френските граници са върнати към състоянието си през 1792 г.1876 г. - Априлското въстание: Ръководителите на Трети революционен окръг се събират начело със Стоян Заимов във врачанската църква „Свето Възнесение Господне\" и обявяват въстанието. Сформирана е малка чета.1876 г. - Априлското въстание: Четата на Христо Ботев води сражение на Милин камък.1876 г. - В Цариград е извършен държавен преврат, ръководен от Мидхат паша. Абдул Азис е детрониран, а за султан е провъзгласен Мурад V.1913 г. - Подписан е Лондонския мирен договор, с който се слага край на Балканската война. България получава пристанището Дедеагач.1917 г. - Александрос I става крал на Гърция.1918 г. - Народнолибералите на Добри Петков напускат правителството и то губи мнозинството си в 17 Обикновено народно събрание.1922 г. - Във Вашингтон е открит Мемориал на Ейбрахам Линкълн.1934 г. - Политическият кръг Звено се саморазпуска.1941 г. - Втората световна война: Германската армия превземат остров Крит.1942 г. - Втората световна война: Британската авиация извършва бомбардировка над Кьолн с над 1000 самолета.1949 г. - Приета е Конституцията на Източна Германия.1966 г. - 300 самолета на САЩ бомбардират Северен Виетнам.1967 г. - Африканската държава Биафра обявява независимостта си от Нигерия.1968 г. - Бийтълс започват да записват своя Бял албум.1968 г. - Президентът на Франция Шарл дьо Гол разпуска парламента в обръщение по радиото. Непосредствено след това близо един милион негови поддръжници излизат на шествие по Шанз-Елизе в Париж.1971 г. - Програма Маринър: Изстрелян е безпилотният космически апарат Маринър 9, чиято главна цел е картографиране на повърхността на Марс.1975 г. - В София е открит Домът на съветската наука и култура.1980 г. - Йоан Павел II посещава Франция за пръв път от 1814 г.1982 г. - Испания става 16-тата страна-членка на НАТО.1986 г. - Европейската космическа агенция изстрелва ракетата Ариана-2.1998 г. - Мощно земетресение в Северен Афганистан отнема живота на над 5000 души. ", "date": "2019.05.30", "title": "30 май в историята"}
{"url": "http://www.cross.bg/isaakiii-valent-pravoslavnite-1605410.html", "text": "/КРОСС/ Житие на свети преподобни Исаакий ДалматскиСв. Исакий Далматински ИзповедникЛъжеучението на Арий особено се разпространило при император Валент. Като приел кръщение от арианския епископ Евдоксий, Валент му се заклел да преследва православието във всички средства и изпълнил обещанието си. Тринадесет годишното му царуване било непрекъснато гонение против православните. Той издал указ, по силата на който, без да се щади ни възраст, ни пол, ни сан, всички да бъдат заставени да приемат арианството, а противещете се да бъдат смъртно наказани. Гонението с особена жестокост свирепсвало в Цариград, където всички православни църкви били затворени, а някои били обърнати в конюшни.Слухът за страданията на православните християни стигнал далеч до източната пустиня и възбудил ревност и негодувание у благочестивия пустинножител Исаакий. Когато научил за страшните притеснения на православните християни, той побързал да отиде в Цариград. Без да се бои от опасностите Исаакий увещавал християните да остават верни на истината. Неговите думи ободрявали и укрепявали нещастниците, защото Исаакий бил изпълнен с мъдрост и благодат. Той дълбоко скърбял за участта на православните и молел Бог да обърне сърцето на царя и да му внуши милосърдие и справедливост.При това време Валент тръгнал на война против готите, които били разорили някои области на империята и дори застрашавали Цариград. Когато императорът с войската си излизал от града, Исаакий застанал на пътя му и му казал:- Господарю, отвори православните църкви и Бог ще благослови пътя ти!Царят не обърнал внимание на думите на Исакий и продължил пътя се. На другия ден Исакий настигнал царя и отново му казал:- Отвори, господарю, православните църкви и войната ще бъде благополучна, и ти ще се върнеш в мир!Тия думи поразили царя и той бил готов да се съгласи. Но някои от неговите приближени го отрекли от доброто му намерение и царят заповядал да прогонят стареца. Но Исакий и трети път дошъл при царя, като го застрашил с Божие наказание, ако не престане да преследва православните християни. Той път Валент се разгневил. Близо до пътя имало тинеста яма, обрасла с тръни. Валент заповядал да хвърлят в нея стареца. Но ангел извел оттам Исаакия, който след известно време отново се явил при Валента и му казал:- Ти желаеше моята смърт, но Господ ме спаси. Послушай, господарю, отвори православните църкви, защото в противен случай ще загинеш!Валент заповядал на своите приближени Сатурнин и Виктор да затворят стареца в тъмница.- Ако ти се върнеш от войната, то аз ще бъда лъжец! - извикал Исаакий на заминаващия Валент. - Аз ти казвам, че няма да надделееш враговете, но ще побегнеш от тях и от огън ще загинеш!Исаакий бил върнат под стража в Цариград, а царят продължил пътя си. Предсказанието на пустинника се сбъднало. Валент, ранен в сражението, се укрил в един плевник от преследването на враговете му. Но готите запалили плевника и царя по такъв начин загинал сред пламъците. Известно време не се знаело в Цариград за неговата смърт и войниците, които пазели Исаакий, му се заканвали със скорошното връщане на императора и с наказание за неговите дръзки думи. Но старецът отговорил:- Ето вече седем дни, откак усещам смрад от изгорелите от огъня негови кости!Когато узнали за нещастната смърт на Валент, всички започнали да оказват почет към Исаакий, като го смятали за пророк.Когато Теодосий Велики встъпил на престола, въдворил мир в Църквата. Успокоен за християните Исакий пожелал да се върне в пустинята си. Но Сатурнин и Виктор, които се каели, че взели участие в гонението против него, склонили го да остане в Цариград. Сатурнин му построил в околностите на града обител, в която скоро се събрали много иноци. Исааий наставлявал братята на добродетелен монашески живот и им давал пример на кротост и милосърдие към нещастните.Той умрял в дълбока старост около 380 г., след като определил заместника си за игумен - един инок, на име Далмат, от когото обителта по-късно получила своето название, та и нейният основател останал в църковната памет като Исаакий Далматски. Мощите на св. Исаакий били поставени в църквата \"Св. първомъченик Стефан\". ", "date": "2019.05.30", "title": "Преп. Исакий Далматски. Св. Емилия"}
{"url": "http://www.cross.bg/glasa-bulgariya-mandata-1605422.html", "text": "/КРОСС/ ЦИК обяви окончателното разпределение на 17-те мандата от България зя новия Европейски парламент, както и крайните резултати от гласуването на евроизборите, провели се на 26 май.ГЕРБ получава 6 мандата, БСП - 5, ДПС - 3 мандата, ВМРО получава 2 мандата, \"Демократична България\" - 1 мандат.Избирателна активност е била 32,64%.ГЕРБ печелят 31,07% или 607 194 гласа, БСП - 24,26% с 474 160 гласа, ДПС - 16,55% - 323 510 гласа, ВМРО получават 7,36% или 143 830 гласа и \"Демократична България\" - 6,06% със 118 484 гласа.Общият брой недействителни гласове са 80 238, а действителните 2 015 341. 61 029 от гласуващите са избрали да отбележат \"Не подкрепям никого\" на бюлетините си.Заради преференциите има разместване в БСП за България - Сергей Станишев става втори след Елена Йончева: 6,38% = 30 268 гласове за Станишев и 17,30% = 82 009 гласове за Йончева.При ВМРО Андрей Слабаков - с 6,55 % измества Юлиан Ангелов.Няма промяна при ГЕРБ - Лиляна Павлова получава 4,50%, а за да измести някой в листата ѝ трябват 5%.При ДБ Радан Кънев - 29,32%; Стефан Тафров има 11,64%.В ДПС най-много преференции има Мустафа Карадайъ. ", "date": "2019.05.30", "title": "ЦИК обяви резултатите, вижте новите 17 в европарламента"}
{"url": "http://www.cross.bg/tema-zhivo-kostenetz-1605412.html", "text": "/КРОСС/Тема: ЦИК обяви крайните резултати. Как ще се нареди политическият пъзел?Тема: Промени в закона за висшето образование. Ще има ли закрити университети?Тема: Докъде ще стигне напрежението между Сърбия и Косово след ареста на сръбски полицаи?Тема: В сезона на кърлежите и комарите - как да се пазим и какви опасности крият ухапванията? И още: има ли опасност от епидемия от морбили?Тема: Преди началото на лятото: чисти ли са басейните и за какво ще следят здравните инспектори?Тема: След оставката на Корнелия Нинова, накъде тръгва БСП - коментар на КристианВигенин;Тема: Нови разкрития за беглеца от Костенец, заподозрян в две убийства! На живо - каквиследи е оставил издирвания?Тема: На живо от Божурище: Ощетил ли е кметът Георги Димов местната хазна с 8милиона лева?Тема: Kон на магистрала \"Тракия\" предизвика тежък инцидент! Кой е отговорен забезопасността на пътя?Тема: Tрябва ли младите юристи да полагат клетва като лекарите? Гост - деканът на Юридическия факултет на университета, проф. Даниел Вълчев; Тема: Mихаела Филева представя талантите от своя отбор в \"Гласът на България\";Тема: На живо от Костенец: Издирваният за двойното убийство Стоян Зайков се самоуби след престрелка.Тема: Къде са ДПС в сценариите след изборите? И защо Пеевски се отказа да бъде евродепутат? Говори Йордан Цонев.Тема: Андрей Слабаков - евродепутат. От киното до политическата сцена в Европа - режисьорът гост в предаването.Тема: Защо онкоболни пациенти останаха без лечение след спор между болница и Здравната каса?Тема: Агресия на пътя. Жена в инвалидна количка беше нападната от шофьор, който нямал търпение да я изчака да премине!Тема: Нова трагедия във въздуха. Защо загина един от най-опитните делтапланеристи у нас?Тема: Бум на жалби за дефектни стоки. Какви са правата ни при отказана гаранция?Тема: Дръжте крадеца на инвалидни стикери! За злоупотребите и контрола - Румен Бахов на живо.Тема: Кой ще победи в Кухнята на ада? Шеф Виктор Ангелов преди големия финал на Hell's Kitchen.  ", "date": "2019.05.30", "title": "Теми и гости в сутрешните блокове на телевизиите"}
{"url": "http://www.cross.bg/rozhdenitzite-na-maii-1605413.html", "text": "/КРОСС/  Ивайло Калфин, бивш вицепремиер и министър на труда и социалната политика. Николай Пешалов, тежкоатлет, олимпийски шампион по вдигане на тежести Павел Койчев, скулптор и художник Станислава Стоянова, депутат от ГЕРБ в 44 НСИван Говедаров - бивш футболист  ", "date": "2019.05.30", "title": "Рождениците на 30 май "}
{"url": "http://www.cross.bg/vseki-vurvi-po-svoya-put-1605409.html", "text": "/КРОСС/ Всеки върви по своя път. Ако се движиш по него с удоволствие, значи това е твоят път. Ако се чувстваш зле на него - то във всеки един момент можеш да го напуснеш, независимо колко далече си стигнал. И това ще бъде правилно.Дон Хуан ", "date": "2019.05.30", "title": "Всеки върви по своя път. "}
{"url": "http://www.cross.bg/chasa-sofiyaot-zasedanie-1605414.html", "text": "/КРОСС/ София.От 20.00 часа президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение, който ще се проведе в Дом 2 на резиденция „Бояна\".***София.От 09.00 часа ще започне седмичното заседание на Народното събрание.***София.От 10.10 часа министърът на регионалното развитие и благоустройството Петя Аврамова ще участва в Международната архитектурна конференция SHARE Sofia, която ще се състои в зала 9 на НДК. Началото му е в 09.20 часа. Заедно с форума, под патронажа на министър Петя Аврамова се провежда конкурсът „Български архитектурни награди\". Той ще се проведе от 10.00 часа в Зала 8 на НДК.***София.От 11.00 часа министърът на околната среда и водите Нено Димов ще участва в представянето на нова система за предоставяне на информация на обществеността за качеството на атмосферния въздух (КАВ) в реално време, разработена от Изпълнителната агенция по околна среда (ИАОС). Представянето ще се състои в сградата на МОСВ на бул. „Княгиня Мария Луиза\" 22, зала 103.***Бургас.От 16.00 часа в сградата на общината министър Николина Ангелкова и министърът на туризма на Арабска република Египет д-р Рания Ал-Машат ще подпишат Меморандум за разбирателство между Министерството на туризма на Република България и Министерството на туризма на Арабска република Египет. В събитието ще участва и кметът на Бургас Димитър Николов.***София.От 10.00 часа в сградата на АПИ на бул. „Македония\" №3 началникът на отдел „Пътна полиция\" в ГДНП комисар Росен Рапчев, Радослав Влахов, член на УС на Агенция „Пътна инфраструктура\", инж. Иван  Досев, директор на дирекция „Пътно поддържане\" в АПИ ще дадат пресконференция, във връзка с  организацията на движение през летните месеци.***София.От 11.00 часа в Министерството на здравеопазването ще се проведе пресконференция по повод Световния ден без тютюнопушене 2019 г., който тази година преминава под мотото „Здраве за белите дробове без тютюн\".***София.От 09.30 часа ще се проведе заседание на Пленума на Висшия съдебен съвет.***София.От 10.00 часа ще започне редовното заседание на Столичния общински съвет.***София.От 10.00 часа в хотел „Хилтън\" ще бъде представен годишният мониторингов доклад „Антикорупционни институции: тенденции и практики\" на фондация „Антикорупционен фонд\".***София.От 10.00 часа в сградата на КЕВР ще се проведе открито заседание за обсъждане на доклад относно заявление от „Газинженеринг\" ООД за утвърждаване на цени за разпределение на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа за територията на община Долни Дъбник за периода 2019 - 2023 г.***София.От 15.30 часа по време на редовно заседание на парламентарната Комисия по здравеопазването ще се проведе дискусия за проблемите на хората с множествена склероза.***София.От 17.00 часа в парка зад Националния дворец на културата ще започне концерт по повод Световния ден на множествена склероза.***София.От 19.00 часа в хотел „Маринела\" ще се състои церемонията по връчване на годишните награди „Застраховател на годината\", „Пенсионноосигурително дружество на годината\", „Застрахователен брокер на годината\" за 2018 година.***Велико Търново.От 09.00 часа в голяма зала на Община Велико Търново ще се проведе редовна сесия на ОбС - Велико Търново.***Велико Търново.От 10.30 часа в Регионалния пресклуб на БТА ще се проведе пресконференция на Бюрото по труда.***Враца.От 19.00 на откритата сцена пред Община Враца ще се проведе концерт на Симфониета Враца.***Ловеч.От 10.00 часа в заседателната зала на Община Ловеч ще започне редовното заседание на Общински съвет - Ловеч.***Перник.От 09.30 часа в зала „Панорама\" ще се проведе заседание на Общински съвет Перник.***Пловдив.От 09.00 часа ще започне редовното заседание на Общински съвет - Пловдив.***Разград.От 16.00 часа на площад „Независимост\" ще се проведе кампанията „Бъди войник\" на Министерството на отбраната.***Русе.От 11.00 часа в хотел „Дунав плаза\" ще се състои тържествената церемония по връчването на наградите на КРИБ за „Социално отговорна компания-партньор на община за 2018 г.\" област Русе.***Смолян.От 10.00 часа ще започне редовното заседание на Общински съвет - Смолян.***Шумен.От 9.00 часа в зала 363 на община Шумен ще се състои заседание на Общинския съвет.***Шумен.От 9.30 часа в Окръжен съд- Шумен ще се състои заседание по делото „Хитрино\".  ", "date": "2019.05.30", "title": "Предстоящи събития на 30 май"}
{"url": "http://www.cross.bg/chasa-monitor-sega-1605423.html", "text": "/КРОСС/ в. 24 часа - Младите лекари не искат пари, а колеги без високомериев. Монитор - Студентите си бъркат в джоба за задължителните практикив. Монитор - Делян Пеевски се отказва от Европарламента, остава в НСв. Монитор - 78 млн. от КТБ потрошени за къщи, бельо и козметика на Василевив. Монитор - Цакат с двойни Фактури за парното в Плевенв. Монитор -Кабинетът реши: 21 млн. лева отиват за пътища, метровлакове и катедралата във Варнав. Сега - Държавата ще „награди\" с милиони евро нарушителите с къщи за гостив. Телеграф - Нова дрога Ямайка айс трови децатав. Труд - Нисък ДДС в Гърция и Румъния удря родния бизнесв. Труд - Обновяват метрото с 15 млн. левав. Труд - Ние плащаме далаверите в земеделиетов. 24 часа Опозицията на Корнелия вече търси Мая за БСП. Мъжът й: Подходяща е, не бих пречил. Тя обаче все още не е решилав. 24 часа - Проектът на „24 часа\" срещу цензурата вече е в парламентав. 24 часа - Кметът на Божурище с кредит от 1 млн. лв., проверяват как го погасявав. 24 часа - Борисов: Оправете оградите, не може кон да излезе на магистралав. 24 часа - Фондът за рисков капитал предоставя публични средства за управление в размер на 47.1 млн. лв. по ОПИКв. Сега - Последно: Партиите ще връщат 14.5 млн., а не 18.6 млн. лв.в. Сега - Борисов стартира чистката в ГЕРБ от Плевен и Добричв. Телеграф - 290 000 лв. за глоба за ремонта на Графав. Труд - Задължителна полица за субсидирани площив. 24 часа - Георги Марков, депутат от гражданската квота на ГЕРБ: Борисов ще спечели и парламентарните избори на 62 г. през 2021-ав. 24 часа - Ангел Найденов, член на Националния съвет на БСП: Не съм против пряк избор на лидер, но как без пълен регистър на членовете нив. 24 часа - Кметът Галина Стоянова: Казанлък държи на традициите и ги надгражда- тази година акцентът на фестивала на розата е розовото маслов. Монитор - Милена Сиракова, директор на Секретариата на БЧК-Варна: 800 спасители трябват само за Северното Черномориев. Телеграф - Доц. д-р Стефан Александров от Националния археологически институт с музей - БАН: Още преди век са драскали по стените на магуратав. Труд - Владимир Соловьов, председател на Съюза на журналистите в Русия, пред „Труд\": Медиите в САЩ работят така, че все едно ЦК им дава указанияв. 24 часа - Крайната десница е тук и оставав. Монитор - Дребният шрифт във висшето образованиев. Сега - Измама за вменяемив. Сега - БСП - надежда всяка тука оставетев. Сега - Ще помогне ли на „Български пощи\" номерът с ДДСв. Телеграф - ЛИГА ЕВРОПА да ТРЕПЕРИв. Труд - Българите сме в графата „Други\"         ", "date": "2019.05.30", "title": "Преглед на вестниците "}
