{"url": "http://www.cross.bg/evropeiiski-georgi-kmet-1616096.html", "text": "/КРОСС/ Като кмет на района, ще организирам срещи между доказали се български спортисти и деца от детските градини и училищата в „Илинден\". Това е подходящ начин подрастващите да се запознаят със спортната ни история и да се мотивират да спортуват. Това каза кандидатът на БСП за кмет на „Илинден\" Георги Томов на среща със звезди на родния ни спорт. Сред тях бяха Георги Мърков - олимпийски, световен и европейски шампион по борба, Петър Лесов - олимпийски и двукратен европейски шампион по бокс, Еньо Тодоров - сребърен олимпийски медалист, трикратен европейски шампион и европейски вицешампион по борба и Нено Ненчев - европейски вицешампион. В срещата взе участие и заместник-председателят на парламентарната Комисия по въпросите на децата, младежта и спорта Иван Ченчев и председателят на районната организация и кандидат за общински съветник Владимир Данев.Спортните легенди изразиха подкрепата си за Георги Томов и му пожелаха успех в предизборната надпревара. Участниците в събитието се обединиха около това, че има все по-нарастващата нужда от практикуването на масов спорт сред деца и подрастващи.Олимпийците бяха категорични, че с удоволствие ще се включат във всички инициативи за популяризирането и развитието на спорта в „Илинден\", за да дадат добър пример на младото поколение. ", "date": "2019.10.21", "title": "Спортни легенди подкрепиха Георги Томов за кмет на „Илинден”"}
{"url": "http://www.cross.bg/leva-pensiite-godina-1616090.html", "text": "/КРОСС/ От първи юли догодина пенсиите да се увеличат със 6,7 на сто, това предвижда проектът на бюджета на Държавното обществено осигуряване за 2020-а година, съобщи БНР.Разходите за пенсии ще са със 729 милиона лева повече спрямо заделените за тази година. Таванът на пенсиите не се предвижда да нараства и остава 1 200 лева.Общите разходи за пенсии и обезщетения на НОИ са планирани на над 12,448 милиарда лева.", "date": "2019.10.21", "title": "Увеличение на пенсиите с 6,7% от 1-ви юли"}
{"url": "http://www.cross.bg/metzanin-finansirane-ypravlenieto-1616091.html", "text": "/КРОСС/ Фонд на фондовете избра фонд мениджър за управлението на Фонд Мецанин/ Растеж, като средствата са осигурени по Оперативна програма „Иновации и конкурентоспособност“ 2014-2020, съфинансирана от Европейския фонд за регионално развитие.Мецанин финансирането е алтернатива на традиционните възможности за привличане на финансов ресурс от страна на фирмите в страната, а имено банков кредит, капиталово финансиране и собствената си печалба.На база извършената оценка на предложенията на участниците за посредник беше определен Бългериан Мецанин Партнърс ДЗЗД, Партньори в екипа са Иван Христанов, Евгени Ангелов, Диана Аладжова и Лоид Шулц. Освен посочените лица, членове на обединението са Ривър Стикс Кепитъл ЕАД (с едноличен собственик на капитала Елвин Гури) и Елеонора Сърбова. Екипът се състои от професионалисти с дългогодишен опит в управлението на фондове за дялови инвестиции, както в България, така и в чужбина. Партньорите са придобили своя професионален опит във водещи организации в сферата на управлението на инвестиции.Бългериан Мецанин Партнърс ще управлява 75.3 млн. лв., публични средства, като се очаква да привлече и допълнително частно финансиране от минимум 28.5 млн. лв.Инвестициите на фонда ще доведат до увеличаване на производителността и експортния потенциал на българския бизнес. Инструментът ще подкрепи развитието на конкурентоспособността на малките и средни предприятия в зрял етап на развитие. Чрез него ще се осигури достъп до алтернативна форма на финансиране за компании с планове за разширяване и подобряване на дейността, включително и за навлизане на нови пазари.Размерът на инвестициите във всяко предприятие ще е в диапазон от 4.9 млн. лв. до 13.7 млн. лв.Инвестиционният период на инструмента ще продължи до края на 2023 година. ", "date": "2019.10.21", "title": "Публични средства в размер на 75.3 млн. лв. се инвестират в малки и средни предприятия"}
{"url": "http://www.cross.bg/parkur-obyvkite-sara-1616088.html", "text": "/КРОСС/ За всички Сара Джесика Паркър е една безспорна модна икона, особено след световната слава на героинята й от „Сексът и градът“ Кари Брадшоу.Някак логично е актрисата, която има своя марка парфюм и вино, да пусне на пазара и модна линия. Говорим за обувките, естествено, които май всяка почитателка на сериала иска да види на краката си. Този път Сара Джесика Паркър представи новата си колекция в Австралия.„След като в продължение на толкова много години играх героиня, която има такава страстна връзка с обувките, исках да създам обувки, с които наистина да се гордея, които би могла да носиш цял живот, от които да не се срамуваш след пет или десет години, когато случайно се натъкнеш на тях в гардероба си“, заяви актрисатаНа събитието в Сидни се стекоха страшно много хора и както може да предположите, всички искаха автографи. Познайте къде оставяше своя подпис Сара Джесика Паркър обаче? На обувките, естествено. „Хората трябва да се обличат така, както усещат себе си. Всички правила за години и форми са просто глупави“, категорична е актрисата и ние няма как да не се съгласим с нея.", "date": "2019.10.21", "title": "В обувките на Сара Джесика Паркър (СНИМКИ)"}
{"url": "http://www.cross.bg/dolara-dzheiims-hilyadi-1616092.html", "text": "/КРОСС/ Баскетболният екип на Леброн Джеймс, с който е играл в гимназията, беше продаден на търг за сумата от 187,5 хиляди долара, съобщиха американските медии.Въпросните потник и шорти са тези, с които баскетболистът позира на корицата на \"Спортс Илюстрейтед\" през 2002 година, когато е едва 17-годишен. По това време баскетболистът играеше в гимназията \"Сейнт Винсънт-Сейнт Мери\" в Акрън, Охайо.Стартовата цена, която бяха поставили на аукциона, беше 25 хиляди долара. По време на търга са били направени 24 различни предложения. Сумата обаче не успя да надхвърли очакванията на компанията, която предложи екипа на търг. По-рано през месеца организаторите обявиха, че могат да продадат потника на Джеймс за 300 хиляди долара.Още като ученик Леброн Джеймс бе определян като феномен в играта с оранжевата топка, а кариерата му в НБА само потвърди прогнозите на специалистите от началото на века - крилото спечели три титли, три награди за \"Най-стойностен играч\" във финалите, още 4 приза за \"Най-стойностен играч\" през редовния сезон и до момента има 15 участия в \"Мача на звездите\".", "date": "2019.10.21", "title": "Екипът на Леброн Джеймс беше продаде за над 180 хиляди долара"}
{"url": "http://www.cross.bg/manolov-pavlikeni-predlaga-1616089.html", "text": "/КРОСС/ \"Таксите за детските градини в община Павликени постепенно ще бъдат понижавани до пълното им отпадане\", това обяви инж. Емануил Манолов, кандидат за кмет на Павликени от \"БСП за България\", пред работниците в една от водещите фирми за декоративна растителност в общината. Кандидатът за кмет се срещна със служителите на „Розекс“ и обсъди с тях социалните придобивки, които предлага за хората в следващия мандат.Отпадането на таксите е сред водещите ни цели. Още от следващата година те могат да бъдат намалени наполовина, подчерта инж. Манолов. За целта ще бъде направена промяна в общинската наредба. Намаляването ще продължи и в следващите години до пълното отпадане на таксите.Общината ще въведе и еднократна помощ при раждане на второ и трето дете. Условието за получаване ще бъде родителите да са здравно и социално осигурени, да не дължат местни данъци и такси, и да имат завършено основно образование.Кандидатът предлага и създаването на общинско звено „Сигурност“, чрез което да се опазва общественият ред в населените места, борбата с незаконната сеч на общински гори, незаконно изхвърляне на отпадъци, необорудвани каруци, огледи на общински язовири и рибарници и др. В срещата участваха и кандидатът за кмет на село Батак Пламен Петров и кандидатът за общински съветник Иринка Димитрова.В първите дни на новия мандат ще възложим проектирането на паркоместа в междублоковите пространства в Павликени, заяви инж. Емануил Манолов. Той продължава срещите в града и във всяко от населените места предлага решения на основните проблеми, които гражданите поставят.Трябва да се поставят повдигнати пешеходни пътеки за ограничаване на скоростта върху републиканските пътища, които преминават през селата Мусина, Михалци, Батак, Караисен, Бутово, Патреш, Горна Липница, Долна Липница и Стамболово, каза още Манолов.При среща в с. Михалци местните жители поискаха да се изгради пешеходен мост, успоредно до сегашния, над р.Михалска.Нужно е да се ремонтира и тротоарът към тухлената фабрика в селото. В селото ще се изгражда и монумент с 28 плочи с имената на загинали четници от Михалци от четата на Бачо Киро и поп Харитон.", "date": "2019.10.21", "title": "Емануил Манолов обеща отпадане на таксите за детска градина в Павликени"}
{"url": "http://www.cross.bg/nasilie-simonovich-zheni-1616086.html", "text": "/КРОСС/ България и българският Конституционен съд неправилно са интерпретирали термина \"джендър\" от т.нар. Истанбулска конвенция и съответно не е правилно разбрана концепцията за закрила от \"джендър базирано насилие над жените\". Също така в България се забелязва толерантност и един вид \"нормализиране\", нечувствителност към насилието над жени и домашното насилие, включително и заради дупки в законодателството. Мерките за защита в законите не са достатъчно и трябва да се помисли за тяхното по-бързо издаване и своевременност, да се получава незабавна закрила, както и държавата да гарантира спазването на тези заповеди.Това са част от препоръките и констатациите, които е направила специалният докладчик на ООН по въпросите на насилието над жени Дубравка Симонович. Тя е на посещение в България от 14 октомври, а днес представи пред медиите констатациите и впечатленията си. Симонович ще представи окончателния си доклад в Съвета на ООН по правата на човека през юни 2020 г.Сред останалите забележки са, че в България липсват и достатъчно приюти, където жени, жертви на насилие, да получават закрила и подкрепа. Макар множество институции да събират за своите нужди и на своето ниво данни за престъпления над жени, домашното насилие и убийствата на жени, тази информация не се събира систематично, няма единен подход, като дори липсват много аспекти от самите престъпления, причините за тях и последващите мерки. Така не могат да бъдат направени и съответните изводи, да се намерят пропуските и да се мисли за ясни промени.\"Добрите данни дават добри индикатори. Притеснително е, че актовете на насилие не биват докладвани. Не се събират всевъзможните данни, които да обуславят анализите и нуждите от промени\", коментира Дубравка Симонович.По думите на Симонович е необходим също координационен механизъм на ниво държавни политики в областта на домашното насилие, а също и интегриран системен подход. По думите й не се събират нужните данни за различните формите на насилие и убийства на жени, а само се отчитат случаите, без да се навлиза в подробности и те да се проучват задълбочено. Така, като не се държи сметка за конкретните причини, не могат да бъдат направени качествени анализи, да се видят причините и да се направят изводи за промени, смята тя.Симонович отбеляза, че макар терминът \"джендър\" да фигурира и в други закони в България, както и в европейски документи, ратифицирани от страната, за целите на т.нар. Истанбулска конвенция той е бил грешно интерпретиран. \"Цялата концепция за джендър насилието е неправилно интерпретирана, заяви Симонович. И допълни, че тази интерпретация, в която се е акцентирало на социалната роля на пола, е безпрецедентна и неправилна. А това е довело и до последвалото напрежение.Затова специалният докладчик на ООН призова да се поправи тази грешка и да се дадат повече разяснения какво документът разбира под джендър/полово базирано насилие върху жени. Очаквано Симонович призова за ратификация на конвенцията, но отбеляза, че е необходимо преди това институциите, медиите, неправителственият сектор да направят сериозна разяснителна кампания, като се даде правилната интерпретация на термина и след това се успокоят хората, като се отговори на притесненията им.Тя поиска и реформи, а също и кампании, за да бъдат насърчени жените да свидетелстват и да подават жалби, за да не остават тези престъпления скрити. Симонович посочи, че България е с нисък дял на подадени сигнали за домашно насилие и трябва да се окуражават жените да докладват такива случаи.Експертът отбеляза още, че според законодателството в момента прокуратурата се намесва при системно физическо, психологическо или сексуално насилие, което означава да има 3 акта на насилие. А това пречи за докладването и разкриването на престъпленията. По думите й дори един инцидент, който е достатъчно сериозен, трябва да задейства държавното обвинение и трябва да се помисли за такава законодателна промяна.Специалният докладчик на ООН посочи и други законодателни пропуски, като например, че липсват разпоредби за различните форми на изнасилване, включително по време на брака.Тя призова също и за промяна в начините и времето за издаване на заповедите за закрила на жени, жертви на насилие. Симонович отбеляза, че сега молбата до съда за закрила се подава до един месец от акта на домашно насилие. А в много случаи отнема и по повече от седем дни да се издадат такива заповеди. По думите й често се случват сериозни инциденти непосредствено след актовете на домашно насилие и жертвите трябва да имат възможност и за незабавна закрила, веднага след като са претърпели насилието. Симонович призова и за повече механизми държавата да гарантира спазването на тези заповеди за закрила от насилниците.Дубравка Симонович отбеляза и недостатъчните приюти за жени, жертви на насилие, като в София има само един център със само девет места и 13 кризисни центъра общо в България. Тя посочи и че единственият приют за жени, жертви на трафик на хора, е бил закрит и сега не функционира. Тя поиска и повече държавно гарантирана устойчивост на телефонната линия за подкрепа на жени, жертви на насилие, която в момента се поддържа от неправителствена организация.Симонович изрази още притеснения от ранните бракове, бременност и напускане на училище, призова и тук да бъдат събрани по-точни и ясни данни и да се работи по-задълбочено по този проблем. Тя смята също, че трябва ясно да се регламентира дейността на здравните медиатори, за да могат да съдействат и по този въпрос.", "date": "2019.10.21", "title": "България е безразлична към насилието над жени, смята специалният докладчик на ООН"}
{"url": "http://www.cross.bg/lara-fabian-nagrada-1616078.html", "text": "/КРОСС/ Харизматичната Lara Fabian ще посети България през декември 2019, като част от световното й турне 50. То ще започне тази година и ще продължи през 2020.По време на обиколката, Lara Fabian ще изпълни едни от най-обичаните си хитове като Je T’aime, Je suis Malade и Adagio, както и песни от новият албум Papillon.Papillon е четиринайстият студиен албум на Lara Fabian и десетият на френски език. Той предстои да излезе на музикалния пазар през февруари 2019 г.Световноизвестната изпълнителка сподели първия едноименен сингъл от албума през октомври 2018 г., а видеото към песента събра над 1 милион гледания само за няколко седмици.С над 20 милиона продадени албума по света, Lara Fabian е най-успешната белгийска певица на всички времена. Тя е носителка на редица отличия, сред които два пъти Световна музикална награда за най-продаван бенелюкски изпълнител, награда Felix за най-добър женски изпълнител, френската награда Victoires de la Musique и други.", "date": "2019.10.21", "title": "Харизматичната Lara Fabian ще има концерт в България през декември"}
{"url": "http://www.cross.bg/huawei-slyzhiteli-kitaii-1616074.html", "text": "/КРОСС/ Оказва се, че не само САЩ виждат шпиони в Huawei, но и в китайската компания виждат американски шпиони. Според източници на Nikkei, ръководството на фирмата е започнало да уволнява служители, за които има подозрения, че са свързани с американското разузнаване. Нещо повече, в два от случаите става въпрос за служители на високо равнище, предава technews.bg.Първият е Сунхом Стив Паак, технологичен директор на дъщерното дружество HiSilicon Technologies, което се явява най-големият производител на чипове в Китай. Преди Huawei, Паак е бил старши вицепрезидент по разработка на чипове в Samsung Electronics.Другият уволнен висш служител е Ван Хсин-Ши, ръководител на технологичния екип на Huawei и бивш вицепрезидент на Faraday Technology, дъщерно дружество на United Microelectronics, която е третият най-голям производител на чипове по поръчка в света. И двамата вече са напуснали Huawei.Американските санкции и усложнената ситуация вследствие на търговската война между САЩ и Китай са принудили Huawei да намали броя на служителите с американско гражданство или разрешение за пребиваване в Щатите, тъй като различни агенции (предимно ЦРУ) могат да ги вербуват.Huawei се притеснява, че американското разузнаване вече се е свързало с някои местни служители на Huawei в САЩ, според един от източниците, запознат с проблема. Компанията е обезпокоена, че службите могат да се свържат и с други мениджъри с американско гражданство или разрешение за пребиваване в САЩ.Huawei иска да премахне потенциалната възможност за вербуване на нейни служители от американските разузнавателни агенции и затова уволнява онези, с които ЦРУ (или други агенции) имат най-лесен контакт - хора, които са живели, работили или са учили в Северна Америка. В този контекст Huawei засилва също електронните системи за сигурност между задграничните си офиси и централите в Китай, за да предотврати възможни течове на данни.", "date": "2019.10.21", "title": " Huawei чисти редиците си от американски шпиони"}
{"url": "http://www.cross.bg/siriya-kartofi-amerikanskite-1616076.html", "text": "/КРОСС/ Жители на сирийски град, в който мнозинството от населението са кюрди, са замеряли американските войски с картофи, докато те са се изтегляли от града, очевидно напускайки Сирия, съобщава \"Асошиейтед прес\".Видео на Кюрдската информационна агенция показва конвой от бронирани превозни средства, минаващи през град Камишли.Гневни жители са хвърляли картофи по американските бойни машини, крещейки \"Долу Америка\" и \"Америка лъжец\" на английски. Една от машините е дала на заден ход, минавайки през тротоар, опитвайки се да се измъкне от ядосаните хора.Голяма част от американските военнослужещи в Сирия се изтеглят, след като президентът Доналд Тръмп нареди изтегляне след офанзивата на Турция в Североизточна Сирия. Кюрдските сили, които бяха съюзници със САЩ в борбата срещу терористичната групировка ДАЕШ (\"Ислямска държава\"), се съгласиха на 5-дневно спиране на огъня, постигнато с посредничеството на Вашингтон на деветия ден от започването на турската офанзива в Сирия.", "date": "2019.10.21", "title": "Гневни кюрди замерят с картофи изтеглящите се от Сирия сили на САЩ"}
{"url": "http://www.cross.bg/kresna-godina-izboren-1616079.html", "text": "/КРОСС/ Около 600 човека са се регистрирали в община Кресна за по-малко от година. Повечето от тях с настоящ или постоянен адрес в града. С оглед на принципа за уседналост преди избори, политически партии заподозряха в това изборен туризъм.", "date": "2019.10.21", "title": " Проверка за изборен туризъм в Кресна след 600 регистрации за година"}
{"url": "http://www.cross.bg/watch-huawei-versiya-1616082.html", "text": "/КРОСС/ Броени дни след официалната премиера за България на Huawei Watch GT 2, представен миналата седмица от Ивет Лалова в модерна зала на Next Level Fitness Club, започнаха и продажбите на 46-милиметровата версия на модела.Предлаган в два дизайна – изцяло черен, и класически с кафява каишка от еко кожа, той идва със силно надградени технически параметри и функции спрямо познатия вече Huawei Watch GT, на изключително атрактивна препоръчителна крайноклиентска цена от 479 лв.Продажбите започнаха силно още през уикенда в търговката верига Технополис, а от тази седмица моделът се предлага още и в трите мобилни оператора – A1, Теленор и Vivacom, търговска верига Техномаркет, и в партньорската мрежа на дистрибутора Polycomp.За първи път в България Huawei представи и 42-милиметрова, дамска версия на Watch GT 2, отличаващ се с изключително елегантна версия „Refined Gold“, и класическа – с еко кожа в топло бежов цвят. Продажбите на класическата дамска версия ще започнат около средата на ноември на препоръчителна цена от 459 лева, а на Refined Gold версията – през декември на препоръчителна цена 559 лева. Huawei Watch GT 2 е базиран на първия специализиран чипсет на компанията за носими устройства - Kirin A1. Чипът работи с много ниска консумация на енергия и дава ненадминат живот на батерията – 2 седмици за мъжкия и 1 седмица за дамския модел при обичайна употреба.Новият HUAWEI WATCH GT 2 е надежден партньор в 15 спорта, включително осем на открито - бягане, ходене, катерене, планинско изкачване, колоездене, плуване на открито, триатлон, и седем на закрито - ходене, бягане, колоездене, плуване на закрито, свободни тренировки, крос тренажор, гребна машина.Той поддържа сателитните системи GPS и GLONASS, което е гаранция за правилно позициониране по време на тренировка и правилно измерване на изминатото разстояние.Ключова за смарт часовника е функцията HUAWEI TruSeen™ за точно и ефективно измерване на пулса.В комбинация с интелигентния алгоритъм с изкуствен интелект, функцията проследява сърдечния ритъм през цялото денонощие, дори и по време на сън, и дава ценни известия при засичане на нетипични стойности, на които препоръчва да се обърне внимание.Часовникът е ценен партньор и в следенето на нивата на стрес и качеството на съня – две неща, които са изключително важни както за възстановяване на тялото след спорт, така и в забързаното бизнес ежедневие.Изцяло нова за модела функция е наличието на вградена памет за съхранение и възпроизвеждане на музика директно от часовника, далеч от смартфона. 46- милиметровата версия, която вече е в продажба, разполага с вградени микрофон и говорител и поддържа Bluetooth обаждания.И двата модела идват с изискан дизайн от 3D стъкло, който ги превръща както в ценен асистент в модерния ви лайфстайл, така и в стилен аксесоар в различни сценарии – спорт, бизнес или бляскаво парти. Изключително лесният механизъм за смяна на каишките позволява да променяте стила според случая и стила си, като 46мм версията е съвместима и с предлаганите досега сменяеми каишки за предшественика му Watch GT в оранжево и маслено зелено.  ", "date": "2019.10.21", "title": "Продажбите на Huawei Watch GT 2 в България започват с летящ старт (СНИМКИ)"}
{"url": "http://www.cross.bg/ostavka-depytat-siderov-1616081.html", "text": "/КРОСС/ Волен Сидеров подава оставка като депутат в следващите дни. Това съобщи самия той не пресконференция днес. в, обяви Сидеров и показа документ, който подписа., заяви още лидера на Атака.", "date": "2019.10.21", "title": "Волен Сидеров подава оставка като депутат"}
{"url": "http://www.cross.bg/noemvri-diabet-oktomvri-1616083.html", "text": "/КРОСС/ Безплатни измервания на кръвна захар и гликиран хемоглобин ще бъдат проведени в 19 населени места в цялата страна. Те са част от образователната кампания „Открито за диабета“, която се организира за осма поредна година от фармацевтичната компания Sanofi България. Целта на инициативата е превенция, ранна диагностика на захарен диабет тип 2 и правилен контрол на заболяването, което в световен мащаб се превръща в новата здравна пандемия.В Плевен изследванията ще се проведат на 22 октомври от 8 до 12 часа в ДКЦ 3, ет.3.По данни на Международната диабетна асоциация броят на пациентите с диабет по света надвишава 425 милиона души. Всъщност всяко семейство е засегнато от болестта, защото всеки 11-ти човек по света има диабет.У нас над 430 хиляди българи живеят с тази диагноза, като близо половината от тях не са диагностицирани.Всеки втори пациент с диабет не постига препоръчителните нива на кръвна захар. Това от своя страна може да доведе до сериозни усложнения, които често са животозастрашаващи. Tе могат да бъдат избегнати чрез ежедневни грижи и добро лечение на заболяването. Затова много важно е пациентите да не пропускат да изследват редовно нивото на кръвната захар и на гликирания хемоглобин, както и задължително да преминат през ежегодния безплатен преглед при ендокринолог, който здравната каса осигурява.Целта на безплатните измервания, организирани от Sanofi България, е да предостави възможност за профилактика на здравите и за контрол на заболяването на хората с диабет чрез увеличаване на достъпа до здравни грижи в малки и големи населени места. По случай Световния ден за борба с диабета от септември до края на ноември ще бъдат организирани 23 измервания на кръвна захар и гликиран хемоглобин. От тях ще се възползват жителите на 19 населени места.Предстоящите дати за измервания са:  (ДКЦ 3),  (ДКЦ 2),  (24 ДКЦ),  (МЦ Аврора),  (община Руен),  (ДКЦ),  (община Казанлък), ,  (МЦ Кресна), (област Ямбол), , (област Кърджали) и на  (област Пловдив). Детайлна информация за часовете на измерванията и адресите на медицинските центрове може да намерите на Ранното диагностициране ограничава тежките усложнения при болните, затова е много важно да се познават първите симптоми на диабета. Най-често срещаните симптоми са: често уриниране, силна жажда и чувство на глад. Освен общите симптоми се наблюдават и специфични за всеки от двата типа диабет. При захарен диабет тип 2 голяма част от пациентите нямат никакви признаци в продължение на години. Повечето от тях са с наднормено тегло или затлъстяване, с натрупване на мазнини, предимно в областта на корема. Симптоми за заболяването могат да бъдат непрекъснатата умора, трудно заздравяващите рани и гениталните инфекции. Заболяването захарен диабет тип 1 започва рязко и драматично. При него повечето пациенти са с поднормено или нормално телесно тегло. Ранните симптоми при него са неестествена загуба на тегло, непрекъсната умора, нарушение на зрението и кожни и генитални инфекции. ", "date": "2019.10.21", "title": "Безплатни прегледи за диабет в Плeвен на 22 октомври"}
{"url": "http://www.cross.bg/noemvri-diabet-oktomvri-1616084.html", "text": "/КРОСС/ Безплатни измервания на кръвна захар и гликиран хемоглобин ще бъдат проведени в 19 населени места в цялата страна. Те са част от образователната кампания „Открито за диабета“, която се организира за осма поредна година от фармацевтичната компания Sanofi България. Целта на инициативата е превенция, ранна диагностика на захарен диабет тип 2 и правилен контрол на заболяването, което в световен мащаб се превръща в новата здравна пандемия.В Пловдив изследванията ще се проведат на По данни на Международната диабетна асоциация броят на пациентите с диабет по света надвишава 425 милиона души. Всъщност всяко семейство е засегнато от болестта, защото всеки 11-ти човек по света има диабет.У нас над 430 хиляди българи живеят с тази диагноза, като близо половината от тях не са диагностицирани.Всеки втори пациент с диабет не постига препоръчителните нива на кръвна захар. Това от своя страна може да доведе до сериозни усложнения, които често са животозастрашаващи. Tе могат да бъдат избегнати чрез ежедневни грижи и добро лечение на заболяването. Затова много важно е пациентите да не пропускат да изследват редовно нивото на кръвната захар и на гликирания хемоглобин, както и задължително да преминат през ежегодния безплатен преглед при ендокринолог, който здравната каса осигурява.Целта на безплатните измервания, организирани от Sanofi България, е да предостави възможност за профилактика на здравите и за контрол на заболяването на хората с диабет чрез увеличаване на достъпа до здравни грижи в малки и големи населени места. По случай Световния ден за борба с диабета от септември до края на ноември ще бъдат организирани 23 измервания на кръвна захар и гликиран хемоглобин. От тях ще се възползват жителите на 19 населени места.Предстоящите дати за измервания са:  в  (ДКЦ 2),  в (ДКЦ 3),  в  (24 ДКЦ),  в  (МЦ Аврора),  в(община Руен),  в (ДКЦ),  в  (община Казанлък),  в ,  в  (МЦ Кресна),  в  (област Ямбол),  в, в , (област Кърджали) и  в  (област Пловдив).Детайлна информация за часовете на измерванията и адресите на медицинските центрове може да намерите наРанното диагностициране ограничава тежките усложнения при болните, затова е много важно да се познават първите симптоми на диабета. Най-често срещаните симптоми са: често уриниране, силна жажда и чувство на глад. Освен общите симптоми се наблюдават и специфични за всеки от двата типа диабет. При захарен диабет тип 2 голяма част от пациентите нямат никакви признаци в продължение на години. Повечето от тях са с наднормено тегло или затлъстяване, с натрупване на мазнини, предимно в областта на корема. Симптоми за заболяването могат да бъдат непрекъснатата умора, трудно заздравяващите рани и гениталните инфекции. Заболяването захарен диабет тип 1 започва рязко и драматично. При него повечето пациенти са с поднормено или нормално телесно тегло. Ранните симптоми при него са неестествена загуба на тегло, непрекъсната умора, нарушение на зрението и кожни и генитални инфекции. ", "date": "2019.10.21", "title": "Безплатни прегледи за диабет в Пловдив"}
{"url": "http://www.cross.bg/premierut-vychich-subitie-1616087.html", "text": "/КРОСС/ Как е Вучич? Да го цунеш от мене специално!\"", "date": "2019.10.21", "title": "Как е Вучич? Да го цунеш от мене специално"}
{"url": "http://www.cross.bg/franko-pogrebani-madrid-1616065.html", "text": "/КРОСС/ Тленните останки на испанския диктатор ген. Франсиско Франко ще бъдат ексхумирани в четвъртък от мавзолея край Мадрид, в който са положени, съобщи днес испанското правителство, цитирано от Франс прес.След това останките на Франко ще бъдат погребани до съпругата му в гробището Ел Пардо на север от Мадрид, където са погребани и други политици.На операцията по транспортирането ще присъстват членове на семейството на Франко, уточни правителството в свое съобщение.Ген. Франсиско Франко управлява Испания от 1939 г., когато неговите сили победиха в кървавата Испанска гражданска война, до смъртта си през 1975 г.Гробницата на Франко понастоящем се намира в огромен мавзолей на хълм, принадлежащ на католическата църква в \"Долината на загиналите\", западно от Мадрид. Там тя привлича туристи и служи като място за демонстрации на симпатизанти на дясното крило. Увенчаният с разпятие мавзолей е огромен паметник, който диктаторът построява с принудителен труд по време на управлението му през 1939-1975 г.Бившето правителство на консервативната Народната партия се противопостави на опитите за ексхумация на Франко, но президентът на социалистите Педро Санчес възстанови тези усилията след встъпването си в длъжност миналата година.Неговото правителство, което за първи път обяви ексхумацията през юни, е получило одобрение за това от Ватикана. А миналия месец испанският Върховен съд отхвърли жалбата на роднините на Франко срещу решението на правителството.Планът на правителството е да препогребе Франко до съпругата му в гробището Ел Пардо на север от Мадрид, където са погребани и други политици. От години леви партии и семействата на много жертви от Испанската гражданска война искаха тялото на Франко да бъде преместено от мавзолея, който е голяма туристическа атракция.Идеята, че хората, убити от войските на Франко, са погребани заедно с него, а това е много абсурдно. Те все още го прославят, сякаш е спасителят на Испания, коментира Силвия Наваро, чийто чичо е загинал през 1936 г.", "date": "2019.10.21", "title": " Вадят тялото на диктатора Франко от мавзолея (СНИМКИ)"}
{"url": "http://www.cross.bg/dermendzhiev-otbor-lechkov-1616067.html", "text": "/КРОСС/ Георги Дерменджиев е най-вероятният нов треньор на националния ни отбор по футбол.Новината излезе от Йордан Лечков, който беше натоварен с организацията за избор на нов наставник на лъвовете.Георги Дерменджиев заяви, че националният отбор е огромна отговорност и не пожела да потвърди информациите, че той поема нещата, но впоследствие явно преговорите са завършили с положителен резултат.„Георги Дерменджиев е треньорът, утре идвам, за да си минем технологичните неща по документацията. Утре подписваме договора. Вече даже работим по селекцията и технологичните футболни неща. Съгласи се и вече го обявявам официално. Дерменджиев беше първи и единствен избор“, това бяха част от думите на Лечков пред Дарик, като той пожела да бъде цитиран, но не и записван, защото е в предизборна кампания.А относно информацията за предложението в БФС капитанът на националния отбор Ивелин Попов да бъде част от щаба на новия селекционер на България за мачовете през ноември – контролата с Хаити на 14 ноември и три дни по-късно евроквалификацията с Чехия, Лечков коментира: „От вас чувам информацията, че Ивелин Попов може да влезе в щаба за мачовете през ноември“.За последно Дерменджиев бе наставник на „Левски“, но бе махнат, за да дойде Петър Хубчев.", "date": "2019.10.21", "title": "Георги Дерменджиев поема националния отбор"}
{"url": "http://www.cross.bg/agentziya-pochinaloto-durzhavnata-1616066.html", "text": "/КРОСС/ Държавната агенция за закрила на детето (ДАЗД) изпрати кризисен екип от специалисти в Природо-математическата гимназия „Иван Вазов“ в град Димитровград. Екипът за кризисна подкрепа ще работи на място със съучениците и учителите на починалото 15-годишно момиче в час по Физическо възпитание и спорт.Непосредствено след трагичното събитие председателят на Държавната агенция – д-р Елеонора Лилова, предприе разговор с директора на училището – г-жа Илияна Славова, по повод осъществяването на спешна кризисна психологична интервенция на учениците, сред които и много свидетели на трагичния инцидент. Специалистите ще бъдат на разположение на всички – деца и възрастни, независимо от учебната програма и сецификата на учебно-възпитателния процес.Държавната агенция за закрила на детето изказва своите съболезнования на родителите, близките, приятелите, съучениците и преподавателите на без време починалото момиче.", "date": "2019.10.21", "title": "ДАЗД изпрати кризисни специалисти в ПМГ \"Иван Вазов\""}
{"url": "http://www.cross.bg/zaev-april-severna-1616069.html", "text": "/КРОСС/ Политическите партии в Северна Македония се договориха за провеждането на предсрочни парламентарни избори на 12 април. Премиерът Зоран Заев се надявя да препотвърди подкрепата за правителството си, след като Европейският съюз отказа да даде дата за започване на преговорите на страната за членство, съобщава Bloomberg.Френският президент Еманюел Макрон даде отпор по време на последната среща на върха миналата седмица на натиска от ЕС за даване на дати за преговори на Северна Македония и Албания. Това накара Заев да обяви решението на блока за „историческа грешка“.Подобен бе коментарът и на върховния представител на ЕС за външна политика и сигурност Федерика Могерини. Тя заяви в своя блог, че съжалява за решението на европейските лидери, които не са могли да се споразумеят въпреки „изключителния напредък, постигнат от двете страни, и против съвета на Европейската комисия\".По думите й „това е много повече от загубена възможност: това е историческа грешка, която се надявам, че може да бъде поправена възможно най-скоро\".Именно с обещанието за ускоряване на процеса по членството Заев бе избран за министър-председател през 2017 г., като сега се надява да получи нов четиригодишен мандат, с който да продължи проевропейската си политика.По време на среща с президента Стево Пендаровски в неделя политическите лидери се съгласиха да бъде формирано временно правителство, което ще започне работа на 3 януари, заяви Заев пред репортери в Скопие. По думите на Пендаровски пък присъединяването към ЕС ще остане приоритет за което и да е правителство след вота през април.„Вярвам, че на 12 април гражданите ще вземат мъдро решение, за да начертаят пътя, по който ние – политиците, ще поведем нашата страна и нашия народ“, посочи още Заев.Той също така посочи, ч тепърва ще проведе обсъждания в партията си СДСМ кой ще го наследи временно на поста.Забавянето на преговорите с ЕС е удар по Заев, който успя да постигне историческо споразумение с Гърция, който реши десетилетния спор между двете страни за името на бившата югославска република. Това беше и ключово условие за начало на преговорите с Брюксел.", "date": "2019.10.21", "title": "Липсата на перспектива за ЕС тласна Северна Македония към политическа криза"}
{"url": "http://www.cross.bg/plyvane-suchetano-grub-1616068.html", "text": "/КРОСС/  (13-14 г.). Състезателката на пловдивския клуб „Младост’91“ е първа на 50 метра гръб с 32.11 сек и на 100 м гръб – с 1:08.88 мин., а на 200 метра гръб е втора с 2:29.55 мин. Всичките резултати на Тиана са подобрени лични времена. Златните са на 100 метра съчетано плуване с 59 сек и на 200 м гръб с 2:04.22 мин. Сребърните медали са на 50 м гръб и на 4 х 50 м смесена щафета мъже и жени. Бронзовите са на 200 м свободен стил и в щафетите 4 х 50 м св. стил и 4 х 50 м съчетано плуване мъже, категория „Оупън“.   Варненка е втора на 200 м бътерфлай, както и в щафетите на 4 х 50 м свободен стил и 4 х 50 съчетано плуване. На 200 м съчетано плуване Василики е трета. В надпреварата, която се проведе за 2-ри път, участваха 600 млади състезатели от 40 клуба пристигат в Бургас. „Еврофутбол“ пожелава успех на всички Спортни таланти. ", "date": "2019.10.21", "title": "Спортните таланти на „Еврофутбол“ спечелиха общо 15 медала от завършилия турнир по плуване (СНИМКИ)"}
{"url": "http://www.cross.bg/byrgas-tishev-rukovodstvoto-1616070.html", "text": "/КРОСС/ Кандидатът на „БСП за България“ за кмет на община Бургас Николай Тишев проведе среща с ръководството на бургаския производител на захарни изделия „Победа“. Той изложи пред тях основните приоритети от програмата на БСП за управление на общината.„На първо място залагаме на икономическото развитие на Бургас. Град без работеща икономика няма бъдеще. Трябва да се създадат условия за привличането и задържането на нови инвеститори. Община Бургас трябва и ще подкрепя местния бизнес“, подчерта Тишев.След срещата с ръководството, кандидат-кметът посети и производствените цехове, където се срещна с персонала и се запозна с техните препоръки и предложения за развитието на Бургас, както и за работата на общинската администрация.", "date": "2019.10.21", "title": "Николай Тишев се срещна с ръководството и персонала на производствената база на „Победа“"}
{"url": "http://www.cross.bg/strani-bulgariya-otchita-1616072.html", "text": "/КРОСС/ Европейската комисия ще представи Мониторинговия доклад за напредъка на България на редовното заседание на колежа на комисарите утре в Страсбург.За дванадесета поредна година ЕК отчита напредъка на България и Румъния с годишни доклади и препоръки по Механизма за Проверка и сътрудничество, с който двете балкански страни обвързаха членството си в Общността. Той отчита напредъка в борбата с корупцията по високите етажи на властта, реформата на съдебната система и медийната свобода.Дали това ще се случи ще стане ясно след заседанието на комисарите утре. Източници от институцията съобщиха неофициално пред Нова телевизия, че имало съпротива за отпадане на контрола. Комисията все пак може да го прекрати и напредъкът на двете страни да се отчита с Общ механизъм за контрол на върховенството на закона във всички европейски страни.", "date": "2019.10.21", "title": "ЕК ще представи докладите за България и Румъния"}
{"url": "http://www.cross.bg/zarazen-kolbas-listeriya-1616071.html", "text": "/КРОСС/ \"Унищожени са 366 килограма колбас, заразен с листерия\", това каза д-р Кремена Стоева, началник отдел в Дирекция контрол на храните в Българската агенция по безопасност на храните (БАБХ).Установения заразен салам е производство на фирма от Германия. Сигналът е получен по системата за оповестяване на опасни случаи на единния европейски пазар и от търговеца, който всъщност разпространява салама на територията на република България.Търговецът е уведомил БАБХ малко преди да получат съобщението от системата. Предприети са незабавни мерки с помощта на бизнес-оператора. Спрени са от реализация всички налични количества, информирани са клиентите, изтеглени и събрани са разпространените количества в другите обекти. Общо 366 кг са конфискувани и вече са унищожени. Засегната партида е вид месен продукт - колбас, с четири вида меса,, слайсиран и опакован в единични потребителски опаковки.", "date": "2019.10.21", "title": "Унищожени са 366 кг колбас, заразен с листерия"}
{"url": "http://www.cross.bg/taekyondo-razvitieto-federatziya-1616073.html", "text": "/КРОСС/ \"Навлизането на новите технологии – това ще е акцентът през следващата година в развитието на таекуондото като олимпийски спорт\", това съобщи у нас президентът на световната федерация д-р Чо.„Догодина по време на Олимпийските игри за първи път ще използваме 360-градусовата камера, която ще ни даде 4D изображение. Тествахме я на няколко големи състезания. При нея няма слепи петна за съдиите така, че при видеоповторението ще премахнем субективизма. Всичко ще бъде много точно и акуратно. Целта е най-добрите атлети да не бъдат ощетявани.Втората голяма промяна е, че ще въведем новото облекло за състезателите. То ще е изработено от нов текстил и ще е от нова материя. Ще го изпробваме на още няколко Гран при турнири и след това ще трябва да го одобрим в Управителния съвет на световната федерация“, уточни д-р Чо.„Догодина по време на генералната асамблея на световната федерация ние ще изберем най-добрите двама спортисти – мъж и жена от всички Олимпиади проведени до сега. Всички номинирани спортисти в тази класация след това ще бъдат поканени и ще дойдат в България“, завърши д-р Чо.Същевременно БФ Таекуондо подписа меморандум за сътрудничество с Южнокорейската таекуондо асоциация. Двете страни стават официален партньор в развитието на таекуондо и корейските традиции и култура в страната.След подписването на документа и влизането на Слави Бинев в борда на директорите на Световната таекуондо централа (KUKKIWON), българската федерация става един от най-важните фактори в развитието на двустранните отношения между България и Южна Корея, като доказал се посланик в развитието на таекуондо и корейските традиции и култура. ", "date": "2019.10.21", "title": " Таекуондото с 360-градусова камера и с облекла от нова материя на Игрите в Токио (СНИМКИ)"}
{"url": "http://www.cross.bg/siriya-amerikanski-irak-1616064.html", "text": "/КРОСС/ Американски войници се прехвърлиха от Сирия в северната иракска провинция Дахук, през граничния пункт Сахела, предаде Ройтерс.На разпространени от Ройтерс кадри се вижда как над сто бронетранспортьори преминават през сирийско-иракската граница, превозвайки американски войници.Представител на силите за сигурност на иракските кюрди също заяви пред агенцията, че американските сили преминават на територията на автономния регион Иракски Кюрдистан.Прехвърлянето на войниците от Сирия в Ирак е част от изтеглянето на американските сили от Сирия.Американският президент Доналд Тръмп обяви този месец решението си да изтегли от Северна Сирия всички разположени там хиляда американски военнослужещи.Американският министър на отбраната Марк Еспър заяви в събота, че почти всички изтеглящи се от Сирия американски войници се очаква да бъдат разположени в Западен Ирак, където да продължат борбата с терористичната организация \"Ислямска държава\" и да допринесат за сигурността на Ирак, припомня Ройтерс.", "date": "2019.10.21", "title": "Над 100 БТР-а прехвърлиха американски военни от Сирия в Ирак"}
{"url": "http://www.cross.bg/film-festival-zlateva-1616095.html", "text": "/КРОСС/ Анимацията „Задачи за деня“ е късометражният филм от България, който е претендент за „Оскар“. Пред БНР младият режисьор Петя Златева разказа:„Филмчето участва на един международен фестивал във Варна и там то бе наградено с награда за най-добър национален филм. Автоматично наградата от този фестивал дава квалификация филмчето да бъде пуснато за преглед в Академията“.Темата за самотата и бягството е застъпена в 5-минутната анимация, посочи Златева в предаването „Преди всички“.„Между анимацията и поезията има много силна връзка. Те много си прилягат една към друга“, отбеляза още тя.", "date": "2019.10.21", "title": "„Задачи за деня“ – българският претендент за \"Оскар\""}
{"url": "http://www.cross.bg/miliona-leva-izdeliya-1616094.html", "text": "/КРОСС/ Бюджетът на Здравната каза за догодина ще се увеличи с над 397 милиона лева и ще бъде общо 4, 744 милиарда лева. Това става ясно от проектобюджета на НЗОК, с който \"Хоризонт\" разполага.С 19 милиона лева ще се увеличат средствата за първична извънболнична помощ, а с 14 милиона лева - за специализирана. Предвидени са 4 милиона лева повече за изследвания и образна диагностика. 233 милиона повече са предвидени за болнична помощ 2020-а година и 126 милиона лева повече за лекарства. Тогава се очакват и 265 милиона лева повече като приходи от здравноосигурителни вноски и 139 милиона повече като трансфери за здравно осигуряване. Размерът на здравната вноска се запазва 8 на сто. С новия бюджет се разширява обхватът на медицинските изделия, за чието предписание и отпускане Здравната каса заплаща, като се добавят медицински изделия и помощни средства, предназначени за хора с увреждания и модерни апарати, както и уреди за индивидуална употреба - изделия, които досега се заплащаха по линия на социалното подпомагане. Сега за целта се заделят 38 милиона лева. Това е във връзка с промяна в наредбата за условията и реда за съставяне на списък на медицинските изделия и за определяне на стойността, до която те се заплащат. Целта е да се въведе метод за остойностяване на медицинските изделия. От догодина Здравната каса ще заплаща скъпоструващите терапии и биологичните медикаменти само след наличие на резултат от терапията и ефект от лечението.", "date": "2019.10.21", "title": " С 397,4 милиона лева ще се увеличи бюджетът на НЗОК за 2020-а"}
{"url": "http://www.cross.bg/detza-iioncheva-lyulka-1616093.html", "text": "/КРОСС/ Едва два дни след монтирането на люлка за деца със специални потребности в столичен парк, тя вече е повредена. \"Люлката е в окаяно състояние. Току-що я снимах. Изпратих я отново на производителя\", обясни за програма \"Хоризонт\" на БНР Анна Йончева.Не може една част от обществото да даряват, да искат да направят нещо хубаво и в един момент останалата част от това същото общество да руши, коментира фотографът.Йончева разказа, че заключалката на люлката при първоначалния монтаж е била с тримилиметрова стомана, а вчера са сложили подсилена - от шестмилиметрова стомана. \"Това нещо днес сутринта е усукано. С мен имаше мъж, който се опита с ръце да го оправи - не стана. Това нещо е хванато и с някакъв инструмент е въртяно и е усукано\".\"Вчера сложихме стикери, на които пише \"Комбинирана люлка, пригодена за деца в инвалидни колички\", тази сутрин част от надписа вече липсва. Първите букви са изтъргани, няма ги. Отдолу гумата, която е под платформата - това е гума, която е предвидена да издържа до сто килограмана на платформата, тя е изкривена\", допълни картината Анна Йончева.Фотографът изтъкна, че вече има инцидент - паднало дете от люлката. Деца се струпват върху платформата без абсолютно никакъв родителски кантрол, по 20 деца на люлката, сподели още свои впечатления от деня на монтирането на съоръжението Анна Йончева.\"Децата за мен тук нямат абсолютно никаква вина. Люлката е за абсолютно всички деца на площадката. Но те, някой трябва да им каже как да пазят това, което ползват. Пред очите ми едно дете падна под натиска на всички други. Вратичката се отваря, те се спускат по нея, въргалят се, блъскат я в земята - нито един родител около тях. \"Това, което за мен лично е най-тъжно - аз, като родител на две деца, ако видя, че моето дете руши някакво съоръжение, без значение дали ще е това или някакво друго съоръжение, ще отида, ще му направя забележка, ще го контролирам заради неговата собствена безопасност, заради безопасността на другите деца. Но не, това не се случи.\"\"Изложбата ще я има, просто обмислям дали да бъде с благотворителен характер, дали изобщо да се събират средства за втора такава люлка или да бъде изложба така, каквато ми беше, т.е. самият проект. Идеята ми беше да покажа тези деца, обществото да ги види, да научи за тях, да ги види усмихнати, щастливи. И ако във времето на проекта мога да сложа и едно съоръжение някъде, за да ги направя щастливи, ето, сложих го. Децата наистина бяха щастливи. Не мога да опиша с думи емоцията, която видях пред очите си. Как страхът, защото те не са се качвали, как техният страх, който беше в очите им, за две-три минути преминава в едно въодушевление, усмивка, страхотно изживяване и два дни по-късно... просто не знам. За мен наистина е отчайващо\".  ", "date": "2019.10.21", "title": "Повредиха съвсем нова люлка за деца с увреждания в София"}
{"url": "http://www.cross.bg/sever-mrezha-varna-1616056.html", "text": "/КРОСС/ ЕРП Север извършва редица дейности по поддръжка на електроразпределителната мрежа на своята лицензионна територия. Екипите на дружеството са обединени и управлявани от пет разпределителни обслужващи центрове в Североизточна България с допълнително райониране по по-малките населени места. Дейностите по аварийни ситуации, както и по ремонтни и инвестиционни проекти се съчетават с периодични инспекции по мрежата и приоритетно предприемане на мерки за повишаване сигурността на електрозахранването на клиентите.Проекти на стойност 400 000 лева е реализирало ЕРП Север в района, обслужван от Разпределителен обслужващ център Варна. Населените места, в които е осъществена мащабна рехабилитация на въздушната електроразпределителна мрежа, включват град Долни чифлик, село Блъсково и село Осеново. Паралелно с ремонтните дейности по подмяна на съоръжения в областта през последните месеци, дружеството е инвестирало в етап от проект за изграждане на нова въздушна мрежа в местност Боровец – юг в град Варна. Вложени са общо 24 000 метра усукан изолиран проводник с висока устойчивост на резки промени в метеорологичните условия, монтирани са 150 нови стоманобетонни и железорешетъчни стълба в посочените населени места, извършени са профилактични дейности по подмяна на електрически елементи от въздушната мрежа и допълнително са обезопасени съоръженията. Проектите са част от програмите за инвестиции и ремонти на ЕРП Север за 2019 г, изпълнението на които гарантира качество на доставяната услуга на клиентите.Електроразпределение Север АД притежава лицензия за дейността разпределение на електрическа енергия. Лицензионната територия на дружеството е с размер от близо 30 000 кв. км и обхваща 9 административни области в Североизточна България - Варна, Велико Търново, Габрово, Добрич, Разград, Русе, Силистра, Търговище и Шумен. ЕРП Север управлява и поддържа електроразпределителна мрежа с обща дължина от 42 626 км и 26 подстанции.", "date": "2019.10.21", "title": "ЕРП Север инвестира 400 000 лева във въздушна мрежа в област Варна"}
{"url": "http://www.cross.bg/lechkov-krasimir-pregovori-1616053.html", "text": "/КРОСС/ Вицепрезидентът на БФС Йордан Лечков разкри, че води преговори с Георги Дерменджиев за нов национален селекционер. Именно той е оторизиран да намери заместник на Красимир Балъков, който подаде оставка в петък. Бившият треньор на Левски и Лудогорец е основен фаворит да застане начело на \"лъвовете\".\"Водя преговори с Георги Дерменджиев, след като бях оторизиран от Изпълкома. Имат да се уточнят някои технически подробности.Утре, а вероятно може и днес, ще обявим официално кой заема мястото на Красимир Балъков\", заяви Лечков.", "date": "2019.10.21", "title": "Йордан Лечков: Още днес може да обявим новия национален селекционер"}
{"url": "http://www.cross.bg/facebook-slyzhiteli-rabotodateli-1616060.html", "text": "/КРОСС/ \"Има редица примери с работещи хора, срещу които е имало административни последици от работодатели заради активността им във Facebook. Има и случаи, които са добили популярност в медиите\", това каза Тодор Капитанов, КНСБ, в предаването \"Бизнес старт\" с водещ Христо Николов.\"Уволнението е много крайна мярка. Особено в момента, когато всички работодатели се борят за най-добрите служители на пазара на труда. При този недостиг на кадри уволнението на качествени служители е пресилено\", коментира Геновева Христова-Мъри, управляващ директор на Ligna Group и председател на Българския мебелен клъстер.\"Примерът от Западна Европа е за разбирателство и диалог между работодателите и служителите. Сега работници и работодатели се обединяват върху полето на диалога, че всяка една отделна фирма следва да си определи тези етични политики\", заяви Капитанов.Според него работодателите трябва да са моторът на доброто общуване в социалните мрежи.\"Една от клаузите в етичния кодекс е за запазването на фирмената тайна, защото информацията е основният инструмент в сферата на услугите, който прави една фирма конкурентоспособна\", обясни Христова-Мъри.", "date": "2019.10.21", "title": "Могат ли фирми да уволняват служители заради публикации във Facebook?"}
{"url": "http://www.cross.bg/leiidi-gaga-neobvurzana-1616055.html", "text": "/КРОСС/ Ден след като падна от сцената на концерт в Лас Вегас, ексцентричната поп звезда Лейди Гага е присъствала на моминско парти, на което е разкрила, че вече е необвързана, съобщи Контактмюзик.Преди броени дни 33-годишната певица падна от сцената заедно със свой фен по време на шоуто си в столицата на хазарта. Впоследствие Лейди Гага разкри, че ѝ е направен рентген на цялото тяло, за да се изключат счупвания. Изпълнителката сподели също, че доста я боли. Болките и натъртванията обаче не ѝ попречиха на следващия ден да присъства на моминското парти на приятелката си Сара Никол Тано.По време на купона Лейди Гага е загатнала с публикация в Инстаграм за раздялата си със звукорежисьора Дан Хортън след продължила едва няколко месеца връзка. В поста си поп звездата нарича приятелката си \"\", а себе си - \" ", "date": "2019.10.21", "title": "Лейди Гага отново необвързана, с Дан Хортън вече не са заедно"}
{"url": "http://www.cross.bg/yabulka-raiiskata-sudurzhat-1616061.html", "text": "/КРОСС/ Райската ябълка, наричана още персимон, е плодът на дърво от семейство Абаносови. Води произхода си от Япония и Китай. Райската ябълка е изключително полезен плод, богат на фибри, витамини, калий, натрий, магнезий, калций, желязо и манган.В райската ябълка се съдържат големи количества танини, които при прекомерно обилна консумация могат да се окажат вредни за здравето. Затова специалистите препоръчват яденето на не повече от една райска ябълка на ден за здраве.Хората, страдащи от диабет и тези с повишен риск от болестта, трябва да ядат повече райски ябълки, защото те съдържат много полезни фибри, които засищат глада, но не повишават нивата на кръвната захар. Това е така заради ниския гликемичен индекс на райската ябълка, което я прави подходяща за диабетици и хора в преддиабетно състояние.В нея се съдържат множество полезни витамини и минерали, които спомагат за подобряване на инсулиновия толеранс на клетките.Танините в райската ябълка имат свойството да стимулират обмяната на веществата като по този начин подобряват работата на червата. Райската ябълка дори действа като пробиотик, успокояващ диарията и нормализиращ изхожданията.Именно заради балансиращото си за чревната флора действие райската ябълка облекчава и запека. Плодовият сок на райската ябълка се препоръчва за хора със затруднения в изхождането. Той е много полезен за редовна дефекация.Поради високото си съдържание на витамини и минерални вещества, райската ябълка подпомага имунната система. Яденето на една райска ябълка на ден повишава имунитета и ви прави по-устойчиви на бактерии и инфекции. Тя помага и в лекуването на грип и настинка.В райската ябълка се съдържат важните за костите калций и калий. Редовната консумация на райска ябълка увеличава костната плътност.Райската ябълка е богата на калий, което я прави полезна за нормализирането на кръвното налягане. Хипертониците и застрашените от високо кръвно налягане, сърдечносъдови заболявания и инфаркт трябва да ядат по една райска ябълка на ден, за да балансират нивата на калия в организма.Райската ябълка е много богата на полифеноли, които са антиоксиданти, действащи срещу процесите на стареене. Тя предпазва от поява на бръчки и фини линии като прави кожата гладка, мека и стегната.Заради богатството си на витамини и по-специално на витамин А, райската ябълка се препоръчва при хора с проблеми със зрението. Големите количества витамин А помагат за подобряване цялостното здраве на окото.Антиоксидантите в райската ябълка не се борят само срещу процесите на стареене в организма, но и срещу злокачественото изменение на клетките, предизвикано от окислителните процеси.Антиоксидантите в нея се борят срещу образуването на туморни клетки и разрастването им в туморна маса. Затова е добре райската ябълка да присъства често в менюто ви.", "date": "2019.10.21", "title": "Многобройните ползи за здравето от райската ябълка"}
{"url": "http://www.cross.bg/moskva-bulgariya-rysiya-1616062.html", "text": "/КРОСС/ Руският външен министър Сергей Лавров отбеляза успехите в диалога между Русия и България в началото на срещата си с българския вицепремиер и министър на външните работи Екатерина Захариева, която пристигна на посещение в Москва, предаде ТАСС, съобщава ДИР.бг\", - каза Лавров, откривайки срещата. - Според нас това отговаря на интересите на народите на нашите страни. Отношенията между нас почиват на дълбоки исторически и културни традиции. Миналата година отбелязахме 140 години от освобождението на България в резултат на руско-турската война от 1877-1878 г., а тази година отбелязахме и 140 г. от установяването на дипломатически отношения.\"\"Ние сме признателни за това, че приехте нашата покана, за добрата възможност да обсъдим целия спектър на двустранните връзки и, разбира се, да обменим мнения за положението в Европа и в света като цяло\", добави Лавров.Министър Захариева, от своя страна, изрази задоволство от активизацията на диалога между София и Москва. \"През последната година имахме редица посещения на високо равнище и аз се радвам, че се възобновява и моят диалог с вас\", добави тя, цитирана от ТАСС.По-късно през деня външният ни министър ще се срещне и с българската общност в Москва. Посещението на Екатерина Захариева е първото на външен министър на България в Москва от 2011 г. насам. Тази година България и Русия отбелязват 140 г. от установяване на двустранни дипломатически отношения.Русия е един от основните външнотърговски партньори на България и една от основните държави за входящ туризъм у нас. 511 000 руски туристи са посетили страната ни през 2018 г. , което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи, което е около половината от броя на визите, издавани от всички български задгранични представителства.", "date": "2019.10.21", "title": "Лавров се срещна със Захариева и похвали двустранните отношения"}
{"url": "http://www.cross.bg/strani-pytin-reditza-1616063.html", "text": "/КРОСС/ Русия развива активно военно-техническо сътрудничество (ВТС) с африканските страни, каза руският президент Владимир Путин в интервю за ТАСС в навечерието на срещата на върха Русия-АФрика в Сочи на 23-24 октомври.Той специално подчерта, че инициатори на нови споразумения в тази сфера често са потенциални купувачи на руска военна техника, които \"трябва да защитават суверенитета и независимостта на своите държави, включително и от екстремистки и терористични групировки\".\"Въоръжените сили и органите на правовия ред в редица африкански страни не са способни самостоятелно да противодействат на бандитските формирования и се нуждаят от съществена помощ - посочи Путин. - Ние ще продължим курса си към разширяване на контактите между спецслужбите и правоохранителните структури на Русия и африканските страни в областта на борбата с тероризма, организираната престъпност, разпространението на наркотици, прането на пари, нелегалната миграция и пиратството.\"Според руския държавен глава това е \"допълнителен стимул към взаимодействие с Русия, която има богат опит в борбата с тероризма, включително и в Сирия\". Той посочи, че в момента действат споразумения за ВТС с над 30 африкански страни, на които Москва доставя \"широка номенклатура от въоръжения и техника\". Путин уточни, че част от техниката се предоставя на безвъзмездна основа, добавяйки, че това е обичайна практика, следвана от всички водещи страни в света. Той отбеляза също, че Русия дава принос за подготовката на военни кадри на африканските страни, участва в обучението на африкански мироопазващи сили.Путин каза още, че положението в много райони на Африка остава нестабилно: не са уредени редица междунационални и етнически конфликти, редуват се остри политически и социално-икономически кризи.\"Висока активност в Северна Африка, в Сахарско-Сахелската зона, в района на езерото Чад, в Африканския рог, проявяват редица терористични организации, включително Ислямска държава, Ал Каида, Боко Харам, Аш Шабаб\", отбеляза руският лидер.\"Не случайно лозунгът на (предстоящата) среща на върха е - \"За мир, сигурност и развитие\". Без решаването на тези проблеми не може да има последователно движение напред\", подчерта Путин пред ТАСС.", "date": "2019.10.21", "title": "Путин: Въоръжените сили на редица страни от Африка се нуждаят от помощ в борбата с тероризма"}
{"url": "http://www.cross.bg/stopanstva-vasileva-zhivotni-1616043.html", "text": "/КРОСС/ „Над 9,5 млн. лева, в единична ставка от по 300 лева, са раздадени на стопани, за да могат да извършват почистване и дезинфекция на задния двор. Над 32 хил. лични стопанства получиха такова подпомагане“, това заяви пред БНР Силвия Василева, директор на Дирекция „Животновъдство“ в Министерството на земеделието и храните.  В предаването „Преди всички“ тя разясни промените в Наредбата за ветеринарно-медицинските изисквания към животновъдните обекти, която регламентира броя животни, които могат да се отглеждат в личните стопанства и изискванията към фермите.Василева подчерта, че по този документ се е работило още преди да дойде африканската чума по свинете в България. Появата на заболяването обаче е наложила промените да се разширят.Промените засягат както големите ферми, така и стопаните, които гледат животни за лична употреба. Причината е, че за чумата няма ваксина, отбеляза тя:„Единственият начин да се справим със заболяването е именно да гарантираме биосигурността така, че да предотвратим неговото разпространение. … Мерките не са тежки. Те са свързани със спазване на една култура на отглеждане и лична хигиена. Когато сме отговорни по този начин при отглеждането на тези животни, тогава ще гарантираме здравето и качеството на суровината, която даваме и в същото време ще може да предотвратим разпространение на заболяването и зараза на съседния двор, в който също се отглеждат прасета“.Като изключително важно Силвия Василева подчерта, че в личните стопанства, където се отглеждат прасета, хората трябва да имат отделно облекло, както и да дезинфекцират обувките си преди влизане. Мерките, които трябва да се въведат, не са скъпи, изтъкна тя.По думите ѝ се разработват и промени в Закона за ветеринарно-медицинската дейност, където се предвиждат изисквания по отношение на контрола, както и нови задължения за кметовете в процеса на регистрация.", "date": "2019.10.21", "title": "Над 9 млн. лева са раздадени за дезинфекция на личните стопанства срещу АЧС"}
{"url": "http://www.cross.bg/siriya-tyrtziya-ankara-1616045.html", "text": "/КРОСС/ Анкара и сирийските кюрди се обвиниха взаимно в нарушение на 5-дневното примирие от 17 октомври, постигнато при преговорите на президента Реджеп Ердоган и вицепрезидента на САЩ Майкъл Пенс, който бе в Анкара. Ердоган се съгласи на примирие, за да се изтеглят кюрдите от зоната за сигурност в Северна Сирия. Продължават въоръжените сблъсъци в района на обсадения  град Рас ел Аин, Анкара обвини кюрдите, че са извършили 14 провокативни нападения през последните 36 часа в същия район. Кюрдите пък обвиняват Турция, че блокира хуманитарните пратки в Рас ел Аин и не осигурява хуманитарен коридор, през който от обсадения град да се евакуират цивилните и ранените бойци. От началото на турската операция преди 10 дни между 160 000 и 300 000 души са напуснали домовете си.Въпросната зона за сигурност по турско-сирийската граница бе договорена между Турция и САЩ при визитата на Пенс в Анкара.Зоната е с дълбочина 32 км и дължина 444 км, контролът в нея ще осъществява от турската армия. Няма писмено споразумение между Турция и САЩ за създаването на такава зона, което обаче не означава наличието на разногласия между двете страни, съобщиха в Анкара. САЩ обаче са съгласни кюрдските сили да напуснат въпросната зона. Командващия кюрдските сили ген. Мазлюм Алси в телефонен разговор със сенатора от САЩ Линдзи  Греъм окачестви създаването на тази зона като етническа чистка. Греъм заяви, че споделя опасенията на Абди и изрази \"съчувствие към бедственото положение на кюрдите”.Междувременно Ердоган заяви в реч в град Кайсери, че смята да обсъди с Владимир Путин на 22 октомври присъствието на сирийските военни в Северна Сирия.\"В зоната на операцията войските на режима (в Дамаск) са под закрилата на Русия. Ще обсъдим тази тема с Путин\", обясни той.Ердоган също заяви, че ако не успее \"да постигне споразумение с Русия по тази тема, тогава Турция ще продължи да изпълнява собствените си планове\".Той се закани да продължи операцията в Сирия и да унищожи терористите, ако те не напуснат зоната за сигурност до вторник вечерта. Под \"терористи\" той има предвид сирийските кюрди. НАТО създаде кризисен щаб заради ситуацията с военната операция на Турция в Северна Сирия, съобщи германският в. \"Велт ам зонтаг\".В щаба влизат експерти по разузнаването и сигурността, специалисти по военни операции и политически съветници.Турция се ангажира да информира партньорите си от НАТО за своите атаки, нанесените поражения в зоната на бойните действия и бежанските потоци.Военният министър на САЩ Марк Еспър обяви, че 700 американски военни, напускащи Сирия, ще заминат за Западен Ирак, където ще продължат операциите срещу \"Ислямска държава\" и ще предотвратят възраждането на групировката в тази страна.Оттам американските сили ще могат да извършват контратерористични мисии вътре в Сирия.", "date": "2019.10.21", "title": "Нарушава се примирието между Анкара и кюрдите"}
{"url": "http://www.cross.bg/georgiev-kara-kachestveno-1616044.html", "text": "/КРОСС/ „Без да воюваме, измираме“, каза пред БНР Владимир Тодоров от Асоциацията на пострадалите при катастрофи. Той посочи, че само в рамките на две седмици имаме 15 загинали при катастрофи.Според него сериозна част от проблемите идват от обучението:„Младите шофьори, когато са на курс, вместо да шофират 31 часа, да придобият все пак някакви умения, те шофират 10-12 часа. Не се кара извън града, не се кара вечер, не се кара на магистрала. Минават едни 50-100 км и си мислят, че имат уменията. Взимайки заветното свидетелство за управление, съвсем скоро стават участници в катастрофи“.„Предлагаме система, която да контролира реалното даване на часове шофиране“, отбеляза Тодоров в предаването „Преди всички“.  „В момента болшинството от фирмите не обучават качествено, но не всички“, добави мнението си Красимир Георгиев, управител на Асоциацията за квалификация на автомобилистите в България:„Има фирми, които инвестират и стриктно дават часовете. Те са поставени в изключително затруднена ситуация, защото трудно удържат на нелоялната конкуренция. Безопасността започва с обучението и свършва с обучението“.Листовките са остарелиСпоред Георгиев е много важно теоретичното обучение. Сегашните листовки обаче карат курсистите да учат наизуст, без да имат отношение към безопасността и шофьорските умения.Двамата събеседници изказаха мнение, че листовките са остарели и предлагат да се редуцират въпросите.„С тази мудна администрация, която блокира дейността на държавата и населението, това са резултатите“, отбеляза Георгиев. Той е категоричен, че просветното министерство няма място в подготовката на бъдещите шофьори. Според него учебната документация и въпросите за изпита трябва да се подготвят от транспортното министерство.„Няма да има бели автомобили. Инструкторът ще продължи да присъства в автомобила по време на изпита“, посочи той.„Трябва да има незабавна реформа в КАТ. Там е страшно. Там метастазите са огромни. И пътна агенция, и „Автомобилна администрация“, навсякъде, просто е страшно. Там никой не го интересува от убит и кръв, всеки се интересува само от финикийски знаци. КАТ и „Автомобилна администрация“ в този си вид трябва да бъдат разпуснати. Трябва да има друга служба, с други служители, които са минали качествено обучение и получават адекватно възнаграждение“, категоричен беше още Красимир Георгиев.", "date": "2019.10.21", "title": "По-качествено обучение на шофьорите - повече безопасност на пътя"}
{"url": "http://www.cross.bg/stipendii-bulgariya-ychenitzi-1616048.html", "text": "/КРОСС/ За осма поредна година ЧЕЗ ще предостави стипендии на талантливи ученици от 12 клас на професионалните технически гимназии в Западна България.Състезанието по електроенергетика „Стани стипендиант на ЧЕЗ“ се провежда под патронажа на регионалния мениджър на ЧЕЗ за България Карел Крал и е част от графика на националните състезания по професии през учебната 2019–2020 година на Министерството на образованието и науката.В конкурса могат да участват гимназисти от електротехнически специалности в последен курс на обучение. Регистрацията се осъществява до 30 ноември на сайта , където може да се намери и повече информация за регламента на състезанието и периодите за провеждане на отделните кръгове.По традиция конкурсът стартира през декември, а финалът му ще бъде през март догодина, когато на тържествена церемония ще станат известни и имената на шестимата носители на стипендии на ЧЕЗ за 2020 г.От две години стипендии вече могат да получат и студенти от техническите висши училища в Западна България.Досега в състезанието са участвали над 850 ученици, от които 51 са получили стипендии от ЧЕЗ, а 17 стипендианти са намерили своя кариерен път в компаниите от Групата ЧЕЗ в България. ", "date": "2019.10.21", "title": " ЧЕЗ търси най-талантливите ученици от 12 клас на професионалните технически гимназии"}
{"url": "http://www.cross.bg/oktomvri-besarabskite-bulgari-1616047.html", "text": "/КРОСС/ Културно-просветно дружество за връзки с бесарабските и таврийските българи “Родолюбец” – гр. София, кани съмишленици и приятели за участие в събития, организирани от Дружеството по повод отбелязването на 29 октомври – Деня на бесарабските българи, който през настоящата 2019 г. честваме за 22-ри пореден път в България!Програмата по случай празника през настоящата 2019 г. включва следните прояви: На , петък от 18 ч. в сградата на Съюза на българските писатели Ви каним на среща-разговор с писателя и дългогодишен член на Дружеството Иван Миглев.Неотдавна Иван Миглев заедно с група родолюбци, между които и един от основателите на Дружеството Емил Миланов, посети отново българските центрове в Бесарабия – Кишинев, Тараклия, Болград, Измаил. Двамата ще споделят впечатления. На , събота – ХI-та Кръгла маса на тема: \"Обществени и културни проблеми на българите в Бесарабия, Таврия, Крим и ролята на гражданските организации”. Кръглата маса ще се проведе от 10:00 часа в Зала 1 на Ректората на СУ “Св. Кл. Охридски”.Ще бъдат обсъдени актуални въпроси и проблеми, които повдигат нашите сънародници в Украйна и Молдова, както и отговорите на държавните институции в отговор на обръщението от миналогодишната X-та Кръгла маса. На, вторник – Празничен концерт по случай Деня на бесарабските българи със специалното участие на Илия Луков.Сценарият на концерта е дело на поетесата Таня Танасова-Тодорова. Концертът ще се проведе от 18:30 часа в камерната зала на Читалище „Славянска беседа 1880“ на ул. „ Г. С. Раковски“ 127", "date": "2019.10.21", "title": "На 29 октомври отбелязваме Деня на бесарабските българи"}
{"url": "http://www.cross.bg/mariya-baneva-nikolaii-1616046.html", "text": "/КРОСС/ Спецсъдът ще проведе първото съдебно заседание по същество по делото срещу Николай, Евгения и Мария Баневи. Очаква се днес да започнат разпити на свидетели.Бизнесменът Николай Банев е с мярка за неотклонение „задържане под стража”.Съпругата му Евгения Банева е с мярка „подписка” заради влошеното ѝ здравословно състояние. Майката Мария Банева е с мярка за неотклонение „парична гаранция” и забрана за напуска страната.Тримата са подсъдими за участие в организирана престъпна група за данъчни престъпления и пране на пари.Николай Банев е обвинен като извършител на данъчните престъпления, а съпругата му – като негов помагач. Двамата са предадени на съд, като съизвършители в съучастие на изпирането на пари. Мария Банева ще отговаря пред съда за участието в организирана престъпна група.Обвиненията завариха семейството в Ница в края на миналата година. Двамата бяха екстрадирани в София на 6 декември.", "date": "2019.10.21", "title": "Започват разпити на свидетели по делото срещу Баневи"}
{"url": "http://www.cross.bg/hidzhikata-iiovchev-meteor-1616049.html", "text": "/КРОСС/  – новото представление на МЕТЕОР – с участието на .Спектакълът започва като провокативна макабрена буто-гротеска, в която постепенно границите между историческата личност на Тацуми Хиджиката и Хиджиката-Леонид Йовчев се размиват, докато двамата не заживеят в едно тяло във фантастичното пространство на сцената. Зрителите на софийската премиера ще видят един от любимците на театралната сцена в неочаквана и виртуозна роля, заличаваща границата между фикция и действителност и достигаща до обезоръжаваща искреност.В новото представление „Метеор“ предлагат фанстастична реконструкция на ранни произведения на създателя на буто – Тацуми Хаджиката (1928-1986). Буто или анкоку буто – “тъмният танц” – е авангардна японска танцова форма, поставяща най-трудните екзистенциални въпроси с крайни изразни средства.За десетилетието между първото си представление “Кинджики” (1959) и манифестното „Тацуми Хиджиката и японския народ.Бунтът на тялото” (1968), Хиджиката променя необратимо историята на танца, превръщайки го в политическа арена, на която се атакуват табутата на консервативното японско общество - травмата от атомната бомба, американската окупация, социалното насилие и културната сегрегация на различията.Радикалното изкуство на Хиджиката сблъсква противоположности - гротескно и красиво, кошмарно и поетично, еротично и отблъскващо.  На тази основа “Метеор” поставя въпросите: възможно ли е все още радикално изкуство? Какво означава бунт на тялото? Необратимо провалена ли е идеята на 1968 г. за политическа и художествена революция?Представлението включва сценичната философска поема на Боян Манчев, с участието на Леонид Йовчев и японския философ Футоши Хошино. Поемата включва и преработени фрагменти от специално преведените текстове на Тацуми Хиджиката.Концепцията, постановката и драматургията са колективно дело на  Консултанти на спектакъла са философите  Представлението е част от работа в процес на “Метеор”, чийто  (Театрална зала, Ректорат, вход откъм бул. „Цар Освободител“), 19:30 часа (Събитието се осъществява в партньорство с Културен Център на Софийски университет). Билети онлайн: , 19:30 часа. Билети онлайн:  Представлението ще бъде представено  на софийска сцена. Датите на премиерата са избрани неслучайно и включват съпътстващи събития:  (Театрална зала, Ректорат, вход откъм бул. „Цар Освободител“): Лекция и разговор с Ани Васева, Боян Манчев и Леонид Йовчев на тема (Събитието се осъществява в партньорство с Културен Център на Софийски университет) Метеор е група от съмишленици, която работи с художествени и експериментални теоретични форми, изграждайки последователно своя радикална поетика. Централни фигури на Метеор през десетгодишната му история са Ани Васева (автор, режисьор, теоретик, костюмограф и сценограф), Боян Манчев (автор, драматург, философ) и Леонид Йовчев (актьор, съавтор). Проектите на Метеор са определяни от групата и интерпретаторите на работата й като “театър на дезорганизацията”, “нечовешки театър” и “театрална оратория” и се основават на една силна идея за театър. Всяко представление на Метеор се стреми към изобретяване на неповторима форма на основата на експериментална работа с текста и продуктивно критическо изследване на театралните техники.", "date": "2019.10.21", "title": "Ексклузивна премиера на “Метеор”: “Хиджиката и неговият двойник” (СНИМКИ)"}
{"url": "http://www.cross.bg/izgybili-slyzhba-chasa-1616051.html", "text": "/КРОСС/ Планинските спасители намериха две момичета, изгубили се в района на Рилския манастир, съобщи bTV.Момичетата, които не са от България, са правили преход от Рилските езера към Рилския манастир, когато са изгубили пътеката, поясняват от Планинската спасителна служба.Сигнал е получен в 19 часа в неделя. Момичетата са предоставили координати къде се намират. Шест души от спасителната служба в Дупница са тръгнали да ги търсят.В 23 часа момичетата са намерени в добро здравословно състояние.", "date": "2019.10.21", "title": "Спасиха 2 момичета, изгубили се в Рила"}
{"url": "http://www.cross.bg/svidetelite-banevi-dade-1616050.html", "text": "/КРОСС/ Спецсъдът даде ход на делото срещу Николай и Евгения Баневи, както и срещу майката на бизнесмена Мария Банева.Делото започна с разпит на свидетелите Милена Шопова, оперативен счетоводител, Венцислав Генов, работи като автопатрул, Анна Главинова, безработна, Виолета Божкова, административен секретар.Защитата на Баневи поиска от съда Николай Банев да даде интервю на журналистите. Също така адвокатите на фамилията настояха преди разпит на свидетелите да пристигнат справки от НАП.Иначе според адвокат Татяна Дончева разпитът на свидетелите щял да е наизуст. Според обвинението справките били налични. Дончева обаче посочи, че справките на приходната администрация не са налични.Оказа се, че исканите данни от Баневи са 27 чувала. Прокуратурата се съгласи да позволи подсъдимите да си копират данните, които смятат, че ги оневиняват. В момента тези доказателства били в Националната следствена служба.Адвокатите поискаха тези чували да бъдат присъединени към настоящото дело. Татяна Дончева обвини държавното обвинение, че лишава клиентите й от право на защита. Прокуратурата я изнерви с непрестанните забележки и адвокатката насъска съда да наложи на обвинителката Мария Дойчева да подходи уважително, защото не била детска учителка да наставлява защитниците. Съдът излезе в почивка, за да вземе решение по исканията.Съдът след почивката счете, че искането на прокуратурата за справките от НАП преди разпит на свидетелите, е основателно. Съдът обаче не разреши на Николай Банев да даде интервю на медиите. Следващото заседание ще продължи след постъпване на исканите от НАП справки.Припомняме, че 26 октомври миналата година Николай и Евгения Баневи бяха арестувани на летището в Ница въз основа на европейска заповед за арест, издадена от българските власти.Зам.-главният прокурор Иван Гешев обяви, че има двама привлечени за източване на приватизираното дружество \"Полимери\".", "date": "2019.10.21", "title": "Банев моли съда да даде интервю на медиите"}
{"url": "http://www.cross.bg/harmanli-ninova-dryzhestva-1616075.html", "text": "/КРОСС/ \"Скъпи жители на Харманли, благодаря ви, че сте дошли да подкрепим Надежда Колева за кмет и листата, в която има много млади, но и опитни и мъдри хора. Тук ми е лесно да говоря, защото всички си спомняте доброто управление на Харманли от Михаил Лисков. Той ще бъде до Надежда и ще й помага с неговият опит. Подкрепям кандидатите за кметове и общински съветници на БСП, но съм тук най-вече заедно да поемем ангажимент за конкретни политики. Нашите кметове поемат ангажимента да спасят общинските и държавните болници. Те са гръбнакът на българското здравеопазване, а са в истински колапс. Най-важното решение, за да стане това оздравяване факт, е болниците да не са търговски дружества\", това заяви председателят на БСП Корнелия Нинова при посещението си в Харманли.Тя изтъкна, че в общината е много болезнен въпросът с горите- когато кмет беше Михаил Лисков, общинското горско предприятие беше на печалба, тя влизаше в общината и стигаше до хората, а в момента незаконната сеч е ежедневие и общинското дружество е на загуба.\"Нашата политика е не да се дават на концесии благата на общините, а да има общински дружества, които да ги стопанисват. Общинско ВИК, общинско сметосъбиране, общинско горско дружество. Така всички приходи ще влизат в общината и ще стигат до вас под формата на социални услуги\", коментира Корнелия Нинова.Тя призова хората на Харманли: \"Борете се с най-големия враг– страха , който всяват. Че ще ви уволнят от работа, че ще ви вземат бизнеса, че ще ви пострадат децата. Свободата е най-висшето човешко благо. Пазете резултата в изборния ден. В цялата страна постъпват сигнали, че отново се манипулира- ще подменят протоколи, има заплахи, издават се лични карти , с които да се гласува от името на мъртви души в списъците. Важно е да опазим реалния резултат.\"Нинова припомни направеното за три години- БСП спечели президентските избори, увеличи двойно депутатите си в парламента, единствената партия с повишен брой на евродепутатите.\"БСП върви нагоре и о ще го докажем на местните избори. Общото ни усилие ще доведе до крайния резултат, който искаме – надежда за Харманли и страната\", заключи лидерът на БСП.", "date": "2019.10.21", "title": "Корнелия Нинова в Харманли : Общински горски дружества трябва да стопанисват българската гора (СНИМКИ)"}
{"url": "http://www.cross.bg/siriya-tyrtziya-ministur-1616035.html", "text": "/КРОСС/ \"Започнатата от Турция операция в северната част на Сирия може да доведе до повишаване на броя на екстремистите, завръщащи се в родината си, след като са участвали в бойни действия, заяви руският министър на отбраната Сергей Шойгу на Форума \"Сяншан\" в Пекин\", предаде ТАСС.\"В резултат на действията на турската армия в Сирия останаха без охрана осем лагера за бежанци и 12 затвора за чуждестранни бойци. Това може да доведе до рязък скок на така наречената обратна миграция на терористите към родните им страни, подчерта Шойгу.Той призова за консолидиране на усилията на цялата световна общественост за противодействие на терористичната заплаха, идеологията и пропагандата им.След поражението си в Сирия терористичната групировка Ислямска държава е засилила значително присъствието си в Югоизточна Азия, а нейни лидери обявяват включването на териториите на Индонезия, Малайзия, Сингапур, Филипините и част от Тайланд в състава на своя \"халифат\". Като първа ударна сила ще се използват \"бойци, които са воювали в Сирия и се връщат в родината си\", подчерта руският министър.Турската военна офанзива в Сирия, насочена срещу кюрдските \"Сили за защита на народа\", е инвазия, която не отговаря на международното право, заяви междувременно германският министър на външните работи Хайко Маас, цитиран от ДПА.\"От всичко, което знаем и всичко, което самата Турция е посочила като правно основание, ние не можем да подкрепим тази гледна точка\", заяви Маас пред германската телевизия Цет Де Еф. \"Не смятаме, че нападение срещу кюрдски сили или кюрдски милиции е легитимно според международните закони\", добави той.\"Ако в международното право няма основание за инвазия, тогава тя не съответства на международното право\", подчерта Маас в отговор на въпрос дали офанзивата е нарушение на международните норми.Той предупреди Анкара, че има опасност да загуби получаваните опит ЕС средства по силата на схема за задържане на сирийски бежанци в Турция.\"Ние не сме съгласни също, че бежанци от сирийската гражданска война, които в момента се намират в Турция, се изпращат в Североизточна Сирия в тази зона за сигурност, може би против волята си\", заяви Маас. Тези теми трябва да бъдат обсъдени с Турция, включително във връзка със споразумението за бежанците, \"защото няма да плащаме за неща, които не смятаме за законни или допустими\", предупреди външният министър.", "date": "2019.10.21", "title": "Русия: 12 затвора в Сирия са без охрана, чака ни обратна миграция на терорости"}
{"url": "http://www.cross.bg/manolova-problemite-horata-1616034.html", "text": "/КРОСС/ \"Кампанията ми се отразява добре. Може да се каже, че тя е изключително зареждаща, защото правя това, което най-много обичам и най-добре мога – срещам се с хора, слушам ги, те ми разказват за проблемите си, дори успявам да реша някои проблеми. Всъщност кметът много прилича на омбудсмана, най-близо е до хората и е нормално, когато си полезен, когато помагаш, да се чувстваш добре\", това каза в сутрешния блок на БТВ „Тази сутрин” Мая Манолова, кандидат за кмет на София. \"За разлика от омбудсмана обаче, кметът има много повече механизми и правомощия освен да слуша хората, да решава проблемите им и затова се кандидатирах\", допълни тя. Манолова даде пример, че десетки пъти е предлагала на Столична община да реши проблемите на „Топлофикация”, като защити гражданите, с конкретни предложения, но това никога не се случи. Законите, които предложих на НС, те продължават да отлежават в парламента – Закона срещу свръхправомощията на банките, за него месец януари ще стане една година откакто той стои е не бива гледан от депутатите.\"Предложенията ми и законопроектите за частния фалит, каузите ми срещу високите лихви, които буквално изсмукват ресурса на хората, срещу колекторските фирми, срещу бързите кредити – всичко това властта ми даде ясен знак, че няма да се случи. И аз реших, че няма да е честно спрямо гражданите да превръщам позицията на омбудсмана в един обикновен административен пост, на който да получавам висока заплата, да говоря, а в същото време моите каузи да бъдат блокирани. Така че това, което ще правя като кмет на София е да решавам проблемите на хората\", заяви Мая Манолова.\"Една от причините да се кандидатирам също така е, за да бъде разбит модела на управление на София. Има таен кръг от бизнесмени, които се възползват от ресурса на столичани, редят се обществените поръчки, знае се предварително кой ще ги спечели, дават се разрешителни за строеж, правят се в крайна сметка ремонти на ремонтите. Това са образно казано орлетата на господин Бойко Борисов, които управляват столицата и аз мисля, че всеки знае техните имена и това не е новина за столичани\", заяви Манолова.", "date": "2019.10.21", "title": "Мая Манолова: Има таен кръг от бизнесмени, които се възползват от ресурса на столичани"}
{"url": "http://www.cross.bg/raiion-poruchki-slavkov-1616033.html", "text": "/КРОСС/ От щаба на кандидатът за столичен кмет на партия Възраждане, оповестиха нова порция разкрития за корупционно поведение и практики от страна на софинйската общинска администрация и по-конкретно от страна на тази в район „Връбница”.След разкритията за раздадените общински жилища на близки до районния кмет Младен Младенов служители в район „Връбница”, този път от партията на Костадин Костадинов изнесоха подробности за начина, по-който се правят обществените поръчки от скандалния районен кмет на ГЕРБ.Прочита на публично достъпната информация за провежданите обществени поръчки във „Връбница”, разкрива доста притеснителни обстоятелства. Един пример обаче, буди найголеми въпросителни.В западните и северозападните покрайнини на София и в частност, в районите „Връбница”, „Надежда”, както и в съседната община Божурище има няколко фирми с един и същ собственик, които се къпят в паричната любов на управляваните от ГЕРБ районни кметства. Особено щедър към този „преуспял бизнесмен” е кметът на район Връбница Младен Младенов.Става въпрос за местния бизнесмен Евтим Божилов Славков, неговите фирма „Кристал 2007“ ЕООД и консорциума „ПРОФИ-СТРОЙ“ ДЗЗД, в който „Кристал 2007“ ЕООД на Евтим Славков държи 90%.Справка в регистъра за обществените поръчки сочи, че в периода 2011 – 2018 г. през последните два мандата от управлението на ГЕРБ в район „Връбница” и съседните му район „Надежда” и община Божурище, тези две фирми на Евтим Славков е спечелили общо 7 обществени поръчки на стойност от близо 6 000 000 (шест милиона) лв. без ДДС. Предметът на поръчките е свързан с ремонт на улична мрежа и тротоари, изграждане на ВиК инфраструктура.Три месеца преди изборите, в края на м. юли 2019 г. като единствен неотстранен в процедурата за подбор на участник, фирмата на „Кристал 2007“ ЕООД на Евтим Славков печели още една поръчка на стойност 400 000 лв. без ДДС за „Текуща поддръжка на уличната мрежа и съоръжения на територията на Столична община - район „Връбница“.Дотук, всичко би било в рамките на нормалните процедури при обявяване и провеждане на обществените поръчки, ако в много от случаите фирмата „Кристал 2007“ ЕООД или консорциума, в който участва не беше единствен участник в поръчките или като единствен участник, допуснат до отваряне на ценовите предложения. Разбира се,  предложените цени от печелившите фирми на Евтим Славков винаги са максимално близки до пределно допустимите максимални стойности по поръчките.\"\"Във всички тези случаи, вместо да прекрати поръчките (при един единствен останал участник), както препоръчва Законът за обществените поръчки (чл. 101, ал. 2), Младен Младенов охотно сключва договори на максимални цени. При тези обстоятелства, очевидно принципи като целесъобразност и икономичност при харченето на парите на данъкоплатците в София стоят на втори план.Защо се случва това, и защо този бизнесмен и неговите форми се ползват с такова благоволение от страна на столичната администрация, става ясно от едно “невинно“ събитие от 10 октомври 2019 г., провело се в разгара на предизборната кампания и напоително отразено в медии, на официалната интернет страница на партия ГЕРБ, на фейсбук страниците на г-жа Йорданка Фандъкова и кандидатът за пореден мандат като кмет на район „Връбница” Младен Младенов.Става дума за едно от предизборните събития на ГЕРБ, кмета на София - Йорданка Фандъкова и кмета на Връбница – Младен Младенов под формата на среща с гражданите и бизнеса от района, което се провежда не къде да е, а в централата на фирмите на Евтин Славков – комплексът „Кристал“, намиращ се върху терен от няколко декара, между бул. „Ломско шосе“, ул. „Обелски път“ и ул. „Илия Георгов“ в столичния квартал Обеля. Обектът на местния бизнесмен Славков помещава голяма бензиностанция, автокъща, плувен басейн, ресторант, фитнес зала, конферентна зала, офиси и други съоръжения, на които би завидял всеки образцов комбинат за битови услуги от време на „соца“. Според Възраждане, това е нагледен пример за конфликт на интереси и поставя огромни съмнения за корупция.Сянката на съмнението, относно корпоративните обвързаности на кмета на район Връбница – Младен Младенов, става още по-мрачна като се вземе предвид, че синът му (Васил Младенов), на доста крехка възраст през 2016 г., става едноличен представител на американската офшорка от щата Невада „ЙОДИНИ КОРПОРЕЙШЪН“, както и собственик, и управител в дъщерното й българско дружество „ИНВАЙРЪН СЪЛЮШЪНС“ с капитал от 2 000 000 (два милиона) лв. и седалище на ул. „Иван Кондов“ № 9 в столичния квартал „Бояна“, над Киноцентъра, където се помещава луксозна къща с размерите на прогимназия. От Възраждане питат, кой всъщност е реалния собственик на тази офшорка, и дали зад нея не стоят пари и хора, които са в основата на бизнеса с обществени поръчки в район „Връбница”, както от възложителите, така и от изпълнителите.Краткият коментар на кандидатът за кмет на София от Възраждане – Николай Дренчев бе: „Както в този, така и в много други случаи, виждаме едно пълно самозабравяне от страна на общинската администрация в София, от десет години окупирана от ГЕРБ. Тези хора трябва да си отидат, а един пълен одит на голямата Столична община, както и на всичките й районни подразделения, следва да бъде първият ангажимент на новите хора, които ще застанат начело на София, след 27 октомври!”   ", "date": "2019.10.21", "title": "Николай Дренчев, кандидатът за кмет на София от Възраждане, разкри корупциони практики в Столична община"}
{"url": "http://www.cross.bg/brexit-king-velikobritaniya-1616036.html", "text": "/КРОСС/ \"Brexit няма да окаже силно въздействие върху европейската или световната икономика\", коментира бившият гуверньор на Английската централна банка (АЦБ) Мервин Кинг. Позицията на Кинг е напълно противоположна на тази на редица влиятелни политици, които смятат, че излизането на Великобритания от Европейския съюз (ЕС) ще засили забавянето на световния икономически растеж, пише Bloomberg.“Не смятам, че Brexit ще има значително влияние върху Европа или други държави извън Стария континент. Не мисля, че дългосрочните икономически последствия от излизането на Великобритания от ЕС ще са големи“, заяви Кинг по време на годишната конференция на Международния валутен фонд (МВФ) във Вашингтон.Той не говори за потенциалния ефект от Brexit без сделка. Според мнозина анализатори при подобен сценарий влиянието ще бъде много по-негативно за икономиката.Влиянието от продължаващата несигурност относно търговията и Brexit е важна тема на дискусиите на срещите на МВФ.Министър-председателят на Великобритания Борис Джонсън беше принуден да поиска от Брюксел отлагане на Brexit. Все още няма голяма яснота какво ще се случи.", "date": "2019.10.21", "title": "Ефектът от Brexit върху световната икономика ще е минимален"}
{"url": "http://www.cross.bg/kybika-durva-otoplenie-1616037.html", "text": "/КРОСС/ Около месец преди зимата кубик от най-масовото гориво за отопление през зимата - дървата, се продава по 100 лв., а на места се продава и за 110 лв., показа проверка на \"Монитор\". Интересното е, че дори в студения януари на 2017-та цената беше подоба. Сега явно търговците надуват цените, за да спечелят от закъснели да се запасят с цепениците още през лятото.Затова сега се купуват не повече от 2-3 и максимум до 5 кубика и предпочитат нарязани и нацепени дърва\", каза продавач в един от складовете край столицата. Искаме ли на прага на зимата да се снабдим с десетина лева на кубик по-евтини дърва, ще трябва да отидем в селищата, отдалечени на поне трийсетина километра от столицата. С транспорта до София, който със самосвал струва поне 50-60 лв., цената им обаче скача допълнително с още 6 лв. на куб. м. За да сме на сметка трябва да купим цял камион от 10 кубика. Запознати съветват в такъв случай да внимаваме да не ни прецакат, защото често в уж пълната каросерия се слага най-малкото кубик по-малко. Някои търговци предлагат отстъпки за количества на 20 или 25 кубика. Уловката обаче е, че за по-ниската дървата са с дължина от по един метър и с нарязването и нацепването цената пак става към 110 лв. на кубик.Търговец от склад на един от булевардите, водещи към Околовръстното на столицата, констатира тази есен двойно по-малко търсене на дърва за огрев в сравнение с миналата. Имало обаче клиенти, които имали сухи дърва от миналата година и сега си купували други, които да съхнат в следващите 12 месеца по навеса в двора им. Според него хората са наплашени от евентуални санкции за замърсяване на въздуха и минават на много по-скъпите пелети или си слагат климатици. По думите му дървата за огрев не замърсяват повече от колите или от неизмитите с месеци улици.За къща от около 80 квадрата, отоплявана с камина с водна риза, трябват поне 12 кубика дърва, твърдят запознати. Ако зимата излезе по-студена като сегашната, разходът може да стигне и до 14-15 куб. м. За апартамент със същата площ трябват към 6-7 кубика. При сегашната цена от 110 лв. на кубик цепеници излиза, че за студените месеци трябва да заделим поне 1200 лв.Решим ли да отопляваме само една-две стаи с печка на дърва може да свалим разхода до 5-6 кубика и да минем с около 6 стотака за зимата. Към тях обаче трябва да добавим и сметките за ток за бойлер за топлата вода. Предпочетем ли въглищата за печка в най-добрия случай ще ни трябват поне 2 тона и парите само за отопление са почти същите, защото в момента качествените донбаски въглища се предлагат по поне 350 лв. за тон. Доста по-скъпо излизат станалите модни в последните години пелети. Тон от тях струва 430 лв.Според експерти обаче качеството на този тип гориво у нас не се контролира и изписаните на етикетите на опаковките показатели за отдадената топлина рядко отговарят на действителността.Доста по-скъпо излиза да се топлим на ток. Месечните сметки, а не за целия сезон, ще са от 200 до към 400 лева, в зависимост от уреда, който използваме. За етаж от къща при силните студове отоплението с конвекторни печки и то не на всички помещения може да стигне или надвиши 500 лв., като в сметката се включва и бойлерът за топла вода. Консумацията, разбира се, е различна и зависи както от енергийния клас на уредите, така и от изолацията на дома, а също и от това колко време сме в къщи и пускаме печките.Според инж. Ренета Борисова, съавтор на платформа за енергийно спестяване, най-ефективно електроенергията се използва за отопление през климатиците, които са вид термопомпи. \"Те работят с голям коефициент на трансформация. От един киловат ток произвеждат топлина от 4 нагоре. Останалите нагревателни уреди без автоматична регулация не пестят енергия. При покупка на елуред за отопление трябва да се гледа каква е ефективността му\", добави тя.Инж. Борисова каза още, че е добре домакинствата да се снабдят с уреди за енергиен мониторинг. С тях те могат да следят онлайн консумацията си на електроенергия и това ще им помогне да намалят немалко разходите си. \"Може да се види кой уред колко харчи.От ценоразписите на топлофикациите и ерепетата е видно, че киловатчас енергия, доставен от теца, е около 2 пъти по-евтин от тока за бита. Електроенергията с ДДС излиза около 0,23 лв. за киловатчас. Топлоенергията от теца варира от 90,30 лв. за мегават час (0,09 лв. за квтч) с ДДС в Бургас до 119,30 лв./мвтч (0,119 лв./квтч) - във Велико Търново. В топ 3 с най-скъпо централно парно за бита са още Пловдив - със 117,10 лв./мвтч (0,117 лв./квтч) и София - със 114,77 лв./мвтч (0,11 лв./квтч). Не бива да забравяме обаче, че при този вид отопление има немалки загуби от сградна инсталация и кражби, които надуват сметките на абонатите. Освен това стойността на фактурите зависи и от броя на обитаемите апартаменти  в сградата. При по-малко населени жилища в кооперацията сметките на ползващите парно и топла вода обикновено са доста по-високи от средните.Според проф. Никола Калоянов от Техническия университет - София доста трудно е да се обобщи кой начин на отопление е най-евтин. \"Всичко зависи от конкретния случай, категориите сгради, начина на обитаване на имота, каква температура се поддържа и каква площ се отоплява\", обясни той.", "date": "2019.10.21", "title": "Преди зимата дървата вече струват над 100 лв. за кубик, въглищата - 350 лв. за тон"}
{"url": "http://www.cross.bg/pravitelstvoto-bili-statii-1616038.html", "text": "/КРОСС/ Водещи австралийски вестници излязоха днес с първи страници, на които някои от думите са задраскани, в координиран протест срещу склонността на правителството да пази тайни, която често се обяснява със съображения, свързани с националната сигурност, предаде Асошиейтед прес.Съперничещи си медийни групи се обединиха в борба за свободата на печата през юни, след като полицията обискира дома на журналист на Нюз корп и централата на Ей Би Си в Сидни, търсейки изтекли правителствени документи, послужили за основа за неприятни за управляващите статии.Днешните заглавни статии задават на читателите си въпроса: \"Когато правителството крие истината от вас, какво прикрива?\"Сред примерите за потайност е отказът на правителството да разкрие в кои старчески домове са били открити злоупотреби и пренебрегване на нуждите на възрастните обитатели. Австралийското правителство отказва да разкрие и колко земеделски земи са били продадени на чужди предприятия, отбелязва АП.", "date": "2019.10.21", "title": "Протест срещу властта - австралийски вестници питат какво крие правителството"}
{"url": "http://www.cross.bg/loruns-maroni-sred-1616040.html", "text": "/КРОСС/ Дженифър Лорънс се омъжи за своя годеник Кук Марони, предаде Entertainment Tonight.Актрисата и носителка на „Оскар“ и галеристът са избрали сватбената церемония да е в Роуд айлънд. Двамата сключват брак на 19 октомври. На събитието са присъствали около 150 души, сред които куп звездни приятели на булката.Според източник, близък до звездите, сред именитите гости са били Адел, Камерън Диас, Никол Ричи и съпругът ѝ Джоел Мадън, Ема Стоун, Крис Дженър, Сиена Милър и режисьорът Дейвид Ръсел, който стои зад някои от най-известните филми с участието на Дженифър Лорънс („Наръчник на оптимиста“, „Американска схема“).За годежа между Лорънс и Кук Марони се разбра през февруари тази година. Двамата имаха по-малко от година връзка, припомня изданието.Преди това тя имаше връзки с актьора Никълъс Холт и режисьора Дарън Аронофски. През септември тръгнаха слухове, че актрисата и Кук вече са сключили брак тайно, тъй като били забелязани с документи, за които се предполага, че са брачното им свидетелство.", "date": "2019.10.21", "title": "Дженифър Лорънс каза „Да“ на Марони"}
{"url": "http://www.cross.bg/priroda-yvazhenie-tyristite-1616039.html", "text": "/КРОСС/ Финландия се присъедини към държавите, които очакват от туристите уважение към своята природа, култура и начин на живот.Финландският туристически борд състави клетвен лист за вярност към нейните екологични ценности, който туристите да подпишат символично преди да я посетят. Бъдете повече финландец, призовава нова кампания в подкрепа на устойчивия туризъм в страната.\"Заклевам се, че докато пътувам, ще се старая повече да приличам на финландец и да бъда вътрешно спокоен. Природата ме разтоварва и ме свързва с вечността, кълна се, че ще се отнасям с уважение към нея\", гласи текстът. Тези, които подпишат документа, дават обет да не оставят пластмаса и други отпадъци в езерата и горите, че ще утоляват жаждата си с чудесната вода от чешмата.Текстът продължава с ангажимента да се възползваме разумно от свободата в страната да се пътува без прегради. \"Горските плодове и гъбите са за ядене, но ще ги бера само следвайки съществуващите пътеки. Дивата природа съществува много преди хората и няма да бивакувам където ми падне\", се казва в документа.\"Дължа уважение на местните хора и няма да им досаждам с фотоапарата си, нито ще вдигам шум. Знам, че финландците са леко необщителни хора, но ще се постарая с тази клетва да заслужа доверието им\", гласи текстът.Британският \"Телеграф\" припомня, че Исландия първа през 2017 г. поде такава инициатива като монтира на летище Кефлавик \"клетвен бутон\", с който туристите да изказват съгласие, че няма да оставят в местната природа следа от престоя си. Подобни инициативи има на островната група Палау в западната част на Тихия океан, на Хаваите, в Нова Зеландия и окръг Сонома, Калифорния.э", "date": "2019.10.21", "title": "Финландия очаква от чуждите туристи да положат клетва за вярност"}
{"url": "http://www.cross.bg/bulgarinut-tyrnira-motzart-1616042.html", "text": "/КРОСС/ Най-добрият ни тенисист Григор Димитров получи рядката възможност да поиграе любимия си спорт пред едно от най-значителните музикални средища в Европа – Виенската опера.Българинът и Матео Беретини, който е негов евентуален съперник във втория кръг на турнира в австрийката столица, се изправиха в „мач“ на двойки срещу двама мъже, облечени като Моцарт.Организаторите на турнира бяха сложили мрежа за тенис пред операта, а двамата Моцарт раздадоха гигантски ракети и големи топки за тенис на двамата тенисисти за проявата. Миналата година той отпадна именно в тази фаза на надпреварата и няма точки за защитаване. Българинът е в търсене на юбилейната си победа №300 в професионалния тур във Виена.", "date": "2019.10.21", "title": "Гришо игра срещу „Моцарт“ пред Виенската опера (СНИМКИ)"}
{"url": "http://www.cross.bg/barselona-grazhdani-mvnr-1616041.html", "text": "/КРОСС/ Нови протести се организират в социалните мрежи за тази вечер в Барселона.Това предупреждават от МВнР.По информация на българското генерално консулство в Барселона настроението сред по-голямата част от жителите е за мирни протести. Въпреки това препоръчваме на българските граждани да не предприемат без неотложна необходимост пътувания до Каталуния в дните на протестите, се казва в съобщението на МВнР.Оттам допълват, че е препоръчително постоянно пребиваващите в областта български граждани или туристи да избягват районите, в които се организират протестни мероприятия.Остават в сила и предишните предупреждения и съобщения от Министерството на външните работи на България.Генералното ни консулство в Барселона и посолството ни в Мадрид следят ситуацията и са готови да оказват съдействие при необходимост.", "date": "2019.10.21", "title": "МВнР: Не пътувайте до Каталуния "}
{"url": "http://www.cross.bg/gradysa-temperatyri-vyatur-1616022.html", "text": "/КРОСС/ Днес сутринта на места в страната ще има ниска слоеста облачност или мъгла. Времето ще бъде тихо с минимални температури между 6 и 11 градуса. През деня над цялата страна ще бъде слънчево. Ще духа слаб вятър от изток-североизток. Максималните температури ще бъдат между 22 и 27 градуса. Най-топло ще бъде Сандански, Благоевград и Монтана 26-27 градуса, по-ниски ще бъдат максималните температури в Силистра, Варна и Бургас – до 20-21 градуса.Над планините също ще има много слънце. Ще духа умерен североизточен вятър.Максималната температура на височина до 1200 метра ще е около 19 градуса, а над 2000 метра – до 12.Над Черноморието преди обяд ще има ниска облачност или мъгла, а след обяд ще има повече слънце. Ще духа слаб източен вятър.Максималните температури ще са 20 по северното и 22 по южното Черноморие. Вълнението на морето ще бъде 1-2 бала.", "date": "2019.10.21", "title": "Седмицата започва с топло време и температури до 27 градуса"}
{"url": "http://www.cross.bg/rysiya-bulgariya-moskva-1616023.html", "text": "/КРОСС/ Вицепремиерът и министър на външните работи Екатерина Захариева е на посещение в Москва по покана на министъра на външните работи на Руската федерация Сергей Лавров. Днес тя и водената от нея делегация ще имат разговори с министъра на външните работи Сергей Лавров.По-късно през деня външният ни министър ще се срещне и с българската общност в Москва.Посещението на Екатерина Захариева е първото на външен министър на България в Москва за последните 8 години. Тази година България и Русия отбелязват 140 г. от установяване на двустранни дипломатически отношения.511 000 руски туристи са посетили страната ни през 2018 г. , което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи, което е около половината от броя на визите, издавани от всички български задгранични представителства.На Русия се падат 5,8 на сто от общия външнотърговски обмен на България. Русия е и основен доставчик на страната ни на нефт, природен газ и ядрено гориво, както и основен партньор в модернизацията на АЕЦ „Козлодуй“.", "date": "2019.10.21", "title": "Екатерина Захариева се среща със Сергей Лавров"}
{"url": "http://www.cross.bg/livurpyl-manchestur-taka-1616025.html", "text": "/КРОСС/ Манчестър Юнайтед и Ливърпул завършиха 1:1 в дербито от 9-я кръг на Висшата лига. Така червените дяволи сложиха край на серията на гостите от 17 поредни победи. Така рекордът остава притежание на Манчестър Сити – 18 поредни успеха. Те бяха постигнати между август и декември 2017-а.Маркъс Рашфорд откри резултата в 36-та минута, възползвайки се от хубаво подаване на Даниел Джеймс. Гостите обаче съумяха да изравнят пет минути преди края. Тогава резервата Адам Лалана отбеляза след пас на Анди Робъртсън. Така той се разписа за първи път от 2017-а насам. Преди това попадение на Мане бе отменено от ВАР системата за игра с ръка.Ливърпул може да бъде по-доволният от спечелената точка. Макар че мърсисайдци владееха топката през по-голямата част от мача и имаха осезаемо териториално предимство през второто полувреме, чистите ситуации пред Де Хеа не бяха много. Все пак червените не загубиха за първи път през сезона. Те дори можеха и да спечелят – удар на Алекс Окслейд-Чембърлейн в продължението мина много близо до страничния стълб. Юрген Клоп обаче продължава да търси първата си победа на „Олд Трафорд“Манчестър Юнайтед записа четвърти пореден мач във Висшата лига без победа. За последно футболистите на Оле Гунар Солскяр надвиха Лестър с 2:1 на 14 септември.В класирането Ливърпул е лидер с 25 точки – с шест повече от шампиона Манчестър Сити. Червените дяволи пък са на незавидната 13-та позиция със само 10 точки.", "date": "2019.10.21", "title": "Юнайтед спря победната серия на Ливърпул"}
{"url": "http://www.cross.bg/santyago-dyshi-nyama-1616024.html", "text": "/КРОСС/ Десет души вече са жертвите на продължаващите бунтове в Чили. Голяма част са загинали при пожари в търговски центрове, съобщиха местните власти.Петима души загинаха, след като в неделя фабрика за облекла е била запалена от мародери в предградията на Сантяго.Това обяви пожарната, с което броят на жертвите при безредиците достигна до седем, съобщи АФП.„За съжаление, пет тела са открити във фабриката в Ренка“, заяви пред местните медии командирът на пожарната служба в Сантяго Диего Веласкес.Двама души загинаха, когато грабителите подпалиха супермаркет в Сантяго в ранните съботни часове.„Информираме ви, че само линия 1 между гарите Пахаритос и Лос Доминикос ще бъде отворена утре, от 7.00 до 20.00 часа. Останалите линии няма да функционират“, написа компанията в Twitter.La Tercera, позовавайки се на началника на метрото Рубен Алварадо, съобщава, че според предварителните оценки щетите са за 200 милиона долара. От 136 станции 77 са били повредени, 20 са били подпалени, а 9 са напълно изгорели.Безредиците в чилийската столица избухнаха заради намерението на правителството да повиши цената на билета. И независимо, че президентът Себастиан Пинера реши да отмени решението си, протестите продължиха. В страната беше обявено извънредно положение , а по улиците на Сантяго бяха изпратени военни и танкове. ", "date": "2019.10.21", "title": "Протестите в Сантяго взеха жертви, метрото няма да работи днес (СНИМКИ)"}
{"url": "http://www.cross.bg/severna-makedoniya-pravitelstvo-1616026.html", "text": "/КРОСС/ Предсрочните парламентарни избори в Северна Македония ще се състоят на 12 април 2020 година. От 3 януари страната ще се управлява от техническо правителство.За това се договориха лидерите на главните политически партии, след среща при президентът Стево Пендаровски. През седмицата Европейският съвет не обяви кога ще започнат преговорите за присъединяване на югозападната ни съседка и Албания.В късния следобед президентът Стево Пендаровски повика в резиденцията си водачите на Социалдемократическия съюз, ВМРО-ДПМНЕ и партиите от албанския блок.Всички участници в срещата обявиха, че - независимо от отказа на Европейския съюз да започне преговори за присъединяване със Северна Македония - целта на страната остава пълноправно членство в съюза.Като дата за избори управляващите социалдемократи са предложили края на декември, но опозицията е поискала техническото правителство, което ще организира вота, да има поне 100 дни на разположение. Затова - и за да изчакат всички страни от НАТО да ратифицират протокола за присъединяване на Северна Македония към Алианса - партийните лидери са се спрели на датата 12-и април.Премиерът Зоран Заев отказа да посочи кой ще оглави техническото правителство от началото на идната година и заяви, че предстоят дискусии по темата в рамките на досегашната управляваща коалиция. Опозиционната ВМРО-ДПМНЕ ще излъчи вътрешния и социалния министър.Лидерите от ЕС допуснаха \"историческа грешка\", като не  постигнаха съгласие за началото на преговори за членство с Албания и Северна Македония, заяви днес върховният представител на Евросъюза за външната политика и сигурността Федерика Могерини, предаде Асошиейтед прес.Могерини заявява в своя блог, че съжалява, че лидерите от ЕС не са могли да се споразумеят въпреки \"изключителния напредък, постигнат от двете страни, и против препоръката на Европейската комисия\".По думите ѝ \"това е много повече от загубена възможност: това е историческа грешка, която тя се надява, че може да бъде поправена възможно най-скоро\".", "date": "2019.10.21", "title": "Предсрочни избори в Северна Македония през април, служебно правителство след Нова година"}
{"url": "http://www.cross.bg/mogerini-istoricheska-napisa-1616029.html", "text": "/КРОСС/ Европейският съвет бе труден и се допусна една историческа грешка. Това написа в блога си първият дипломат на ЕС Федерика Могерини. Държавните и правителствени ръководители отложиха решението за започване на преговори за присъединяването на Албания и Северна Македония към Европейския съюз, въпреки изключителния напредък, постигнат от двете страни и срещу съветите на Европейската комисия.Това е много повече от загубена възможност: това е историческа грешка, която се надявам да бъде поправена възможно най-скоро, написа Могерини.Като важни решения, взети на Съвета, Могерини определи одобреното ново споразумение с Лондон за излизането на Обединеното кралство от Европейския съюз и потвърждаването на решенията, които бяха приети в понеделник относно военната намеса на Турция в Сирия.", "date": "2019.10.21", "title": "Могерини: Историческа грешка е решението за Северна Македония и Албания"}
{"url": "http://www.cross.bg/rysenski-reka-dryzhestvoto-1616052.html", "text": "/КРОСС/ Оцветени води с неприятна миризма продължават да се изливат в река Русенски Лом, която минава през Западната промишлена зона на Русе, съобщава bTV.Местните хора непрекъснато подават сигнали, тъй като се безпокоят, че замърсяването може да бъде опасно.От ВиК дружеството и местната екоинспекция твърдят, че най-често замърсяването идва от фирми, които заустват водите си без съответните разрешителни.От години обаче институциите имат проблем с установяването на нарушителите, тъй като често експертизите се оспорват, когато констатацията на РЗИ е направена в отсъствието на представител на ВиК дружеството.След като за първи път контролните органи извършиха съвместна проверка, те установиха, че виновникът за замърсяването на реката е производител на кори за яйца.На фирмата нарушител ще бъде наложена санкция. Освен това тя ще трябва да сключи договор с ВиК, за да зауства отпадните си води в колектора.Припомняме, преди седмици водите на река Русенски Лом се оцветиха в електриковосиньо.", "date": "2019.10.21", "title": "Замърсяването на река Русенски Лом - от производител на кори за яйца"}
{"url": "http://www.cross.bg/siriya-evropa-taka-1616027.html", "text": "/КРОСС/ С нахлуването на Турция в североизточна Сирия, довело до бягството на джихадисти от ИДИЛ от затворите, охранявани от кюрдските Сирийски демократични сили, гръцките служители по сигурността са поставени в състояние на повишена готовност заради опасения, че терористи от организацията могат да проникнат в Европа, като използват Гърция. Сирийската демократична армия, в която се бият предимно  кюрдски бойци, е съсредоточена в отблъскването на турската офанзива, което доведе до отслабването на защитата на затворите и лагерите, където бяха задържани екстремисти, включително и техни роднини.Според източници, цитирани от Катимерини, експерти за борба с тероризма от Европол, ще бъдат разположени в граничния регион Еврос на 1 ноември, като част от затегнатите мерки за сигурност с цел залавяне на джихадисти, фигуриращи в базите данни на Европейската полицейска служба. Полицейски източници са съобщили пред Катимерини, че служителите в Бюрото за чужденци са актуализирали и активирали така наречените „индикатори за риск“, които се вземат предвид при регистрацията на новопристигнали мигранти и бежанци.Анонимен полицейски служител е потвърдил че \"има опасения от връщането в Европа на така наречените чуждестранни бойци.\" Той обаче добави, че властите в САЩ и Европа \"разполагат с информация и следят кои европейски джихадисти остават\" задържани или са избягали и могат да се опитат да се върнат у дома. “През август специалният пратеник на САЩ за Сирия Джеймс Джефри обяви, че 7000 бойци на ИДИЛ са задържани в североизточна Сирия в затворите, охранявани от кюрдските отряди.Приблизително 1000 от тях са европейски граждани, пътували до Сирия в предишни години, за да участват в „свещената война“ на така наречения халифат, създаден от ИДИЛ.", "date": "2019.10.21", "title": "Повишена тревога в Гърция заради опасения за избягали джихадисти"}
{"url": "http://www.cross.bg/plovdiv-sredstva-godini-1616031.html", "text": "/КРОСС/   - Най-големите проблеми, които Тотев ще остави на Пловдив, са свързани с бюджета и подписаните нови договори за инфраструктурни обекти. С повишаването на данъците в града, особено за МПС, се получи обратен ефект и за 2018 г. са събрани с почти 4 млн. лв. по-малко. Лошата събираемост на различните вземания от общината води до проблеми с приходната част на бюджета. В последните дни на управлението се обявяват обществени поръчки и се сключват договори за изпълнение. Давам пример - спортната зала на бул.\" Дунав\" за 4 млн. лв. и поръчка за Транспортния възел \"Модър - Царевец\" на стойност  почти 12 млн. лв., а дори не е ясно дали в бюджета за следващата година ще има средства за тях. През 2020 година започва изпълнението на Водния проект за Пловдив, за който в бюджета е необходимо да има буферни суми, с които да се плаща на фирмите изпълнители до превеждането на средствата от оперативната програма. Имаме сериозни притеснения за финансовата стабилност на града през следващите години. Това доказва правилността на нашата теза за изработване на програмен бюджет с ясни и точни приоритети и стартиране на нови инфраструктурни проекти само при осигуряване на средства за тях. Така ще спасим пловдивчани от нови увеличения на данъците и ще отворим възможност за постепенното им намаляване. - Кандидатите за кмет на Пловдив са 14. Почти всички са представители на партии, които са в коалиция с ГЕРБ в управлението на България или в управлението на Пловдив. Единствената политическа сила, която предлага коренно различен модел на управление и не е участвала пряко или задкулисно в управленски договорки, е \"БСП за България\". Като фрапиращ пример мога да посоча бившия кмет Славчо Атанасов, за когото ме питате. Сменил редица партии, днес е член на крайно дясната формация НФСБ. От понеделник до петък гласува в Народното събрание законите на ГЕРБ, като техен коалиционен партньор, в събота се прави на опозиция в Пловдив, а в неделя си почива. Не приемам как подвежда хората, заявявайки пред едни, че ще тегли нов банков заем, а пред други, че ще намалява данъците. За всеки непредубеден човек е ясно, че тези две неща са несъвместими. - \"Златният дъжд\" от пари към Пловдив е мит. Управлението на ГЕРБ наля средства само в многофункционалната спортна зала \"Колодрума\", която беше изградена на многократно завишена цена. За други инфраструктурни обекти общината тегли заем или използва средства от собствения си бюджет. Провалена бе и възможността да използваме средства по оперативните програми - транспортният проект бе престъпно провален, а по ОП \"Региони в растеж\", при заложени 80 млн. лв. за Пловдив ще бъдат усвоени максимално 39 млн. лв. Лъжа е, че кметът трябва да е от управляващата партия, за да се получат целеви средства от републиканския бюджет!- През последните години проблемът беше задълбочен от администрацията на Тотев, която издаваше разрешителни за нови строежи без необходимите към тях паркоместа. Необоснованото разширяване на синята зона прехвърли проблема от централната част към съседните й квартали. Решаването на въпроса е свързано със създаването на нова схема на движение и подобряване дейността на градския транспорт до ниво, при което хората да го предпочитат пред личния автомобил. За определяне на парцели за нови многоетажни паркинги БСП настоява още от годините, в които беше в коалиция с партията на Славчо Атанасов (тогава ВМРО-НИЕ). - С избирането на Пловдив за европейска столица на културата през 2019 г. се повиши авторитетът на нашия град в световен мащаб. Според анализатори това е довело дори до заинтересованост от икономически структури. За съжаление тази година дейностите, които реално трябваше да бъдат изпълнени във връзка с домакинството, са на ниско ниво. Уличната култура превишава значително класическите изкуства, а градът ни не бе посетен от артисти и изпълнители от световна значимост. Не се повиши и броят на туристите тази година. Прочухме се само с откриването, което бе със съмнителна културна стойност, но на цена от почти три милиона. Пловдив има своето прекрасно наследство - реката, тепетата, археологията и архитектурата, културните институти като опера, театри и музеи. Те са основата за развитието на града ни като туристически бранд, като марка, привличаща различни фирми, които да създават работни места, и основание за гордост на всички пловдивчани. - И двете са управленски позиции и се носи отговорност за хората. Управлява се бюджет и се  ръководи екип. Училището е една малка извадка на големия град, защото учениците, които се обучават в него, са отражение на процесите в семейството и обществото. Различното е, че при децата има много чистота в помислите и честност в отношенията. Мащабите на дейностите са различни, но необходимите качества са едни и същи - човечност, но твърдост при вземането на решенията, умение да създадеш екип, да чуваш различните мнения, но да имаш смелостта да вземаш решенията и да носиш отговорността за тях. - Лявата посока в дейностите на един кмет се изразява в приоритетите при решения и мерки при формирането на бюджет и в управлението на общинската собственост. За мен най-важни са здравето и образованието на хората, подпомагането на младите семейства с цел намаляване на демографския срив, на възрастните хора за достоен живот и на уязвимите групи. Различно от останалите кандидати е и виждането ми за начина за разпореждане с общинската собственост - против съм безцелното й разпродаване. Вместо това трябва да бъде създадена програма за разумно управление, което би довело до по-добро финансиране на общината и създаване на необходимата нова социална инфраструктура - училища, детски градини и ясли, многоетажни паркинги и други. - Пожелавам им да бъдат здрави и образовани хора. И така, както през този месец се срещахме, обменяхме десетки идеи за прекрасния ни Пловдив, това да продължи. За да бъде Пловдив на хората! ", "date": "2019.10.21", "title": "Николай Радев: \"Златният дъжд\" от пари към Пловдив е мит"}
{"url": "http://www.cross.bg/veliko-borisov-turnovo-1616030.html", "text": "/КРОСС/ Глоба от 3000 до 15 000 лв. предвижда законът за нарушения, свързани с безплатното ползване на публичен административен ресурс по време на предизборна кампания. Това е едно от обвиненията, които БСП във Велико Търново отправя към премиера. Преди седмица социалистите сигнализираха ОИК, че в работно време Борисов, в качеството му на министър-председател, пътува с кандидата за кмет на града от ГЕРБ Даниел Панов. Те обикалят обекти и излъчват на живо във фейсбук, което може да е нарушение на Изборния кодекс в частта за ограниченията за предизборната агитация, заподозряха от БСП. ОИК във Велико Търново обаче е постановила, че нарушения няма, защото профилът на Борисов във фейсбук не бил медийна услуга по смисъла на закона, откъдето следвало, че неправомерна агитация няма.В решението не е отразено обсъждане на останалите обстоятелства, като ползването на служебен автомобил безплатно с цел агитация.БСП, АБВ и \"Движение 21\" обжалват пред ЦИК, която явно смята мотивите им за основателни и връща решението на ОИК.\"Решението на ОИК във Велико Търново е незаконосъобразно, тъй като разпространението на записа на беседата на министър-председателя с кандидата за кмет на Велико Търново е осъществено не само в социалната мрежа фейсбук, но и от много други медии. Прилага и доказателства за това. Моли за отмяна на атакуваното решение като незаконосъобразно. Централната избирателна комисия, след като се запозна с всяко едно от приложените към преписката доказателства и с всичките в цялост, намира жалбата за допустима, подадена в срок и от лице с правен интерес, а по същество за основателна\", пише в решението на ЦИК. Преписката е върната в местната избирателна комисия и се иска ново произнасяне, което да бъде съобразено с аргументите на ЦИК.Борисов не е спирал обиколките си в страната, както и предизборното рязане на лентички.Председателят на ГЕРБ обикновено е придружаван от съпартийци, които са мераклии за кметски мандат. Междувременно председателят на ЦИК Стефка Стоева обясни в радиоинтервю, че до комисията са подадени 69 сигнала и са заведени 230 жалби, свързани с регистрацията на кандидати, с нарушения в предизборната кампания и с неизпълнението на споразумението между БНТ и партиите.По думите й ЦИК е готова за местните избори, а този път обучението на членовете на комисии е било изключително сериозно. Стоева очаква в изборния ден да има проблеми и нарушения, но не от такова естество, че да касират вота.", "date": "2019.10.21", "title": "Глоба до 15 хил. лв. грози Борисов за незаконна агитация"}
{"url": "http://www.cross.bg/spokoiino-spyat-horata-1616011.html", "text": "/КРОСС/ \"Хората спят спокойно, само защото силните крачат в нощта.\"Джордж Оруел", "date": "2019.10.21", "title": "Хората спят спокойно"}
{"url": "http://www.cross.bg/ilarion-nego-palestina-1616014.html", "text": "/КРОСС/ Преподобни Иларион Велики живял в годините 291–372. Родил се в Палестина, близо до град Газа. Родителите му били езичници. Изпратили го да се учи в Александрия, Египет. Там момъкът се запознал с християнското учение и приел с вяра свето Кръщение.Преподобни Антоний Велики чул за подвизите му. Поискал да го види и чуе и отишъл при него. Живял известно време при него. Подражавал на неговите трудове в строго постничество и постоянна молитва.После се върнал в своето отечество, Палестина. Тук монашеството било преминало от Египет и се развило твърде много в двата вида: отшелничество (анахоретско) и общежително (киновийно).Преп. Иларион не заварил родителите си живи. Изпълнен с отшелническо настроение, той раздал имуществото си на роднини и бедни. За себе си избрал бедността. Поселил се недалеч от Маюм Газки в едно пустинно място, между морето и езерото. Предал се на молитви и лишения. Благочестиви люде започнали да се заселват край него. Подражавали на подвига му.Бог го прославил с дар на чудотворство. Болни получавали изцеление по неговата молитва и с допиране до неговата ръка. Като виждали това, мнозина се обръщали към Господа.Какъвто усърден наставник на монашески живот бил преподобни Антоний за жителите на Египет, такъв станал преподобни Иларион за жителите на Палестина. За всеки нов манастир изпросвали неговото благословение. Където и да отидел, народът на тълпи вървял подир него, желаейки да чуе от него слово за спасение.Неговите многобройни ученици в скоро време издигнали голяма обител. Някои от тях се пръснали из Палестина и на много места основали манастири. Князе, велможи и епископи търсели неговия съвет.Преподобни Иларион силно копнеел за самота. Като взел със себе си някои от братята, отдалечил се от манастира. С плач го изпроводили няколко хиляди люде, но не смеели да го възспрат. Той им съобщил, че изпълнява Божие повеление.Преп. Иларион посетил Вавилон и Целузия. Най-после се заселил близо до мястото, където живял и неотдовна умрял преподобни Антоний Велики. Като задържал при себе си само двама ученици, той се предал на тих, безмълвен живот. Но и тук хората узнали за него и бил принуден да продължи своето странстване.Император Юлиан Отстъпник заповядал да разорят големия Иларионов манастир и самия Иларион да убият. Манастирът бил разорен, но по това време преп. Иларион не се намирал там.Той продължил да странства, като оставал за известно време само там, където славата му още не била стигнала. Навсякъде чрез дивния си живот и чрез чудесата, които вършел, той привличал мнозина към себе си.Така той живял в Сицилия, в далматинския град Епидавър (Балкански полуостров) и най-после на остров Кипър, където се запознал с Епифаний, еп. Кипърски.Като почувствал приближаването на смъртта, той завещал на любимия си ученик Исихий едно Евангелие, преписано със собствената му ръка. Подарил му и една своя проста дреха. Друго имущество нямал. Починал на 80-годишна възраст.По-късно Исихий пренесъл в Палестина светите мощи на преп. Иларион Велики. При голямо стечение на вярващите те били положени във възстановения Маюмски манастир. При тях ставали големи чудеса.", "date": "2019.10.21", "title": "Св. преподобни Иларион Велики от Газа Св. преп"}
{"url": "http://www.cross.bg/tema-sofiya-iska-1616017.html", "text": "/КРОСС/  Ние и светът. Разговор с президента Росен Плевнелиев /2012-2017 г./; От София до Скопие, от историята до политиката. Ангел Димитров, съпредседател на комисията; Футболни диагнози. Анализ на Харалан Александров и Насо Русков; Казуси в болницата: Как пациенти и лекари могат да пазят правата си? Местни избори 2019: Ивайло Симеонов в битката за Елин Пелин, арх. Борислав Игнатов, кандидат за кмет на София, и Елеонора Николова в надпреварата за Русе; Битката за София: Продължават специалните интервюта с основните кандидати за кметския стол. В студиото - Мая Манолова и Йорданка Фандъкова; Ще залояват ли мечката, която тормози цяло село край Велико Търново? На живо: Защо конфискуваха оръжията за възстановки на Дружество „Традиция\"? Има ли още опасен салам и заразена с листерия риба на пазара? Отговорът от БАБХ; Стягане на редиците, преди последното преброяване - Валери Симеонов от НФСБ и Веселин Марешки от „Воля\";Стрелба след забележка за шум. На живо: Как междусъседски спор завърши с убийство?Петима загинаха в една катастрофа, шестима пострадаха в друга. Непреценен риск или лошо стечение на обстоятелствата? \"Пълен абсурд\" с Румен Бахов: Абонат иска да пуснат ток в новата му къща, Енергото иска 19 хил. лв; „На твоя страна\": Гуми втора ръка със съмнително качество на пазара. Как да изберем зимни гуми и как да подготвим автомобила ни за предстоящите месеци? И маската на Шотландеца падна. Юлиан Константинов, след участието му в \"Маскираният певец\"; ", "date": "2019.10.21", "title": "Теми и гости в сутрешните блокове на телевизиите на 21 октомври "}
{"url": "http://www.cross.bg/chasa-deloto-gleda-1616018.html", "text": "/КРОСС/ Вицепремиерът Екатерина Захариева ще се срещне с министъра на външните работи на Русия Сергей Лавров.От 9.30 часа 31-ви състав на Софийския градски съд ще заседава по делото срещу квесторите на КТБ Е. К. и Ст. Л., обвинени в безстопанственост в особено големи размери.От 10.00 часа на пешеходния мост над бул. „България\" до НДК ще бъде открита 6-ата фотоизложба „Виж София - променяме я заедно\". Поканени са да присъстват Йорданка Фандъкова, кандидат за кмет на София, заместник-кметове на Столичната община, главният архитект на София, общински съветници, представители на фирми, членове на КСБ, възложители и изпълнители на включените обекти, партньори на в. „Строител\" и др.От 10.00 часа в зала „Тържествена\" на Централния военен клуб ще се проведе международна конференция на тема „Съдебното обучение: минало, настояще и бъдеще\", с което ще отбележи 15 години Национален институт на правосъдието и 25 години съдебно обучение в България.От 10.00 часа 5-и състав на Специализирания наказателен съд ще гледа делото срещу П. С., Б. Т., Б. И. и Б. С., обвинени за образуване и ръководене на организирана престъпна група.От 10.00 часа 7-и състав на Специализирания наказателен съд ще гледа делото срещу Р. Х., Т. Х., Н. А., М. Х. и А. Т., обвинени за образуване и ръководене на организирана престъпна група.От 10.00 часа 15-и състав на Специализирания наказателен съд ще гледа делото срещу Д. Р., М. Ж. Н. К. и Н. Т., обвинени за образуване и ръководене на организирана престъпна група.От 10.00 часа 20-и състав на Специализирания наказателен съд ще гледа делото срещу Н. Б., Е. Б. и М .Б., обвинени за образуване и ръководене на организирана престъпна група.От 11.00 часа 10-и състав на Специализирания наказателен съд ще гледа делото срещу Ц. Ц., Т. В., П. А., Е. И., В. Г., С. Х., Ц. Д. и Ц. Д., обвинени за образуване и ръководене на организирана престъпна група.От 11.00 часа 17-и състав на Специализирания наказателен съд ще гледа делото срещу В. Х., Н. И., И. И., К. Б., Ю. К., К. Л., М. Т., Д. Д. и Г. Д., обвинени за образуване и ръководене на организирана престъпна група.От 16.00 часа 17-и състав на Специализирания наказателен съд ще гледа делото срещу Д. Б., С. С., К. М., А. М., Ш. М., Д. Й. и И. Л., обвинени за образуване и ръководене на организирана престъпна група.От 17.00 часа в Националната библиотека „Св. св. Кирил и Методий\" ще се проведе конференция на директорите на националните библиотеки от Югоизточна Европа на тема „Ръкописно-документално наследство в библиотечните колекции на държавите от Югоизточна Европа\".От 18.30 часа в Литературен клуб „Перото\" ще бъде представена книгата „Слънчогледова нива\" на Людмила Балабанова.От 19.00 часа в зала „България\" ще се състои концертът „Катули Кармина\", посветен на 25 години перкусионен ансамбъл „Акцент\".От 19.00 часа в ДНК-пространство за съвременен танц и пърформанс ще бъде представен френският спектакъл „Н\".От 11.00 часа в зала 2 на Районния съд ще се гледа делото срещу жена, обвинена за измама за над 4 800 лв.От 13.30 часа в зала 2 на Районния съд ще се гледа делото срещу мъж, обвинен за неспазване на Правилника за безопасност на труда при взривните работи в рудник „Горен Говедарник\" в землището на село Джурково, заради което е загинала една жена.От 14.00 часа на градския стадион ще започнат срещите между отборите по футбол в рамките на Ученическите спортни игри за учебната 2019-2020 г.От 13.15 часа в Държавен куклен театър „Дора Габе\" ще се проведат куклени спектакли „Вълкът и седемте козлета\".От 16.00 часа в Интерактивна зала на Регионална библиотека „Дора Габе\" ще се състои литературно четене с презентация „Оскар Уайлд и неговите приказки\" по повод 165 години от рождението му.От 19.00 часа в Драматичен театър „Йордан Йовков\" ще бъде представен спектакълът „Боряна\" от Йордан Йовков.От 15.00 часа в града ще се състоят обучения на членовете на секционните избирателни комисии за предстоящите местни избори.От 12.00 часа в района на град Кнежа ще бъде проверен напредъкът на строителните дейности по разширяване на газопреносната инфраструктура на „Булгартрансгаз\" ЕАД. В инспекцията са поканени да участват министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и представители на местната власт, представите на изпълнителите и други.От 14.30 часа в Медицински университет Плевен министър-председателят Бойко Борисов е поканен по повод 45-та годишнина от основаването на университета.От 9.00 часа в зала 2 на Окръжния съд ще се гледа делото срещу жена, обвинена за шофиране след употреба на наркотици и предизвикване на катастрофа, при която е загинал един човек.От 9.30 часа в зала 5 на Окръжния съд ще се гледа делото срещу жена, обвинена за укриване на данъци близо 470 000 лв.От 10.00 часа в аквариума на Регионалния природонаучен музей ще бъде открита изложбата „Най-отровните риби в света\".От 11.00 часа в ж.к. „Индустриална зона „Капсида\" на ул. „Бавария\" 11 ще се състои церемония по официално откриване на производствена база. На събитието ще присъстват министър-председателят Бойко Борисов,вицепремиерът Томислав Дончев, министърът на икономиката Емил Караниколов и Н. Пр. д-р Хасан Улусой.От 13.30 часа в зала 2 на Окръжния съд ще се гледа делото срещу двама мъже, обвинени за незаконна археологическа дейност.От 13.30 часа в зала 3 на Районния съд ще се гледа делото срещу трима мъже, обвинени за палеж на сграда.От 19.00 часа в залата на Народно читалище „Просвета 1888\" ще бъде представена комедията „Кафето Ви, г-н Министър\" от Хореа Гарбеа.От 15.00 часа на връх Средногорец ще бъде отслужена панихида за загиналите в боевете на връх Средногорец и за Освобождението на Родопите, след които ще бъдат поднесени венци и цветя пред паметникакостница.От 17.30 часа на новия център в Смолян ще бъдат поднесени венци и цветя пред Паметника на полк. Владимир Серафимов.От 18.00 часа в Регионален исторически музей „Стою Шишков\" ще се проведе Надпяване в музея: Гласът на България Атанас Кателиев и гласовете на НУФИ „Широка лъка\".От 19.30 часа на Новия център на бул. „България\" ще има тържествена заря-проверка по повод 107 години от Освобождението на Родопите.От 11.00 часа в Оперния театър ще се състои премиерата на операта за бебоци „ФА СОЛ ЛА се забавлява\".От 10.00 часа на площадката на ГИС „Странджа\" в с. Горска поляна, община Болярово, област Ямбол „Булгартрансгаз\" ЕАД ще открие разширението на газопреносната мрежа по трасето на „Балкански поток\" в участъка от българо-турската граница до компресорна станция „Странджа\". За участие в откриването са поканени министър-председателят Бойко Борисов, вицепремиерът Томислав Дончев, министърът на енергетиката Теменужка Петкова, народни представители, областни управители, кметове и други.  ", "date": "2019.10.21", "title": "Предстоящи събития в страната на 21 октомври"}
{"url": "http://www.cross.bg/severna-koreya-flota-1616015.html", "text": "/КРОСС/  - Първи кръстоносен поход: Кръстоносците предвождани от Годфрид дьо Буйон, Боемунд I Антиохийски и Раймон Тулузки започват Обсадата на Антиохия. - Жуау Фагундиш открива островите Сен Пиер и Микелон и им дава първоначалното им име „Острови на 11 000-те девици\". - Токугава Иеясу побеждава лидерите на съпернически японски кланове в Битката при Секигахара, която слага началото на Шогуната Токугава, управлявал Япония до 1868 г. - Наполеоновите войни: В Битката при Трафалгар британската флота, ръководена от адмирал Хорацио Нелсън, побеждава обединените сили на френската и испанската флота близо до брега на Испания; така британската флота става безспорна сила до 20 век. - Република Формоза рухва с нашествието на сили на Японската империя. - В САЩ приключва петмесечна стачка на миньорите. - Открити са първите известни останки от Хайделбергския човек при германския град Мауер, близо до Хайделберг. - Балканската война: В Битка при Кърджали българите нанасят поражение на османците и присъединяват трайно Кърджали с Източните Родопи към Царство България.- Отваря врати Музеят Соломон Гугенхайм в Ню Йорк, по проект на Франк Лойд Райт. - В 9:15 ч сутринта над 150 000 м3 скала, пясък и прах се изсипват върху селското училище „Pantglas Junior School\" в Аберван. В резултат загиват 144 души, 116 от които деца. - След държавен преврат в Сомалия, на власт идва Сиад Баре. - На проведената седемнадесета Генерална конференция по мерки и теглилки е дефинирана дължината на метъра, като равна на разстоянието, което изминава светлината във вакуум за 1/299 792 458 от секундата. - Ядрена програма на Северна Корея: Северна Корея и САЩ подписват споразумение, което изисква от Северна Корея да спре разработката на ядрени оръжия и да позволи инспекции. - Направени са снимки на планетата-джудже Ерида, които по-късно са използвани за нейното откриване. - Официално е открит Големият андронов ускорител. ", "date": "2019.10.21", "title": "21 октомври в историята"}
{"url": "http://www.cross.bg/prof-direktor-bivsh-1616019.html", "text": "/КРОСС/, актьор;, председател на УС и изпълнителен директор на ББР, член на УС на КРИБ;, бивш директор на Народната библиотека \"Св. св. Кирил и Методий\";, депутат в 44-ото НС;, депутат в 44-ото НС;, историк;, бивш депутат;, журналист, създател на списание \"Клуб М\"; ", "date": "2019.10.21", "title": "Родени на 21 октомври"}
{"url": "http://www.cross.bg/bano-payur-romina-1616012.html", "text": "/КРОСС/ Обявеният за най-успешен италиански дует на всички времена, Ал Бано и Ромина Пауър отново се завръща с турне, в което е включена и София! Юбилейната обиколка е посветена на 40-годишната им кариера - на годините, в които са изпяли най-големите си и обичани хитове!Турнето ще бъде наистина специално и ще включва впечатляваща сценография, изцяло хитов репертоар, сценични ефекти и мултимедия с кадри от невероятната кариера на дуета, изпълнена с много музика и незабравими срещи с публиката им по цял свят, както и мигове от живота на звездната двойка зад сцената.Ал Бано Каризи - уникалният и неповторим глас на популярната италианска музика, тръгнал от малкото селце в Пулия-Челино Сан Марко, започнал своята кариера като артист на клана Челентано.Работил със самият Адриано Челентано, и със звезди като \"Ролинг Стоунс\". Безспорно музикантът е един от най-търсените гласове в света на италианската популярна музика. Посланик на добра воля в ООН.Ромина Пауър - дъщеря на световноизвестния холивудски актьор и режисьор Тайрън Пауър и на \"първото момиче на Джеймс Бонд\" - известната холивудска актриса Линда Кристън.Ромина среща Ал Бано - своята бъдеща половинка в живота и на сцената, на снимачната площадка по време на снимки на филма Nel Sole, който е заснет по идея на едноимената песен на Ал Бано Каризи и която е първият му хит от 70-те години.Концертите в това ново специално турне ще разкажат истинската приказка за Ал Бано и Ромина Пауър, чрез музиката и песните на звездната двойка през всичките тези 40 години.Вечните песни на дуотоса едни от най-запомнящите се и емблематични златни хитове на италианската популярна музика, с незалязващ успех, с голяма любов, и щастието да бъдат актуални и обичани от публиката им до днес.Ал Бано и Ромина Пауър са вестители и на посланията към човечеството за един по-хуманен, добър, толерантен и мирен свят. Потвърждение за това са хитовите им песни Liberta, Felicita, Ci sara, Cara terra mia, Ma il cuore no, Angeli, Sempre sempre и много други, изпяти през шеметната им кариера!На концерта в София ще вземат участие и гости в спектакъла им, които ще са част от изненадите за българските фенове!Ал Бано и Ромина Пауър и този път не крият симпатията си към България и българската публика! Щастливи са, че датата на концерта им в София е 2 декември, тъй като чрез този концерт те ще имат предимството да са сред първите да пожелаят щастлива Коледа на феновете си в България.В концертния им репертоар са включени всички техни златни хитове, изпяти през годините на тяхната невероятна кариера до днес. Останалото ще бъде чуто и видяно на 2 декември в Арена Армеец София!", "date": "2019.10.21", "title": "Ал Бано и Ромина Пауър със специален предколеден концерт в София"}
{"url": "http://www.cross.bg/stantziya-borisov-razshirenieto-1616057.html", "text": "/КРОСС/ „България ще бъде с две газови магистрали, българската икономика ще има възможност да си купи най-евтиния газ, а нашите съседи също ще могат да си доставят газ по тези газопроводи“, това заяви министър-председателят Бойко Борисов по време на откриването на разширението на газопреносната мрежа по трасето на „Балкански поток“ в участъка от българо-турската граница до компресорна станция „Странджа“.Трасето включва газоизмервателна станция „Странджа“ и 11 км. новоизграден преносен газопровод.Министър-председателят подчерта още, че компресорните станции са подменени, за да бъдат реверсивни, така че да може и в двете посоки да се пренася газ. „Немски филтри, американски компресори, руски газ и български строители“, обобщи премиерът Бойко Борисов.Разширението на съществуващата газопреносна система и реализацията на цялостната концепция за газов хъб „Балкан“ целят запазване на ролята на Република България, като водещ търговски разпределителен център в региона и Европейския съюз.Проектът за разширението на газопреносната инфраструктура - „Балкански поток“ е приоритет на българското правителство. С неговата реализацията се цели повишаване сигурността на доставките на природен газ от различни източници, засилване на конкуренцията и прозрачността на  пазара с природен газ, което от своя страна да окаже позитивен ефект за потребителите на природен газ.Изпълнител на договора за проектиране, изграждане и въвеждане в експлоатация на газоизмервателната станция \"Странджа\" след проведената обществена поръчка е ДЗЗД „ГБС - Трансгаз“, договорът е сключен на 12.04.2018 г. на обща стойност до 27.7 млн. лв., без ДДС. Проектирането, доставката и изграждането на преносния газопровод от българо-турската граница до газо-измервателна станция „Странджа” е на обща стойност 47.9 лв., без ДДС. „Булгартрансгаз“ ЕАД реализира тези обекти със собствени средства.На церемонията по откриването на разширението участваха и вицепремиерът Томислав Дончев, министърът на енергетиката Теменужка Петкова, посланикът на Руската Федерация у нас Анатолий Макаров, както и заместник министърът на енергетиката на Саудитска Арабия д-р Аабед Абдулах Алсаадун, държавният секретар Информация и международно представителство на Унгария Тамад Менцер.", "date": "2019.10.21", "title": "Борисов: България ще бъде с две газови магистрали (СНИМКИ)"}
{"url": "http://www.cross.bg/syhoputnite-oktomvri-plovdiv-1616058.html", "text": "/КРОСС/ Специализиран екип от 91-ви инженерен батальон за обща поддръжка – Пловдив разузна и транспортира за обезвреждане 37 мм силно корозирал артилерийски снаряд.Боеприпасът е открит на 20 октомври 2019 г. в коритото на река Марица край Пловдив. Снарядът ще бъде унищожен днес, 21 октомври, на учебен полигон „Червен“.Формированието в състав от 4 военнослужещи и 2 броя техника е ръководено от капитан Антон Делчев.Военнослужещите действаха на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.10.21", "title": "Военнослужещи от Сухопътните войски разузнаха и иззеха невзривен боеприпас"}
{"url": "http://www.cross.bg/nadal-akademiyata-federer-1616054.html", "text": "/КРОСС/ Швейцарският тенисист Роджър Федерер сподели, че когато приключи с кариерата си иска да тренира млади таланти в академията на дългогодишния си съперник Рафаел Надал (Испания). Според TennisWorld \"Маестрото\" още не е решил кога ще приключи със състезателния тенис:\"От известно време все ме питат за това - съжалявам, че ще ви разочаровам отново... не зная кога ще спра.Но бих искал да преподавам тенис на по-младите играчи. И бих искал да го правя в академията на Рафа Надал\", сподели играещата легенда.През септември най-добрият български тенисист Григор Димитров успя да победи за първи път Роджър Федерер. Това стана в четвъртфинален мач на US Open 2019.", "date": "2019.10.21", "title": "Роджър Федерер: Искам да преподавам тенис на по-младите играчи в академията на Рафа Надал"}
{"url": "http://www.cross.bg/brekzit-velikobritaniya-dzhonsun-1616032.html", "text": "/КРОСС/ Европейският съюз ще отложи излизането на Великобритания до февруари 2020 г., ако британският министър-председател Борис Джонсън не успее да получи одобрение за своята сделка за Брекзит в парламента идната седмица, съобщи вестник \"Сънди таймс\", цитиран от Ройтерс.Според британското издание, което цитира дипломатически източници, се предвижда Великобритания да може да напусне по-рано - на 1 или 15 ноември, през декември или януари, ако сделката на Джонсън бъде ратифицирана, преди да изтече удължаването.Вестникът посочва, че няма да бъде взето решение, докато държавите от ЕС не преценят шансовете за одобряване на споразумението за Брекзит в парламента. Ако Джонсън се сблъска със сериозни трудности или депутатите наложат втори референдум за Брекзит, тогава държави като Германия ще настояват за по-дълга отсрочка, евентуално до юни догодина.Дипломати и служители от ЕС, цитирани от Ройтерс, казаха, че в зависимост от развитието на събитията във Великобритания възможностите за удължаване на срока за Брекзит варират от отлагане само с още един месец, т.е. до края на ноември, до отлагане с половин година или повече.На извънредното си заседание в събота британският парламент не успя да приеме постигнатото от правителството споразумение с Брюксел. След това британският премиер Борис Джонсън, принуден от приет от парламента закон, поиска официално от председателя на Европейския съвет Доналд Туск тримесечно отлагане на Брекзит до 31 януари 2020 г., припомня ТАСС. Самият Джонсън обаче не подписа това писмо, а след него изпрати до Туск лично послание, в което заяви, че самият той е против отлагането, което според него \"ще накърни интересите на Великобритания\".Няма основателни причини да се отлага излизането на Великобритания от ЕС, страната трябва да напусне на 31 октомври, заяви в същото време министърът на здравеопазването Мат Ханкок, цитиран от Ройтерс.Министерството на здравеопазването е готово за Брекзит без споразумение и има планове за доставката на над 12 000 вида медикаменти, ако Великобритания напусне ЕС без споразумение, добави Ханкок.\"Защо трябва да има отлагане? Няма основателни причини\", заяви министърът пред Ай Ти Ви. \"Ще напуснем Европейския съюз на 31 октомври, уверен съм\", добави той.Излизането на Великобритания от ЕС ще доведе до малко понижаване на благосъстоянието, заяви в същото време в интервю за Си Би Ес директорът на Европейската централна банка Кристин Лагард, предаде ТАСС.Тя каза, че Брекзит я натъжава и предупреди, че той ще се отрази \"както на Великобритания, така и на определени страни: Ирландия, Германия и Холандия\".\"Всички ще усетят малко понижение на благосъстоянието. Това ще засегне целия останал свят\", добави тя.", "date": "2019.10.21", "title": "ЕС ще отложи Брекзит до февруари"}
{"url": "http://www.cross.bg/strandzha-stantziya-stroitelstvoto-1616021.html", "text": "/КРОСС/ Разширението на газопреносната мрежа по трасето на „Балкански поток“ в участъка от българо-турската граница до компресорна станция „Странджа“ се открива днес от премиера Бойко Борисов.Трасето включва станция „Странджа“ и 11 км новоизградено съоръжение за пренос на газ, което ще премине през землищата на 11 области.Общата стойност на подписания договор със срок за изпълнение до 615 календарни дни е в размер до 1.1 млрд. евро без ДДС.Сред поканените на откриването са  вицепремиерът Томислав Дончев и министърът на енергетиката Теменужка Петкова.В началото на септември „Булгартрансгаз“ подписа със саудитската фирма „Аркад“ за изграждането на газопровода през България.Договорът е за близо 3 милиарда лева. Конкурсът беше оспорен от втория в класирането консорциум „Газово развитие и разширение в България“.Върховният административен съд обаче остави жалбата без разглеждане и така на практика даде зелена светлина на строителството. Плановете са строителството да бъде ускорено и газът по трасето от турската до сръбската граница да тръгне в началото на следващата година.", "date": "2019.10.21", "title": "Борисов открива разширението на газопреносната мрежа на „Балкански поток“"}
{"url": "http://www.cross.bg/chasa-sega-tryd-1616020.html", "text": "/КРОСС/  - Изненадващ щам в грипа забави ваксините; - Борисов: Готови са първите 11 км от „Балкански поток\";- Кубикът дърва скочи над стотарка; - Сух режим във Варна за вота, в София и Търново алкохолът разрешен; - Хазната е дала едва 1.24 млн. лв. данъчни отстъпки на родителите; - Агитацията с джипката може да докара глоба на Борисов; - Костов крие тайната за КТБ; - Фандъкова печели в два тура с 10 пункта; - 6-те ни региона се развиват по-бързо от Румъния и Гърция; - С 5 нови участъка метрото стига до „Арена Армеец\" и „Левски Г\"; - Министър: Пловдив се преобрази и трябва да продължи да се развива; - Първо чехът Петр Келнер, а после може би и сърби ще купят Би Ти Ви;- Нечиста вода - намалена цена, поиска омбудсманът; - Започват мащабни инспекции на училищата; - 20 общински европроекта са орязани с 16.4 млн. лева; - Китай прави ваксина срещу африканската чума; - 545 милиона лева взеха банките от такси; - Христо Апостолов: Предвиждам нов линеен парк, паркинги, детски градини в „Красно село\"; - Тони Симидчиева: Здравко Димитров е достъпен, вслушва се в хората и ще е добър кмет; - Силвия Дойчинова, кандидат за общински съветник в София, издигната от ПП „Атака\": Ще защитавам интересите на почтените работодатели; - Доц. Иван Стойнев адвокат, преподавател по конкурентно право: Законът не забранява една компания да притежава и застраховател, и търговец на ток; - Доц. д-р Румяна Коларова: Манолова залага на емоционален градус, фандъкова - на трезва преценка; - Диян Стаматов, председател на Съюза на работодателите в системата на народната просвета и директор на 119-о СУ: Въвеждаме 15 минутни срещи учителродител; - Главният секретар на Националната комисия за борба с трафика на хора Камелия Димитрова:Трафикантите набират бели робини чрез секс шантаж; - Проф. Пламен Киров пред „Труд\": Лозан Панов прекали с опита за грубо вмешателство и натиск върху съдии; - 50 загинали на пътя за 20 дни. Намалете скоростта; - Какво е общото между Гешев и едни 700 млн. лв. от нелегални цигари; - Не ставаме за пример! - ГЕРБ и ДПС с облекчение се пpeoткpиxa като врагове; - Борисов напоследък е по-скоро безсилен играч, отколкото силов; - Карловските братя заслужават истински паметник; - Белев се самозабрави; - Крачка напред, две на място;- Общинари обрекоха Ботевград на безводие; ", "date": "2019.10.21", "title": "Преглед на печата за 21 октомври"}
