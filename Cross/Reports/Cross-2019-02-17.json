{"url": "http://www.cross.bg/redaktor-glaven-partiyata-1596811.html", "text": "/КРОСС/ На днешното си заседание Националният съвет на БСП избра досегашния изпълняващ длъжността главен редактор на в. \"Дума\" Ивелин Николов за главен редактор на вестника, съобщи пресцентърът на партията.Ивелин Николов е избран с 63 гласа, а за другия кандидат - Таня Джаджева, са гласували 55 членове на съвета.През ноември вътрешната опозиция в партията успя да смени главния редактор.Тогава постът заемаше Йордан Мичев, за когото опонентите на партийното ръководство смятаха, че проявява \"политическа и професионална неграмотност\". Мичев, който дойде от Лондон, зае поста през август като опозицията на Нинова обяви, че това е станало през главата на Национални съвет, както изисква уставът на партията.", "date": "2019.02.17", "title": "Изпълняващият длъжността главен редактор оглави \"Дума\""}
{"url": "http://www.cross.bg/shaylich-shaban-katastrofata-1596808.html", "text": "/КРОСС/ Пиян шофьор е причинил катастрофата, при която загина сръбската легенда Шабан Шаулич.", "date": "2019.02.17", "title": "Пиян шофьор е причинил катастрофата, при която загина Шаулич"}
{"url": "http://www.cross.bg/godina-dzhoni-sanya-1596777.html", "text": "/КРОСС/ Джони Деп отпразнува Свети Валентин, обръщайки шотове заедно с три момичета от сръбската група Hurricane. Актьорът е в Сърбия за снимки на последния си филм и посрещна празника с Ивана Николич, Ксения и Саня Вучич.Предстои да видим прочутия актьор в „Minamata“.По-рано този месец групата публикува снимки с Деп в официалния си акаунт в Instagram.", "date": "2019.02.17", "title": "Джони Деп отпразнува Свети Валентин в Белград"}
{"url": "http://www.cross.bg/hotela-stai-taka-1596807.html", "text": "/КРОСС/ Обичате ли да пътувате из непознати места в чужбина? А къде предпочитате да отсядате? Ако сте любители на по-нестандартните хотели, този със сигурност ще ви хареса. Той се нарича „JumboStay“ и се намира на летище „Арланда“ в Стокхолм.Най-интересното във случая е, че самият хотел е разположен на борда на самолета Боинг 747. Той е произведен през 1976 г. и за последно е бил собственост на шведска авиокомпания, която фалира през 2002 г., съобщава Insider. След като бива спрян от движение, внушителният летателен апарат е префасониран отвътре, благодарение на новия му собственик. В момента той разполага с 33 стаи, сред които единични, двойни и специални апартаменти. Общият капацитет на леглата е 76. Много от гостите на хотела избират да пренощуват в апартамента в пилотската кабина. Ако си я резервират, те получават достъп до така наречения VIP-салон. Друг вариант, към който има голям интерес, са отделните стаи, разположени в турбореактивните двигатели, до които се стига по специално поставени стълби. Екипът на хотела носи униформи, подобни на стюардите и пилотския състав. Така допринася максимално за усещането, че всичко се случва във въздуха. За удобство на „пътниците“ е осигурен и безплатен автобус, който играе ролята на така наречените шатъли на летищата.", "date": "2019.02.17", "title": "Нестандартна почивка: Хотел в самолет, защо не?  "}
{"url": "http://www.cross.bg/brekzit-tereza-sporazymenieto-1596759.html", "text": "/КРОСС/ Британският премиер Тереза Мей призова консервативните депутати да оставят настрана „личните си предпочитания“ и да подкрепят споразумението за Брекзит в Камарата на общините, предаде Би Би Си.В писмо до всичките 317 членове на Консервативната партия, премиерът заявява, че „историята ще съди всички ни“ по отношение на Брекзит.Това става, след като правителството претърпя ново поражение при гласуването на стратегията.Тереза Мей казва в писмото, че ще се върне в Брюксел, за да се срещне с председателя на ЕК Жан-Клод Юнкер идната седмица.Премиерът се опитва да осигури промени в предпазната мярка за ирландската граница. Тази клауза цели да бъде избегната твърда граница между Северна Ирландия и Република Ирландия след Брекзит.Планът среща широкото неодобрение на членовете на нейната партия, които се опасяват, че това ще означава, че Великобритания ще остане тясно свързана с ЕС в продължение на години, без Лондон да бъде в състояние да прекрати споразумението едностранно.Лидерите на ЕС обаче многократно заявиха, че споразумението за оттегляне е затворено и не подлежи на предоговаряне.", "date": "2019.02.17", "title": "Тереза Мей зове съпартийците си в парламента да подкрепят сделката за Брекзит"}
{"url": "http://www.cross.bg/durzhavata-miltenova-transporta-1596762.html", "text": "/КРОСС/ Автобусните превозвачи се отказват от планувания за понеделник протест. Това обяви на председателят на Конфедерацията на автобусните превозвачи в България и председател на Браншовия съюз за стопанска инициатива в транспорта Магдалена Милтенова.Браншът е стигнал до това решение след среща с финансовия министър Владислав Горанов и министъра на транспорта на Росен Желязков в четвъртък. На нея превозвачите и държавата са се разбрали как да действат оттук насетне.„Много е важно, че в разговорите с министрите Владислав Горанов и Росен Желязков постигнахме съгласие двете министерства да започнат активна работа за справяне с проблема с нерегламентираните превози. Ако успеем да се справим с него, ще бъдат решени и останалите казуси, които произтичат от това. От години искаме това да бъде криминализирано”, обясни Милтенова. Тя добави, че по време на срещата са начертали пътна карта, по която да се движат и да решат проблемите до юни.Председателят на Браншовия съюз за стопанска инициатива в транспорта обясни, че ще бъде създадена работна група, която ще работи за справянето с казусите в организацията. Милтенова поясни още, че заедно с държавата са фиксирали и срок за промяна на Закона за автомобилните превози.„Има необходимост да бъде дадена точна дефиниция на обществения превоз на пътници, за да намери държавата начин да се справи с нерегламентираните превози“, посочи тя и добави, че срокът за промяна на Наредбата за субсидиите на транспорта и компенсациите е два месеца, като Постановление 66 също трябва да бъде променено.В отговор на журналистически въпрос дали действията им не са с цел да повлияят на евроизборите, Милтенова каза, че те не обслужват политически партии и заложените крайни срокове за решаване на проблемите е юни, което е след самите избори. Ако държавата не спази поетите ангажименти, превозвачите ще бъдат принудени да излязат на протест, защото в противен случай браншът е изправен пред фалит.", "date": "2019.02.17", "title": "Превозвачите се отказват от протеста в понеделник"}
{"url": "http://www.cross.bg/topkata-levski-beshe-1596809.html", "text": "/КРОСС/ Отборът на Левски стартира по неубедителен начин новия полусезон в Първа лига. \"Сините\" направиха равенство 1:1 при домакинството си на Локомотив (Пд), като по този начин се възползваха само частично от грешките на преките им конкуренти за челните позиции Лудогорец и ЦСКА.Селекцията на Георги Дерменджиев, който днес направи официален треньорски дебют начело на клуба, дори изоставаше в срещата, след като малко преди почивката, Анте Аралица завърши отлична контраатака за \"смърфовете\". Вековниците все пак взеха нещо от този мач, след като 20 минути преди края, Давиде Мариани беше най-съобразителен и отблизо изравни.Като цяло Левски имаше по-чистите положения в този мач, но гредата удари Паулиньо, а пък гол на повторно дебютиращия Божинов беше отменен поради засада. Така тимът остава без успех през календарната 2019 година, тъй като не изпита сладкия вкус от триумфа и по време на подготвителния си лагер в Кипър. Малшансът обаче може да бъде променен още в сряда, когато въпросният тим гостува на Витоша (Бистрица).За сериозната интрига в този мач подсказваше масираното зрителско присъствие на \"Герена\", което наброяваше малко над 7000 души. Левски не успя да наложи очакван домакински натиск, като в началото \"сините\" срещаха добрата преса в центъра на терена от страна на пловдивчани. Всичко това принуди дори централния нападател Валери Божинов да се връща в сърцето на футболното игрище, за да гради атаките на новия си тим.Като цяло, през първите 10 минути на двубоя, отборът на Локомотив беше този, който се задържаше далеч по-дълго в полето на противника. \"Смърфовете\" имаха изгоден шанс да центрират от фаул, но статичното положение беше пресечено в зародиш от Милош Цветкович.Левски сътвори опасност още с първата си по-интересна атака в мача. Давиде Мариани се възползва от лека паника в отбраната на Локо и пробва светкавичен шут, който обаче попадна право в тялото на снажния нигериец Стивън Езе.Валери Божинов можеше да стартира повторния си дебют при вековниците с гол. №86 на \"сините\" беше най-съобразителен след корнер и прокара топката под плонжа на Луков, но в следващия миг видя, че е бил в положение на засада.Постепенно натискът на левскарите се увеличаваше, а това беше доказано и с действията на Хали Тиам в 19-ата минута. Опорният халф най-сетне реши да даде някаква насока на топката, след като близо минута тя беше препредавана между Кабрал, Мариани и Божинов. Мощният шут на африканеца обаче мина над горната греда.Макар и случайно, домакините можеха да поведат в резултата след точно 30 минути на \"Герена\". След рикошет в гърба на Божинов, топката стигна до намиращия се в наказателното поле Паулиньо. Въпреки, че топката му дойде леко встрани, бразилецът отправи удар, който срещна дясната греда на Луков.Новото попълнение на Левски - Валери Божинов пропиля още една добра възможност пред себе си в 36-ата минута. Бившият играч на Манчестър Сити получи топката малко пред вратарското поле на локомотивци, изгуби време в обработването на коженото кълбо, но все пак отправи шут, който изненадващо дори и за него самия, не намери очертанията.Гостите от Локомотив дочакаха своя миг и получиха голово предимство в 44-ата минута. \"Смърфовете\" организираха бърза контраатака, която свари неподготвен отбранителния вал на съперника. Момчил Цветанов получи предимство с топка в крака, след като Нуно Рейш изгуби баланс и без малко не се просна на земята. Това помогна на Малкия Шивач лесно да продължи към връхлитащия Аралица, който от удобна позиция, макар и застрашен от плонжа на Яблонски, майсторски вкара в мрежата на Ники Михайлов.Селекцията на Бруно Акрапович можеше да започне по мечтан начин втората част, имайки фантастичен шанс да удвои своята преднина. След поредица от рикошети, топката някак си достигна до Абделхаким Буна, който използва скоростта си и остана сам срещу Михайлов. Мерникът на играча с №91 обаче му изневери и той отправи удара си далеч от дясната греда.Чешкият бранител Давид Яблонски можеше да върне своя тим в мача с настъпването на 60-ата минута. Той се бе позиционирал добре след центриране от корнер на Мариани, но насочването му с глава не даде необходимия ефект.20 минути преди края, Левски достигна до изравняването. Жерсон Кабрал центрира от дълбочина, а намиращият се в полето на съперника Давид Яблонски сътвори достатъчно напрежение за дебнещия го Стивън Езе. Нигериецът позволи да бъде обзет от паниката и изчисти топката право в тялото на Костов. Оттам топката стигна до Мариани, който отблизо, с пословичния шут \"боц\", вкара между краката на Луков. Швейцарецът изрази бурно своята радост, след като малко преди това беше сериозно освиркван от собствените си фенове.Екшънът на \"Герена\" продължаваше, а в 86-ата минута своят почерк в мача можеше да остави нигериецът Стивън Езе. Бранителят се понесе в атака, като стигна чак до полето на левскарите и дори отправи изстрел с глава, който за негово съжаление не намери жадуваната цел.До края обаче нито един от двата тима не създаде нещо по-запомнящо се и логично този двубой приключи при резултат 1:1.В следващия кръг на Левски предстои гостуване в столицата на Витоша (Бистрица), докато Локо ще търси трите точки срещу намиращия се в подем тим на Септември.", "date": "2019.02.17", "title": "Левски и Локомотив (Пд) завършиха 1:1 в мач от Първа лига"}
{"url": "http://www.cross.bg/alesandra-tzvetya-denim-1596810.html", "text": "/КРОСС/ Руският моден бранд Love Republic избира Алесандра Амброзио за свое лице на кампанията за пролет-лято 2019.Заобиколена от разцъфнали цветя, супермоделът представя модернизираната интерпретация на флоралните елементи като фон на новите предложения на марката.Бразилската красавица позира в слънчевите кадри в оформяща тялото рокля от деним, ефектна феерична рокля на цветя, сексапилен червен гащеризон с къдри и визия от бял деним под формата на яке и къси панталонки.По отношение на красотата, Алесандра отново е със своята емблематична небрежна прическа с леки вълни и грим, подчертаващ естествената визия на красавицата.", "date": "2019.02.17", "title": "Алесандра Амброзио и флоралната тенденция"}
{"url": "http://www.cross.bg/pytin-hokeii-sochi-1596774.html", "text": "/КРОСС/ Президентите на Русия и Беларус Владимир Путин и Александър Лукашенко поиграха хокей след двустранните разговори, които проведоха в Сочи.На трибуните в залата нямаше зрители, освен акредитираните журналисти на Инвестиционния форум в Сочи, съобщи ТАСС.", "date": "2019.02.17", "title": "Путин и Лукашенко поиграха хокей"}
{"url": "http://www.cross.bg/sytrinta-solsburi-katedrala-1596793.html", "text": "/КРОСС/ Неизвестни закачиха руското знаме върху Солсбърийската катедрала, съобщава  Знамето бе закачено през нощта на 17 февруари само, че беше забелязано от случайните минувачи чак на сутринта.В 8:30 сутринта знамето бе премахнато, уточниха от пресцентъра на катедралата. Полицията в Уилтшър заяви, че е твърде рано да се твърди дали в инцидента има престъпление - полицията проучва записите от камерите за видеонаблюдение.Инцидентът разгневи и члена на британския парламент в Солсбъри  Джон Глен. \"Каква глупава постъпка, да се подиграваш със сериозните събития, които се случиха в Солсбъри миналата година\", пише политикът в Twitter, намеквайки за опита за убийство на бившия руски офицер от военното разузнаване Сергей Скрипл и дъщеря му.  \n\t\t\t\t\t ", "date": "2019.02.17", "title": "Руското знаме се появи върху Солсбърийската катедрала"}
{"url": "http://www.cross.bg/polyus-zlato-syhoii-1596749.html", "text": "/КРОСС/ Под това парче земя в Югоизточен Сибир лежат големи запаси от злато, казва най-голямата руска компания за добив на злато Polyus PJSC и усвояването им може да осигури на Руската централна банка огромна и почти напълно защитена от санкциите предпазна мрежа за валутата й, пише Wall Street Journal.Тестове, поръчани от компанията миналата година и осъществени от базираната в Австралия компания AMC Consultants, наред с мащабно изследване от 2018 г. установиха, че в Сухой Лог има 63 млн. тройунции злато, съобщи Polyus пред инвеститори. Макар че независими минни анализатори не са потвърдили тези данни, много от тях смятат Сухой Лог за едно от най-големите неразработени златни находища в света.„И това може да е само началото“, казва геологът на Polyus Светлана Дейс. „Златото може надхвърли значително лиценза на Сухой Лог“, смята тя. Polyus отбелязва, че в бъдещата мина се намира приблизително една четвърт от всичкото известно подземно злато в Русия.Това е добра новина както за Polyus, така и за руското правителство. За разлика от други производители, които предлагат кюлчетата си на световните пазари, Polyus продава златото си изключително на големите руски държавни банки, които след това го препродават на централната банка на страната. След започването на добива банката може да използва златото в мината, за да подкрепи рублата или да го продава за допълнителна чуждестранна валута във времена на криза.Златото се превърна в голям актив в резервите на Руската централна банка, като делът му почти се е удвоил спрямо 2014 г., когато банката започна да намалява притежаваните американски държавни ценни книжа и доларови запаси на фона на повишеното напрежение между Русия и САЩ.Миналата година заместник-директорът на централната банка Дмитрий Тулин заяви пред депутати, че макар цените на златото да варират, „то е 100%-ва гаранция срещу правни и политически рискове“.Русия не е единствената страна, която смята така. В световен план централните баки значително увеличиха покупките си на злато през последните десет години. Миналата година закупените количества от централните банки достигнаха най-високото си ниво от 2015 г. насам, тъй като все повече развиващи се страни работят за увеличаването на резервите си.Руската централна банка вероятно е купила около 270 тона злато, над една трета от глобалните покупки, което я превръща в най-големия купувач на метала в света, казва Дзюнлу Лиан, старши анализатор в базираната в Лондон консултантска компания Metals Focus. “Русия вероятно ще остане голям купувач на злато заради минния добив, който й помага да го купува на местния пазар“, отбелязва тя.Трансакциите със злато на Polyus, макар и изразени в долари от Лондонската асоциация на пазара на благородни метали, се осъществяват само в рубли, което прави покупките по-евтини и по-лесни за руските банки. Повечето централни банки купуват златото си на глобалните пазари в долари.Централната банка съобщи миналия месец, че в 12-те месеца до 30 юни е увеличила дела на златните си резерви с 14% до 76,7 млрд. долара и е купувала евро и юани, като в същото време се е отказала от около 100 млрд. долара под формата на американски държавни ценни книжа и американски долари.Сухой лог, където добивът на злато се очаква да започне около 2025 г., осигурява стабилно предлагане в бъдеще.„Това на практика е Свещеният Граал на добива на злато предвид качеството и мащаба“, казва главният финансов директор на Polyus Михаил Стискин. „Докато Русия иска да се пренасочи от долара към златото, продажбите ще се запазят“, допълва той.Историята на Polyus отразява върховете и спадовете в руско-американските отношения. През 2015 г. компания се делистна от Лондонската фондова борса, след като отношенията със западните страни се влошиха заради украинската криза, при която Русия анексира Кримския полуостров през 2014 г. През 2017 г. в търсене на повече капитали тя отново се листна на същата борса и направи второ първично публично предлагане на Московската фондова борса.Компанията не беше засегната от американските санкции, но инвеститорите се притесняват от нови американски мерки срещу компанията. Когато американските конгресмени предложиха миналата година да санкционират компании, притежавани от роднини на включени в черния списък бизнесмени, Polyus запази мълчание.Санкционираният руски магнат Сюлейман Керимов, който първи купи дял в компанията през 2009 г., вложи акциите си в затворен тръст за семейството си, когато за първи път стана депутат. През 2015 г. тези акции бяха прехвърлени на сина му Саид, който сега притежава над 82% от компанията.Засега геолози на Polyus проучват огромни скални цилиндри, добити от основната скала на Сухой Лог. Геолозите, които работят на 12-часови смени, проучват проби за промени на цвета и текстурата и въвеждат информация в дигитални бази данни. Polyus превръща информацията в 3D модел на това, което лежи под земята, което й позволява да разбере как да копае.Пробите се почистват и раздробяват и по 200 милиграма от праха се изпращат в пликове до независима лаборатория в Чита, на повече от 965 км. Лабораторията и AMC Consultants са потвърдили повече златни резерви, отколкото се смяташе и степен от 2,1 грама на тон. Според Световния съвет по златото това е над средната степен за открит рудник.Сухой Лог е открита за първи път през 1961 г., след като съветски геолог предположил, че скалните образувания, сходни с тези в Южна Дакота, може да съдържат големи залежи от метала. След десетилетия на лошо съветско управление, което забавя експлоатация, руското правителство прави първата си оценка на резервите в Сухой Лог в края на 90-те години на миналия век.Polyus смята, че Сухой Лог и мината Наталка, друга голяма златна мина в Източен Сибир, са предпазна мрежа срещу нарасналата вероятност от консолидация в индустрията на златодобива.Сред по-големите сливания и придобивания в последните години е покупката на базираната в Мали компания Randgold от базираната в Канада Barrick Gold, най-голямата компания за добив на злато в света.Когато лицензът за експлоатация на Сухой Лог беше предложен на търг през 2017 г., Polyus се присъедини към руския оръжеен конгломерат Rostec в закупуването на правата. Polyus, която сега притежава дял от 58,4% от терена, планира да изкупи всички права.Polyus съобщава, че планира да инвестира общо 2 до 2,5 млрд. долара в Сухой Лог в идните няколко години. Засега Стискин и Polyus  вярват, че компанията може да финансира проекта сама, като допълват, че сред другите възможности са намиране на партньор за проекта или вземане на кредити от руски банки.Според Polyus Сухой Лог вероятно добива над 1,6 млн. тройунции злато на година повече от 35 години, което е един от най-дългите периоди за която и да е мина в света.„Няма как да не сме въодушевени“, казва Дейс.", "date": "2019.02.17", "title": "Сибирска златна мина: Новият щит на Русия срещу санкциите"}
{"url": "http://www.cross.bg/stoltenberg-nato-vsichki-1596782.html", "text": "/КРОСС/ „Сърбия е партньор на Алианса и уважаваме нейното решение да бъде неутрална“, заяви генералният секретар на НАТО Йенс Столтенберг. Той подчерта, че от косовските власти се очаква да спазват Брюкселското споразумение и да не навлизат в северната част без съгласието на мироопазващите сили КФОР.В интервю за белградския всекидневник \"Блиц\" по време на двудневна среща на министрите на отбраната на страните-членки на НАТО в Брюксел, Столтенберг подчерта, че трансформирането на Косовските сили за сигурност (КСС) в армия може да има последствия за евроатлантическата интеграция на Прищина.„Няколко съюзници от НАТО изразиха мнението си, че сега не е подходящият момент КСС да се трансформират в армия. Също така те смятат, че решението за въвеждане на мита за стоки от Сърбия и Босна и Херцеговина пречи на диалога между Белград и Прищина. Подкрепяме диалога и смятаме, че всичко, което пречи за намирането на решение, води до грешна посока“, категоричен е Столтенберг.Генералният секретар на НАТО добави, че Алиансът \"даде ясно да се разбере, че ще продължи мисията на КФОР в Косово, която е под мандата на ООН\".„Тук сме, за да защитим всички хора и да гарантираме безопасността на всички, разбира се, и за сърбите в Косово ... Очакваме властите в Косово да спазват всички международни задължения, включително споразумението от Брюксел, т.е. да не навлизат в северната част без съгласието на КФОР“, каза Столтенберг.", "date": "2019.02.17", "title": "Столтенберг: Сърбия е партньор на НАТО и уважаваме нейното решение да бъде неутрална"}
{"url": "http://www.cross.bg/elektro-bulgariya-chez-1596788.html", "text": "/КРОСС/ 412 544 клиенти на „ЧЕЗ Електро България“ АД са предпочели да получават сметките си по електронен път, съобщават от компанията.През 2018 г. отказалите се от хартиения носител на сметката за електроенергия са 44 787. Близо 17 000 от тях са направили регистрацията си за електронна фактура по време на We Do Green – инициатива на „ЧЕЗ Електро България“ АД за засаждане на дървета в обезлесени територии в гори, паркове и населени места в Западна България.По време на събитията от We Do Green над 300 доброволци са засадили 1 774 дървета на територията на Западна България, а използващите електронна фактура клиенти на „ЧЕЗ Електро България“ АД са спасили от изсичане три пъти повече дървета, уточняват от компанията. Предоставената възможност за електронна фактура е позволила на клиентите й да намалят използването на хартия с 9 888 000 листа годишно, с което всяка година спестяват 211 мегаватчаса електроенергия, необходима за производството им.Електронната фактура дава достъп на клиентите до архив на месечните им сметки за електроенергия, отбелязват от ЧЕЗ. Тя е безплатна и може да бъде заявена на корпоративния уебсайт www.cez.bg, в центровете за обслужване на клиенти на „ЧЕЗ Електро България“ АД, на телефон 0700 10 010 или в офисите на EasyPay.За целта е необходимо да се предостави клиентски номер, оторизационен код и имейл адрес. След регистрацията клиентите могат да следят документите си както в електронния архив на сайта, така и на посочения от тях имейл адрес.", "date": "2019.02.17", "title": "Над 412 хил. клиенти на ЧЕЗ получават фактурите си онлайн"}
{"url": "http://www.cross.bg/nayurt-trump-posta-1596753.html", "text": "/КРОСС/ Говорителят на Държавния департамент и бивш кореспондент на FOX Хедър Науърт се оттегля от поста посланик на САЩ в ООН. Това оповести самата тя в изявление на Държавния департамент. Науърт цитира лични мотиви зад решението си. Последните 2 месеца бяха изтощителни и е в интерес на семейството микандидатурата ми да бъде оттеглена, пише тя. Тя благодари на президента Доналд Тръмп и държавния секретар Майк Помпео за доверието и високата оценка на нейната работа, за да бъде номинирана за поста. Припомнняме, че през декември американският президент Доналд Тръмп съобщи, че номинира Уилям Бар за главен прокурор на Съединените щати и Хедър Науърт за посланик на страната в ООН.Науърт трябваше да замени \"Тя е много талантлива, много умна, много пъргава и аз мисля, че ще бъде уважавана от всички\", отбеляза тогава Тръмп. ", "date": "2019.02.17", "title": "Хедър Науърт се оттегля от поста посланик на САЩ в ООН"}
{"url": "http://www.cross.bg/listata-kafeto-kafe-1596785.html", "text": "/КРОСС/ Доскоро въпросът беше \"кафе или чай\". Скорошно откритие прави избора по-труден. Учени установиха, че чаят, направен от листата на растението кафе, е по-здравословeн и от двете напитки, пише в. Telegraph.Д-р Аарън Дейвис от Кралската ботаническа градина в Кю обяснява, че чаят от листата на кафето е популярен сред местното население в Етиопия и южен Судан.В началото на 19. век е имало опити напитката да бъде разпространена във Великобритания и Австралия. Запазени от онова време свидетелства описват действието й като освежаващо, потушаващо глада и отпускащо. Тя има ниско съдържание на кофеин, вкусът й не е толкова горчив, колкото е обикновения чай, нито толкова силен, колкото кафето.\"Изненадващо е колко много антиоксиданти има в листата на кафето. Те са много повече от тези в зеления и черния чай, казва той. Освен това в листата на сорта арабика има високо количество от съставката, наречена мангиферин, която първо е бил извлечена от мангото и има много здравословни качества.\"От 23-те изследвани вида кафе седем са съдържали големи количества мангиферин. Най-голямо е било съдържанието му в листата на Coffea Arabica. Мангиферинът има противовъзпалителни свойства, намалява риска от диабет и холестерола в кръвта.Резултатите, публикувани в сп. Annals of Botany, показват, че листата на кафето от сорта арабика съдържат и най-високи нива на антиоксиданти - повече от тези, които се откриват в чая и традиционното кафе.Дегустаторът Алекс Пробин, които работи в чаената индустрия, описва вкуса на чая от кафеени листа като остър и свеж, с аромат, напомнящ на прясно окосена трева и близък до този на зеления чай.", "date": "2019.02.17", "title": "Чаят от листата на кафето е по-здравословен и от чая и от кафето"}
{"url": "http://www.cross.bg/salma-haiiek-osinovi-sova-1596755.html", "text": "/КРОСС/ Мексиканската актриса и любителка на животните Салма Хайек, която преди време разкри, че отглежда над 50 питомци, показа най-новото си „отроче“ – симпатична сова с бяло, сиво и черно оперение, пише в. „Дейли мейл“.Петдесет и две годишната звезда от филма „Фрида“ е, кацнал на ръката или на рамото й. Фотографиите са придружени от надписа „Много го обичам“ на английски и испански език.Преди години като гост в шоуто на Елън де Дженерис разкри, че над 50 домашни любимци – ", "date": "2019.02.17", "title": "Салма Хайек осинови сова"}
{"url": "http://www.cross.bg/zaev-tzipras-tzeremoniya-1596775.html", "text": "/КРОСС/ Македонският премиер Зоран Заев реши да сподели награда „със своя добър приятел – министър-председателя на България Бойко Борисов“.Това се случи по време на церемония в рамките на Мюнхенската конференция по сигурността. Правителствените лидери на Гърция и Северна Македония бяха наградени за уреждането на десетилетния спор между Атина и Скопие, предаде ДПА.", "date": "2019.02.17", "title": "Македонският премиер посвети наградата „Евалд фон Клайст“ на Бойко Борисов"}
{"url": "http://www.cross.bg/tazi-chovek-katza-1596783.html", "text": "/КРОСС/ Вероятно вдъхновени в еднаква степен от  „Стар Трек” и от „Железния човек” две америкаски компании, Solar System Express и Juxtopia LLC., разработват прототип на костюм за скокове от земна орбита, наречен RL Mark VI.Концепцията за този т.нар. „спейсдайвинг” включва екстремни търсачи на адреналин, който се изстрелват със специална ракетна платформа в суборбитален полет, а на по-късен етап и в ниска околоземна орбита. След това „космическият гмуркач” скача от платформата, а костюмът му го предпазва от всички премеждия по време на няколкоминутното слизане към майката Земя, включително от свръхзвуковата скророст, както и от триенето в атмосферата, което вдига външната температура на костюма до тази на работеща фурна.В края на своето забележително пътуване скачачът каца леко и елегантно с парашут на земята, сякаш до преди минути не е бил в свободно падане със скорост надвишаваща тази на звука. Първоначалните варианти на „спейс дайвинга” вероятно ще бъдат осъществявани от суборбитален полет и ще наподобяват историческия скок на Феликс Баумгартнър преди години.Създателите на RL Mark VI предвиждат неговите бъдещи модели да включват ракетни двигатели, с които пилтоът ще може да маневрира и, нещо повече, да каца с ракети на двата си крака, без парашут – точно като Тони Старк в „Железния човек”.", "date": "2019.02.17", "title": "Спейс дайвинг – екстремният спорт на бъдещето?"}
{"url": "http://www.cross.bg/ministur-bivshiyat-otbranata-1596786.html", "text": "/КРОСС/ Председателят на ПГ на ГЕРБ и зам.-председател на партията Цветан Цветанов ще участва на 18 февруари 2019 г. в регионална Приятелска закуска в Прищина с домакин министър-председателя на Косово Н. Пр. Рамуш Харадинай. Това съобщиха от пресцентъра на ПП ГЕРБ.В духа на молитвените закуски, на добрия диалог в името на междучовешкото добруване, мира и стабилността - събитието ще събере политици от региона и от САЩ. В срещата ще участват бившият премиер и настоящ министър на диаспората на Албания Пандели Майко, Фатмир Медиу - член на парламента на Албания и бивш министър на отбраната, депутатът Артан Групи и бившият министър на отбраната Зоран Йолевски от Македония, Владмир Маринкович - заместник-председател на парламента на Сърбия, заместник министър-председателят на Косово Бехчет Паколи, министърът на отбраната на Румъния Габриел Леш, бившият министър на отбраната на Хърватска Анте Котроманович, бившият министър на външните работи на Албания Бесник Мустафай и други. Делегацията на Конгреса на САЩ, ръководена от сенатор Джеймс Инхоф - председател на Комисията по отбрана в Сената, включва сенаторите Майкъл Енци, Джон Бузман, Марион Раундс, Трент Кели и Грегори Джанфорт.", "date": "2019.02.17", "title": "Цветан Цветанов ще участва в регионална Приятелска закуска в Прищина"}
{"url": "http://www.cross.bg/gerb-vmro-borisov-1596787.html", "text": "/КРОСС/ Г-н премиер, върнете преференциите! Не превръщайте лицемерието на БСП в героизъм. Защитете демокрацията! Това е Ваша политическа отговорност.Това се казва в отворено писмо на евродепутата и заместник-председател на ВМРО – Българско национално движение Ангел Джамбазки, адресирано до председателя на ПП ГЕРБ Бойко Борисов, по повод гласуваните промени в Изборния кодекс, които на практика отмениха преференциите и така премахнаха мажоритарния елемент в българската избирателна система.\"Още в нощта, когато Комисията по правни въпроси в НС, гласува текстовете, ВМРО излезе с остра позиция, че това е погазване на правото на свободен избор и реално заличава основни достижения на демокрацията в България.Въпреки нашия протест и широкото обществено недоволство, обаче, отмяната на преференциите стана факт с гласовете на ДПС, ГЕРБ и НФСБ. Това от своя страна даде повод на БСП да се възползват от темата чисто популистки и да се опитат да се направят на народни защитници, като дори обявиха, че ще напуснат НС и една от посочените причини е преференциалният вот.За пореден път БСП показаха, че не са национално отговорни, защото работата на парламента ще бъде блокирана заради техни лични интереси. Ние искаме да напомним, че не са далече времената, в които именно БСП управляваха с ДПС. Нека напомним и това, че БСП са правоприемник на тоталитарната БКП. Ето защо, ние Патриотите от ВМРО, сме категорични, че това е политическо лицемерие, което се храни от една политическа грешка на депутатите от ГЕРБ\", пише в отвореното писмо до лидера на ГЕРБ и министър–председател на България Бойко Борисов. ", "date": "2019.02.17", "title": "Джамбазки към Борисов: Върнете преференциите!"}
{"url": "http://www.cross.bg/cherniyat-veshtestva-protzes-1596784.html", "text": "/КРОСС/ Чаят съдържа антиоксидантни съединения, наречени катехини. При черния чай е налице по-силна оксидация на листата, така че антиоксидантните му свойства са по-слабо изразени., тъй като преминава през пълен процес на ферментация. При този процес той губи значителна част от полезните си вещества – съдържанието на витамин С намялава около 10 пъти., заради по-високото съдържание на кофеин. Ефективен е при прилошаване, благодарение на голямото количество дъбилни вещества, които успокояват лигавицата на стомаха и премахват спазмите. - намаляват холестерола и понижават риска от сърдечно-съдови заболявания, но все пак зеленият чай се класира по-напред.Според изследване на учени от Берлинския университет през 2006 г. черният чай с мляко не помага на сърдечно-съдовата система.", "date": "2019.02.17", "title": "Защо зеленият чай е по-здравословен?"}
{"url": "http://www.cross.bg/shaylich-shaban-grad-1596789.html", "text": "/КРОСС/ Един от най-известните певци в Сърбия и легенда на югофолка Шабан Шаулич е загинал в катастрофа в Германия тази сутрин. Информацията бе потвърдена от зетя на певеца Бата Миркович.67-годишният Шаулич е пътувал с лек автомобил към международното летище в Дортмунд, а катастрофата е станала на магистрала А2 край град Билефелд. Певецът не е шофирал колата. Зад волана е бил неговият кум.Двамата са били транспортирани в болница, но лекарите не са успели да спасят живота на Шаулич. Заради катастрофата пътят между Дортмунд и Билефелд е бил блокиран в продължение на пет часа.Шабан Шаулич е роден на 6 септември 1951 г. в град Шабац, в мюсюлманското семейство на Илдуза и Хусеин Шаулич. През 1969 г. издава първия си албум - \"Дайте ми утеха\".Шаулич е един от най-обичаните балкански изпълнители. Наричан е \"кралят на народната музика\".", "date": "2019.02.17", "title": "Легендата на югофолка Шабан Шаулич загина в катастрофа"}
{"url": "http://www.cross.bg/knigi-elektronnite-kniga-1596746.html", "text": "/КРОСС/ Във времена, когато електронните книги стават все по-предпочитани и то не само сред младите, блогърът Ланс Паукър изтъква няколко забавни причини защо не трябва да спираме да четем книжни издания!1. Книгите са пътешествие. С електронната книга винаги си на същата страница.2. Електронните книги не ти позволяват да си направиш твоя книжна библиотека. Ако не можеш да се изфукаш с книгите, които четеш, защо изобщо ги четеш.3. Хартиените книги могат да се дават на заем. А какъв по-добър начин да провериш приятелството с някой, който е взел книгата ти. Или ти – неговата. С електронните книги това е невъзможно.4. В електронната книга не може да подчертаваш. А как ще покажеш на човека, на когото заемаш книгата си колко си умен, ако не с подчертаните важни пасажи от нея.5. Книжарниците са добър начин да заблудиш противоположния пол, че си наистина интелигентен.6. Да изпуснеш купчина книги винаги е добър повод за запознанство. С електронните книги това няма как да се случи. 7. Новите книги миришат хубаво. Което е голям плюс за пристрастените към този аромат. Електронните книги, за сметка на това, не миришат на нищо.8. Да ходиш по улицата с книга в ръка и очила с дебели рамки е модерно.9. Разговорите за книги ти дават възможност да вметнеш думата \"винтидж\", за да покажеш колко си в час с новите тенденции.10. Хартиените книги ти позволят с палец да прелистиш бързо всички страници, като прегънеш леко десния ъгъл долу, и да чуеш любимия звук от шумоленето на хартията. Нямам как да направиш това с електронните книги.11. В някои стари книги можеш да срещнеш латински изрази, които, макар и да не ти носят особена полза, те карат да се чувстваш така, сякаш се докосваш до мъдростта на вековете.12. Често обложките на книгите са наистина страхотни! Електронните книги дори нямат картинки на корицата.13. За книжките книги не ти трябва Wi-Fi, нито зарядно.14. Изключването на Kindlе-а не носи същото усещане за удовлетворение, както затварянето на книгата.", "date": "2019.02.17", "title": "14 забавни причини да четем книги на хартия"}
{"url": "http://www.cross.bg/stolichniya-ombydsmana-transport-1596791.html", "text": "/КРОСС/ Омбудсманът Мая Манолова ще се срещне с шофьори от столичния градски транспорт от 14.30 часа на тролейбусно депо „Искър“ в кв. „Дружба“.Това съобщиха от пресофиса на омбудсмана.Повод за срещата е жалба, подадена до омбудсмана във връзка с лошите условия на труд и извънредното работно време. ", "date": "2019.02.17", "title": "Мая Манолова ще се срещне с шофьори от столичния градски транспорт"}
{"url": "http://www.cross.bg/tpyabva-reort-vanana-1596740.html", "text": "/КРОСС/ Kaтap имa cвoя мaлъĸ бaнaнoв ocтpoв, ĸъдeтo дocтъп имaт caмo yлтpaбoгaтaши. Cтaвa въпpoc зa Ваnаnа Іѕlаnd Rеѕоrt, ĸoйтo ce нaмиpa в Πepcийcĸия зaлив. Toй ce нaмиpa cъвceм близo дo cтoлицaтa Дoxa, a cъщo и дo cъceднитe Бaxpeйн и Oбeдинeни apaбcĸи eмиpcтвa.Лyĸcoзният ĸypopт oтвapя вpaти пpeз 2015 гoдинa, a днec paзпoлaгa cъc 141 cтaи, вили и мaлĸи ĸъщичĸи c изглeд ĸъм мopeтo в дoпълнeниe c дългa пoчти eдин ĸилoмeтъp бpeгoвa линия.Зa дa нoщyвaш в Ваnаnа Іѕlаnd Rеѕоrt тpябвa дa плaтиш минимyм 350 дoлapa нa вeчep. Haй-cĸъпитe мecтa зa нacтaнявaнe тaм cтигaт 2700 дoлapa нa вeчep нa чoвeĸ.Гocтитe нa ĸypopтa тpябвa дa пътyвaт cъc caмoлeт дo лeтищeтo Наmаd Іntеrnаtіоnаl Аіrроrt, a cлeд тoвa дo ocтpoвa мoгaт дa cтигнaт caмo пo вoдa зa oĸoлo пoлoвин чac.  ", "date": "2019.02.17", "title": "Бaнaнoвият ocтpoв нa Kaтap, ĸъдeтo нoщyвĸaтa cтpyвa пo $2700 нa чoвeĸ"}
{"url": "http://www.cross.bg/vliyanieto-gurtzite-doverieto-1596792.html", "text": "/КРОСС/ Последни проучвания в Гърция показват, че управляващата партия СИРИЗА губи доверието на избирателите. Консерваторите от \"Нова демокрация\" водят в допитванията. Крайнодясната \"Златна зора\" засилва влиянието си като трета политическа сила.\"Доверието в управляващата партия СИРИЗА се срива\", коментират днес медиите последните социологически проучвания.Само в рамките на последния месец след гласуването на Преспанското споразумение СИРИЗА е изгубила 5% от влиянието, като достига едва 18% подкрепа.Видимо гърците одобряват позицията на консерваторите от \"Нова демокрация\", като партията премина 31% доверие.В Северна Гърция се засилва влиянието на крайнодясната партия \"Златна зора\", която участваше във всички протестни демонстрации срещу името \"Северна Македония\". Според допитванията гърците са недоволни не само от начина, по който се реши въпросът с Македония, но преди всичко от икономическата политика на СИРИЗА. Високи данъци, безработица, ниски пенсии, посочват гърците, които прехвърлят доверието си към други партии.Според политически анализатори в Атина вероятно премиерът Ципрас ще обяви предсрочни парламентарни избори през май заедно с евроизборите.", "date": "2019.02.17", "title": "СИРИЗА губи доверието на избирателите"}
{"url": "http://www.cross.bg/suvet-bili-natzionalniya-1596790.html", "text": "/КРОСС/ ПГ на „БСП за България“ напуска Народното събрание, предаде репортер на Агенция „Фокус“.Това бе предложено от лидера на БСП Корнелия Нинова и прието от Националния съвет на партията след около 3 часа дебати. „За“ решението гласуваха 74 членове на Пленума.3-ма от членовете на Националния съвет били против, а тридесет и трима са се въздържали. Решението било прието след тежък дебат.Споровете на „Позитано“ 20 продължили над три часа, много от членовете на Националния съвет се изказали против предложението на Корнелия Нинова. Основните им аргументи били, че в навечерието на изборите БСП ще остане без парламентарна трибуна.Според „24 часа“ Димитър Дъбов изтъкнал по време на дискусията, че няма революционна ситуация за такава мярка. И попитал защо БСП ще клати държавата точно за идването на руския премиер Дмитрий Медведев у нас.Дъбов се изказал и против преференциите. С тях не се активират избирателите, а се позволява на случайно попаднали в листите хора да си купуват гласове и да пренареждат така листата, били аргументите му. Защо правим тогава модел на парламентарната група, като след това в нея влизат случайни хора, попитали той.Обратното становище защитил Юрий Асланов. „С приетите промени на Избирателния кодекс ГЕРБ ще печелят изборите винаги, това е суспендиране на конституцията”, обяснил социологът. За напускане на парламента бил и Янаки Стоилов, който настоял да се изработи и план за действие и масови политически акции поискал.“Дошъл е моментът за радикални действия. Днес България не е парламентарна република, няма съдебна власт, дори няма реална изпълнителна власт, а само изпълнители на поръчки”, подкрепил напускането и Румен Овчаров и призовал другарите си да направят същото. Това е последният рубеж и са заплашени вече свободните избори, казал той.Ако загубим евроизборите, шансовете ни за промяна на всички следващи избори намаляват значително, обяснил той. И призовал БСП да започне разговор с всички, които искат промяна - и от лявото и от дясното, за общи действия срещу това управление и този модел.\"Важно е как ще се върнем в този парламент. През 2013 г. излязохме и се върнахме в нов, а сега сигурни ли сме, че излизането ни ще доведе до предсрочни избори\", попитал обаче президентът на ПЕС Сергей Станишев. И попитал червените депутати нима без съпротива ще оставят мнозинството да отхвърли ветото на президента върху Изборния кодекс.БСП поставя условия пред ГЕРБ, Патриотите, ДПС и \"Воля\", а именно избор на нова ЦИК, отмяна на срамните среднощни гласувания по ИК, връщане на преференцията и започване отново на дебата за машинното гласуване.", "date": "2019.02.17", "title": "Националният съвет на БСП реши: Червените депутати напускат Народното събрание!"}
{"url": "http://www.cross.bg/papykchiiiski-probi-lokomotivite-1596770.html", "text": "/КРОСС/ До края на деня ще бъдат изтеглени двата локомотива, които дерайлираха в събота на Централна гара в Пловдив,  заяви генералният директор на Национална компания „Железопътна инфраструктура“ Красимир Папукчийски пред БНР. От снощи влаковете се движат по разписание.Тече проверка за теглително уравновесяване на локомотивите, което се провежда под ръководството на председателя на комисията по разследването на инцидента.В момента се свалят данните от черната кутия на машината.Генералният директор на НКЖИ заяви, че не приема тезата на фирмата-собственик на композицията, че счупен език на стрелка е причина за инцидента.\"Бих попитал фирмата – на какво основание могат да кажат това нещо? Защото аз бих задал въпрос – дали са сигурни в състоянието на локомотивите си – дали са в добро състояние\", коментира Красимир Папукчийски.Той уточни, че няколко часа преди инцидента по същия маршрут минават две други композиции с по-голяма брутна тежест.\"Не мога да се произнеса за причините. Вчера бяха взети проби от метала на езиковата част, проби и от раменната релса, които са дадени за химически анализ. Предстои и доста сериозна проверка сега на локомотивите, мерене на вагоните. Комисията има доста работа. Реално можем да кажем, когато получим резултатите от химическите проби и след приключване на проверките\", коментира генералният директор на НКЖИ.Красимир Папукчийски допълни, че не се съмнява в релсовия път: \"Това е една от най-натоварените гари в България, където минават среднодневно 150 влака. Нямам съмнения, че състоянието на железопътната инфраструктура е лошо, за да преминават такива влакове\", категоричен е Папукчийски.", "date": "2019.02.17", "title": "НКЖИ отхвърли версията за счупената стрелка, причинила дерайлирането на влака в Пловдив"}
{"url": "http://www.cross.bg/venetziya-ychastnitzite-grada-1596771.html", "text": "/КРОСС/ Карнавалът във Венеция беше открит с нощен парад по един от основните канали в града, като по този начин беше дадено началото на близо двуседмичните тържества, които привличат милиони туристи всяка година, съобщава Ройтерс.Тази година за забавлението на хилядите любопитни, които наблюдаваха уникалното шоу от десетките мостове и крайбрежни алеи в града, се погрижиха жонгльори и актьори, облечени в традиционните венециански карнавални костюми.Основната тема на карнавала е „Обвинявайте луната“, в чест на 50-ата годишнина от стъпването на човек на Луната. Мотото напомня и на прочутата реплика от шекспировата трагедия „Отело“, в която луната е посочена като причина за полудяването на главния герой.Карнавалът във Венеция е традиция, датираща от векове, и е известен със специалните маски, които носят участниците. През последните десетилетия събитието е основна туристическа атракция. То започва да се провежда през 11 век в периода преди 40-дневните пости за Великден.През тези две седмици участниците празнуват и се забавляват на воля преди да се отдадат на духовно и физическо пречистване по време на постите.\n\t\t\t\t\t", "date": "2019.02.17", "title": "Хиляди туристи се събраха за откриването на карнавала във Венеция (ВИДЕО)"}
{"url": "http://www.cross.bg/banka-godina-poshtenska-1596768.html", "text": "/КРОСС/ За втора поредна година Пощенска банка получи голямата награда „Работодател на годината“ от престижния конкурс за Employer branding у нас, организиран от b2b Media. Отличието е за цялостната стратегия на финансовата институция за изграждане на работодателска марка с перспектива за успешно привличане, управление и задържане на таланти. Тя включва различни дейности за управление, подобряване на работната среда, възможности за професионално развитие и ангажиране на служителите в проекти и кампании в подкрепа на обществото и за подобряване състоянието на околната среда.„Щастливи сме, че нашите постоянни усилия да създадем вътрешна култура на доверие, уважение, креативност и иновативно мислене с всички наши дейности в програмата ни за employer branding бяха оценени високо. Да получиш най-голямото отличие за втора поредна година, в най-оспорваната категория и сред повече от 20 силни участници е голяма чест, отговорност и признание за работата на целия ни екип. Наградата е и доказателство, че продължаваме успешно да се развиваме и да сме сред най-добрите места за работа у нас“, коментираха от Пощенска банка.Финансовата институция непрекъснато развива програмата, като включва разнообразни и допълващи се активности, насочени към всички хора в организацията. Офис средата в Пощенска банка е създадена така, че да отключва креативността и нестандартното мислене. Работи се в помещения с модерен интериорен дизайн, обособени криейтив зони за творчество и места за спорт и отдих. Сред множеството реализирани проекти през последната година са състезанието „Идейно“, вътрешната инициатива „Герои в зелено“, отборното участие в най-голямото благотворително щафетно бягане Postbank Business Run, участието в инициативата „Гордея се с труда на моите родители“ на Българската мрежа на Глобалния договор на ООН и партньорството със СофтУни. То има за цел да подпомогне кариерното развитие на бъдещите експерти в дигиталната сфера, които искат да се развиват в България, а служителите на институцията да надградят своите умения в един от най-модерните университети.Наградите на b2b Media оценяват и отличават компаниите за техните високи постижения в областта на изграждането и утвърждаването имиджа и популярността на работодателския бранд, насърчават иновациите в управлението на талантите и новите успешни стратегии в областта на човешките ресурси. Тази година журито имаше нелеката задача да оцени близо 100 заявки на почти двоен брой участници спрямо миналогодишното издание, сред които компании от финансовия, телеком и IT сектор, бързооборотните стоки и консултантските услуги.", "date": "2019.02.17", "title": "Пощенска банка получи голямата награда „Работодател на годината“"}
{"url": "http://www.cross.bg/ninova-borisov-korneliya-1596769.html", "text": "/КРОСС/ Заливат ни скандали, започна в словото си пред заседанието на Националния съвет лидерът на БСП Корнелия Нинова.Нинова информира членовете на пленума, че ГЕРБ са предложили и на социалистите да участват в пазарлъка за отпадане на преференциите в Изборния кодекс.Този модел трябва да бъде сменен, бе категорична Нинова.\"Това беше сговорът между ГЕРБ и ДПС. ДПС спасиха и правителството и мнозинството, както признава г-н Цветанов\", каза Нинова по повод на договореностите в парламента за отпадане на преференциите в Изборния кодекс.\"Скритите взаимоотношения ГЕРБ - ДПС получиха видимост. Това е управляващото мнозинство ГЕРБ - ДПС - ОП! И нека българските граждани да го знаят\", подчерта тя.Премиерът се скри. Г-н Борисов, отстъпете, след като сте изморен и не можете да управлявате страната, призова тя по повод на мълчанието на Бойко Борисов по скандала \"Ало, Банов\".\"Г-н Борисов, или сте премиер и поемате отговорността за всичко, или просто заявете, че сте изморен и и отстъпете пътя за предсрочни избори\", бяха точните думи на Корнелия Нинова. „Интересно е, че на фона на тези горещи събития и в България и със загубата на доверие с тези международни скандали отвън, премиерът Борисов, който обикновено е активен и поема отговорност за всичко, се скри“, подчерта Нинова. Според нея редките изявления на Бойко Борисов не могат да бъдат приемливи за премиер на държавата и лидер на управляващата партия.„По скандала „Ало, Банов съм“, което е корупция на най-високо равнище чрез министри, той казва: „Не искам да влизам в това“. Как не искаш да влизаш? Това е твой министър, това е твоят Министерски съвет. Там се договаряте как да крадете пари и ти не искаш да влизаш в това. По Изборния кодекс казва: „Те нека си говорят, аз нямам отношение към това. Прехвърлил съм го на парламентарната група“. Г-н Борисов, или сте премиер и поемате отговорността за всичко, което се случва и във вашата група и решенията на мнозинството и като премиер на страната, или просто заявете, че сте изморен и не можете да правете това и отстъпете пътя за предсрочни избори и да дойдат и партии, и хора, които могат не само да стабилизират държавата, но и да й дадат друг път за развитие“, обърна се към премиера Бойко Борисов лидерът на БСП Корнелия Нинова.БСП няма да спре дотук с Изборния кодекс, каза още Нинова и обяви: „Подготвили сме сигнала до Венецианската комисия!“ Корнелия Нинова отново се обърна към президента с предложение да наложи вето на измененията в изборните правила. „Нашите колеги юристи работят по конституционна жалба. Най-важното в този спор е да не позволим базисни ценности на българското общество да бъдат заличени“, каза още Нинова. Бизнесът е подложен на инквизиция, неравенствата се задълбочават, а правителството не прави нищо, за да ги коригира, каза в началото на речта си на \"Позитано\" 20 Корнелия Нинова.Новите сметки изядоха минималното увеличение на доходите, икономически авторитети предупреждават за спадане на темповете на икономиката, изтъква тя.Кражбите в управлението продължават, задкулисие цари в обществените поръчки, бе категорична лидерът на БСП.\"С „Гебрев“ и евентуалното пране на пари във Венецуела ГЕРБ ни отдалечеват със светкавична скорост от европейското бъдеще - Шенген и Еврозоната\", каза още Корнелия Нинова.\"С отравянето или опита за убийство на г-н Гебрев и евентуалното пране на пари от Венецуела през България. Четири години българските институции, българското правителство е знаело за първия случай за г-н Гебрев, защото е правило разследване и си е мълчало. За да дойде момент външни партньорски служби и посланици да поставят много категорично въпроса в България.Второто събитие с международен привкус - това за съмнение за пране на пари от Венецуела през българска банка, се случи в момента, в който българското правителство излезе с позиция срещу президента Мадуро. В същото време държавната петролна компания е превеждала пари в България. Това е стряскащо и показва няколко неща. Ако българските служби и институции за знаели за това и са го премълчали, те са съучастници. Ако не са знаели, то те са неспособни да гарантират националната сигурност на България“, подчерта лидерът на БСП. Заседанието на Националния съвет на БСП започна с кворум от 126 души.Дневният ред, който бе одобрен, включва: лидерът на БСП Корнелия Нинова представя доклад за актуалната политическа обстановка, коалиционната формула за участие на БСП в евроизборите, актуализиране на Правилника за регистрация в БСП и осъществяване дейността на идейно-политическите и професионално-творческите партийни структури.На вниманието на членовете на Националния съвет на БСП се поставя и избора на нов главен редактор на вестник „Дума“. Процедурата по избор на нов главен редактор бе открита от Националния съвет на партията на 11 ноември 2018 г. Кандидатите за длъжността са двама: Ивелин Николов и Таня Джаджева. ", "date": "2019.02.17", "title": "Корнелия Нинова: Г-н Борисов, отстъпете, след като сте изморен и не можете да управлявате!"}
{"url": "http://www.cross.bg/romi-kyustendil-protest-1596773.html", "text": "/КРОСС/ Мирен протест се подготвя в Кюстендил, организиран в социалните мрежи. Призивът е в 15 часа да се съберат хора на кръговото кръстовище на Плажа. Поводът е жестокото убийство от тази сутрин.Други петима са ранени, а един от тях преди минути бе докаран в „Пирогов“ в кома, с тежка черепно-мозъчна травма.Целият град е заварден от полиция. Взети са мерки да не ескалира напрежението.Евродепутатът Ангел Джамбазки излезе с остър коментар за поредния инцидент с роми. Той заяви, че проблемните роми са от клана на Гольовците и, че трябва да се изселят.", "date": "2019.02.17", "title": "Готвят протест в Кюстендил заради убийството от сутринта"}
{"url": "http://www.cross.bg/nitza-godina-svyat-1596772.html", "text": "/КРОСС/ Огромни фигури с ликовете на американския президент Доналд Тръмп и руския му колега Владимир Путин, обвиненият в сексуални посегателства американски продуцент Харви Уайнстийн и Чарли Чаплин, зарадваха хилядите празнуващи, дошли на традиционния карнавал в Ница, съобщава Ройтерс.Събитието, което се организира във френския град от 1873 година, ще продължи до 2 март. Тази година карнавалът се провежда под мотото „Кралят на киното“ – в чест на 100-годишнината на студиата „Викторин“, които са основният производител на филми в Южна Франция.Десетки творци и скулптори работиха неуморно в продължение на седмици, за да построят огромните платформи, върху които бяха издигнати фигурите на известни личности от цял свят.Хуморът и сатирата преобладаваха по улиците на града, изпълнени с веселие, песни и танци.Популярността на фестивала в Ница расте с всяка изминалата година. Преди век събитието е било панаир, за който са пристигали хора от цяла Франция. Сега фестивалът привлича туристи от цял свят.\n\t\t\t\t\t", "date": "2019.02.17", "title": "Започна карнавалът в Ница (ВИДЕО)"}
{"url": "http://www.cross.bg/venetzyela-gyaiido-hyan-1596779.html", "text": "/КРОСС/ Американски военни самолети доставят тонове хуманитарна помощ за Венецуела в колумбийския граничен град Кукута. Тя се складира там по искане на лидера на опозицията във Венецуела Хуан Гуайдо, който се обяви за временен президент миналия месец.Хуан Гуайдо заяви, че около 600 хиляди венецуелски доброволци ще пренесат помощите през границата на 23 февруари.Президентът Николас Мадуро обаче твърди, че помощта е начин да се прикрие американския заговор за нахлуване във Венецуела. Мостът, свързващ Венецуела и Колумбия, остава блокиран от венецуелска страна и не е ясно дали помощите ще бъдат допуснати в страната.Хуманитарната помощ бе поискана от Гуайдо заради нарастващата хуманитарна криза. Негов представител каза, че в Бразилия и Карибите са открити още пунктове за събиране на помощи.Пентагонът обяви, че планира да достави още 200 тона помощи в идните дни.Хуан Гуайдо, който беше признат от Съединените щати и повечето западни правителства за временен президент на Венецуела, отново призова венецуелските военни да разрешат преминаването на стоките.Длъжностни лица в Кукута заявиха, че медикаменти и лекарства, предназначени за болниците, ще пристигнат в началото на следващата седмица. ", "date": "2019.02.17", "title": "Военновъздушните сили на САЩ превозват тонове помощ към Венецуела"}
{"url": "http://www.cross.bg/levski-vreme-plovdiv-1596776.html", "text": "/КРОСС/ Левски приема Локомотив Пловдив в един от най-интригуващите мачове от 21-ия кръг на Първа лига. Срещата е днес от 17:30 часа на стадион „Георги Аспарухов“ и ще може да бъде следена с Gong.bg, DIEMA SPORT, PLAY DIEMA XTRAи по Дарик радио.При успех „сините“ ще се приближат на точка зад втория ЦСКА и на 8 зад лидера Лудогорец, след грешните стъпки на „червените“ и „зелените“ в откриващия пролетния дял на шампионата кръг.  Преди срещата Левски актив от 41 точки на третото място. „Смърфовете“, които ще опитат да влязат в първата шестица, са девети с 25 пункта, на два зад Ботев Враца, който обаче е с мач повече.Левски имаше бурна зима. Тимът смени треньора си Славиша Стоянович, като на негово място застана бившият наставник на Лудогорец Георги Дерменджиев.Цялата тази реформа бе направена в сянката на бъдещата смяна на собствеността в клуба. Очаква се тя да стане факт по време на Общото събрание на 6 март, когато се очаква Спас Русев официално да се оттегли, а контролният пакет акции да премине във Васил Божков.Сега „сините“ откриват пролетния дял на шампионата с традиционно труден за себе си съперник - Локомотив Пловдив, който бе един от най-успешните отбори в контролите по време на зимната подготовка. Новият треньор на Левски Георги Дерменджиев вече определи групата си от 18 футболисти за сблъсъка, като от трите зимни попълнения – Мартин Райнов, Валери Божинов и Живко Миланов – липсва само десният бек. Юношата на Левски има болежки в прасеца, като от треньорския щаб не желаят да рискуват с него.Очаква се повторен дебют на „Георги Аспарухов“ да направи стражът Николай Михайлов, който се завърна в родния си клуб още преди Нова година. Юношата на „сините“ обаче трябваше да навлезе в оптимална спортна форма преди да застане под рамката. По време на лагера в Кипър Михайлов проведе здрава подготовка под ръководството на новия наставник на вратарите – Димитър Иванков - и бе първа опция в контролите.Що се касае до изходящите трансфери, най-големият такъв за „сините“ по време на зимната пауза бе продажбата на Габриел Обертан. Френската звезда отиде в турски Ерзурумспор, а клубната каса на Герена постъпи солидна сума. Левски раздели по взаимно съгласие с  Аймен Белаид, а   Ривалдиньо, Луан Виана, Алекс Боримиров,  Атанас Кабов и Иво Найденов бяха преотстъпени.Иначе ден преди двубоя между Левски и Локомотив Пловдив, стана ясно, че на Герена е извършена още една треньорска рокада. Димитър Телкийски замени Асен Букарев като помощник на Дерменджиев.Междувременно Локомотив Пловдив привлече Момчил Цветанов, Стамен Бояджиев, Един Бахтич и Никола Марич по време на зимната пауза. В момента няма напуснали отбора, но Симеон Райков се оказа в ролята на ненужен и в момента дори не тренира с отбора.Лошата вест за тима на Бруно Акрапович преди началото на пролетния дял е контузията в кръстните връзки на левия бек Мустафа Абдуллахи, който ще пропусне остатъка от сезона.За главен съдия на мача между Левски и Локомотив Пловдив бе определен Драгомир Драганов. ", "date": "2019.02.17", "title": "Обновеният Левски излиза срещу Локо Пд в първия си сериозен тест"}
{"url": "http://www.cross.bg/kyustendil-kriminalni-vsichki-1596780.html", "text": "/КРОСС/ 19-годишен младеж от ромския квартал в Кюстендил се издирва по подозрение, че е извършител на убийството, станало тази сутрин в центъра на града. Той е с три криминални прояви. Това съобщи директорът на ОД МВР Елиан Стамболийски.Други 8 души, участвали в мелето, са задържани. Шефът на полицията и окръжният прокурор Маргарита Стефанова са категорични, че скандалът е битов, а не на етническа основа. Възникнал е в резултат на употреба на алкохол.В масовия бой са участвали жители на Кюстендил, квартал „Изток” и село Слокощица.\"Човекът, причинил смъртта на 35-годишния мъж, е установен от свидетелски показания и от видеозаписи, предстои задържането му”, каза Елиан Стамболийски, цитиран от \"Фокус\".\"Издирваният е от ромски произход, криминално проявен, има три криминални прояви и две от тях са за нанасяне на телесни повреди\", добави той.По думите му издирваният е на възраст 19 години.\"Не говорим за напрежение между етносите, случаят е битов и е заради голямо количество поет алкохол”, каза Елиан Стамболийски.По случая е иззет един газов пистолет, но той не е бил използван по време на побоя. Предстои да се установи дали починалото лице е участник в боя, или е бил случайно на мястото на инцидента.Свалят се записи от всички камери наоколо. Сред задържаните има и криминално проявени. Иззет е един газов пистолет, който обаче не е ползван.Нощният клуб \"Иридиум\" ще бъде щателно проверен от всички институции дали има някакви нарушения в работата му.Шестима души са пострадали при масовото сбиване пред заведение в Кюстендил. Това съобщи на брифинг Камелия Стефанова, ръководител на Окръжна прокуратура – Кюстендил.\"Работи се изключително интензивно. Причина за възникване на конфликта е употребата на алкохол от един от участниците в сбиването. Не може да говорим за възникнало напрежение в резултат на етнически въпроси”, каза Камелия Стефанова.Започнато е досъдебно производство за престъпление по член 116, ал. 1, т. 4 от Наказателния кодекс.По думите ѝ в момента се изясняват всички участници, като се работи интензивно. Задържани са осем лица. Работи се в екип – наблюдаващ прокурор и разследващи полицаи, със съдействието на служители на Областна дирекция на МВР – Кюстендил.Сред лицата има криминално проявени. Убитият няма криминални регистрации.", "date": "2019.02.17", "title": "8 души задържани за боя в Кюстендил, издирва се 19-годишен"}
{"url": "http://www.cross.bg/hilyadi-leva-izkystvata-1596778.html", "text": "/КРОСС/ Община Троян предвижда повече пари за култура, туризъм и спорт в бюджета си за тази година. Заложените средства са близо 400 хиляди лева.", "date": "2019.02.17", "title": "Община Троян предвижда повече пари за култура, туризъм и спорт в бюджета за 2019-а"}
{"url": "http://www.cross.bg/ermenkov-tasko-glasyvane-1596756.html", "text": "/КРОСС/ „Битката в парламента не ние я загубихме, а демокрацията.” това каза в интервю за предаването „Денят започва с Георги Любенов” по БНТ Таско Ерменков от БСП. „Да се надяваме, че с усилията на омбудсмана, на президента и на онези депутати, за които демокрацията е на първо място, а не партийната дисциплина и далаверата, ще подкрепят ветото на президента, ако той го наложи, и в България ще се възвърне нормалният, демократичен начин за водене на избори”, допълни той. Ерменков коментира машинното гласуване. По думите му, това гласуване би намалило  вероятността от фалшифициране на изборите и би намалило недействителните гласове. По въпроса за преференциалното гласуване, Ерменков каза: „Преференциите, не само технически, но и практически няма да могат да се ползват”. Той е на мнение, че ДПС е сянката на властта и подкрепя ГЕРБ в ключови моменти, като за пример даде  гласуването за бюджета и за Изборния кодекс. Относно желанието на „АБВ” за коалиция с БСП, Ерменков изрази мнение, че този въпрос ще бъде обсъден на днешния пленум на БСП.  „Всеки, който ще доведе до обединение на леви партии на базата не на математика, а на принципи, е добре дошъл при нас”, каза още Таско Ерменков.", "date": "2019.02.17", "title": "Таско Ерменков: Битката в парламента не ние я загубихме, а демокрацията"}
{"url": "http://www.cross.bg/blagoevgrad-detza-morbili-1596744.html", "text": "/КРОСС/ Състоянието на 9-годишно дете, болно от морбили, остава тежко. То е с остра дихателна недостатъчност и е в интензивния сектор в областната болница в Благоевград.В реанимация е и 27-годишният мъж, при който също беше констатирана инфекцията. Неговото състояние се подобрява.Общо девет заразени деца се лекуват в Благоевград, две – в Гоце Делчев, а най-тежките случаи са насочени към София.Районната здравна инспекция в Благоевград обяви извънредни мерки за ограничаване на заразата. Под строг контрол са болничните заведения в областта, детските градини и училищата. Под карантина е и детското отделение на болницата в Разлог, което се оказа огнище на зараза. 15 деца там остават под наблюдение до края на месеца.", "date": "2019.02.17", "title": "Тежко е състоянието на 9-годишно дете - болно от морбили"}
{"url": "http://www.cross.bg/levski-gibelta-chasa-1596757.html", "text": "/КРОСС/ Проявите в Петрич по повод 146-годишнината от гибелта на Васил Левски ще започнат на 18 февурари от 10.00 часа с откриването на изложба на тема \"Левски в българската литература\" в Народно читалище \"Братя Миладинови\", съобщиха от общинския пресцентър.Час по-късно в Историческия музей ще бъде представена експозицията \"Апостолът на свободата\".В 13.00 часа е церемонията по награждаване на участниците в областния конкурс \"Левски - пример за величие\", организиран от Обединен детски комплекс-Петрич. В 18.00 часа от градския площад започва факелното шествие в памет на Апостола.Пред паметника на Народните будители ще се състои литературно-музикален спектакъл \"Дела трябват, а не думи\" и ще бъдат положени цветя и венци по повод годишнината от гибелта на Васил Левски.", "date": "2019.02.17", "title": "С факелно шествие в Петрич ще отбележат 146 години от гибелта на Васил Левски"}
{"url": "http://www.cross.bg/robles-fotograf-godini-1596763.html", "text": "/КРОСС/ Когато дълго отсъстваш от родината, в паметта ти остават само най-хубавите спомени.Срещата с родните места след много години, понякога може да се превърне в пълно разочарование и болка.Така се случва с пуерториканския фотограф Омар З. Роблес, който се завръща след много години. Като истински човек на изкуството, цялата горест, разочарование и любов към своята страна, той въплъщава в творбите си.Роблес го прави в емоционалното съчетание на танца и фотографията на фона на разрухата.Известният фотограф художник Омар З. Роблес (Omar Z. Robles) се завръща у дома в Пуерто Рико, след като 8 години е живял в Ню Йорке. Картината, която го посреща на някога процъфтяващия остров, дълбоко го поразява. Тежката, ужасяваща реалност болезнено ранява душата на твореца.Във фотопроекта, посветен на роднината му, Омар съчетава по неповторим начин изкуството на танца с фотографията.На снимките професионалните танцьори са на фона на руините на изоставените, мрачни здания на Пуерто Рико, предизвиквайки едновременно печал и възхищение.\"Градовете, които така обичах през младостта си, се бяха превърнали в градове-призраци. С тяхното изчезване спомените за нашата обща история също отиваха в небитието\", с мъка в сърцето разказва художникът - фотограф.Танцьорите - елегантни и грациозни, кръжат насред изоставените, полуразрушени улици.Природата, така любима за Роблес, е изобразена в тъмни тонове: тя сякаш поглъща разрушените жилища и многолюдни театри.Танцьорите символизират пуерториканците, които ще се въздигнат, опирайки се на своята история.Силните фотографии вълнуват до сълзи всеки, на който е познато чувството на мъка и обида за родината.", "date": "2019.02.17", "title": "Танци сред руините, които трогват до сълзи"}
{"url": "http://www.cross.bg/dzhykanovich-partiyata-gora-1596758.html", "text": "/КРОСС/ Няколко хиляди души протестираха снощи в Подгорица срещу правителството на президента на Черна гора Мило Джуканович заради обвинения в корупция, предаде БТА.Демонстрантите в столицата на Черна гора скандираха „Мило – крадец“ и „Оставки“, настоявайки и за оставката на премиера Душко Маркович, близък до Джуканович, съобщи Асошиейтед прес.Синиша Грубиша, една от организаторките на протеста, призова за смяна на властта, посочва Франс прес.Това е втората демонстрация от началото на февруари в черногорската столица, организирана от гражданската инициатива „Движение-бунт 97 000“. Протестите започнаха, след като бивш приближен на Джуканович обвини в корупция президента и неговата Демократична партия на социалистите.Много демонстранти носеха пликове като символ на скандала.Бизнесменът Душко Кнежевич, разследван за предполагаемо пране на пари (на обща стойност 500 милиона евро), неотдавна разкри, че е дарил 97 000 евро в брой (в плик) на партията на Джуканович преди парламентарните избори през 2016 г.Лидерите на партията в крайна сметка признаха, че бизнесменът, който избяга в Лондон, е направил дарението.Агенцията за борба с корупцията установи, че партията е нарушила закона за финансиране на политическите формации.Организаторите призоваха за нов протест следващата събота.", "date": "2019.02.17", "title": "Хиляди на протест в Черна гора срещу правителството"}
{"url": "http://www.cross.bg/ochite-zhelyazkov-mityo-1596760.html", "text": "/КРОСС/ Специализираният наказателен съд остави за постоянно в ареста Димитър Желязков – Митьо Очите с аргумент, че на свобода може да извърши друго престъпление.  Съдът обяви, че от доказателствата по делото може да се направи обосновано заключение, че Желязков е извършител на по-голямата част от престъпленията. Митьо Очите е обвинен като лидер на престъпна група за рекет, побои и палежи.Той бе арестуван в Турция през август и екстрадиран в България на 15 февруари. Пред съда бяха представени част от показанията на 12-те анонимни свидетели по делото. Някои от тях твърдят, че бандата на Очите е контролирала силово бизнеса с погребалните агенции в Бургас.Собственик на едно от бюрата е бил принуден да прехвърли бизнеса си на посочени от бандата хора. Негова колежка е трябвало да прехвърли джипа си, се твърди в анонимните показания. Някои търговци са плащали по 20% от печалбата си, за да бъдат оставени на мира, казват свидетелите. Стигало се е и до палежи на катафалки, за което бандата плащала около 1000 лв.Свидетелите обясняват, че бандата на Очите разполагала с наказателна бригада, за да контролира и дилърите на наркотици.\"Цялата обвинителна позиция на прокуратурата се свежда до коментар на група свидетели със скрита самоличност. В техните показания няма конкретика. Кажете ми, има ли и половин грам наркотично вещество, иззето по делото. Достатъчно е някой да каже името на Димитър Желязков и всичко се приема абсолютно безкритично“, каза адвокат Илиян Василев, цитиран от “24 часа“.Той обясни, че в подслушаните разговори на предполагаемата банда за изнудване на погребални агенции няма ни един записа разговор на Желязков. По време на заседанието съдия Николай Димитров обясни, че по делото няма доказателства, че Желязков се е скрил умишлено от властите в Турция.Обвиняемият обясни, че дори не е получил призовка да се яви пред прокуратурата “Нямал съм намерение да избягам, нямал съм такава мисъл въобще. Просто трябваше да ми пратят призовка. Ако знаех (че ме търсят), нямаше да тръгвам за чужбина\", каза Митьо Очите. Той се оплака от престоя си в турския арест през последните пет месеца. По думите му за 54 души е имало 24 легла.“По земята спяхме. Беше ужас“, каза той. Все пак остава в ареста Съдът обяви, че действително има влошаване в медицинското състояние на задържания, но от медицинската експертиза не можело да се направи извод, че Очите не може дастои в ареста. Лекарите все пак са препоръчали Митьо Очите да се оперира.Заседанието по делото се забави, защото адвокатът на Желязков поиска да бъде извикана линейка, защото клиентът му имал кръвоизлив.Той обясни, че Очите имал неизвадени куршуми в тялото си.Оказа се, че Очите има херния и други проблеми, които налагат операция. Обвиняемият каза, че обвиненията срещу него се крепят на слухове и анонимни свидетели. Той каза, че се притеснява само за здравето си и е бил в Турция за лечение, а не да се укрива.\"Отидох на лекар в Турция.Там съм опериран. Имам документи, бях на преглед\", каза Желязков.", "date": "2019.02.17", "title": "Митьо Очите остава в ареста, обвиняван в контрол над погребалния бизнес в Бургас"}
{"url": "http://www.cross.bg/shose-tzarigradsko-goryblyane-1596805.html", "text": "/КРОСС/ Километрично задръстване на бул. \"Цариградско шосе\" в София заради протест. Жители на кв. \"Горубляне\" блокираха двупосочно кръстовището с улиците „Павел Красов“ и „Димитър Пешев“. Недоволството бе срещу „принудителното отреждане на терени за зелени площи“ и липсата на детски площадки, велоалеи, канализация и тротоари в столичния квартал, посочиха организаторите.Недоволството блокира \"Цариградско шосе\" при улиците „Павел Красов“ и „Димитър Пешев“. Полицията се е опитала да не допусне протестиращите до кръстовището, твърди Янита Тарабанова от Инициативен комитет „Горубляне“. Причината за протеста е, че общината блокира имоти на жители от \"Горубляне\" за неопределено време, а в същото време отдава своите имоти под наем, обясни Тарабанова: \"Автокъщите, които са върху тротоара на \"Самоковско шосе\", който е публична собственост и би трябвало да се ползва от всички, всъщност СО го дава под наем на автокъщи. Градинката на кръстовището на \"Павел Красов\" със \"Самоковско шосе\", беше градинка 5 декара, в момента е оградено със стъклена ограда и отново е автокъща. Когато питаме СОС защо отдават всички терени, които са на СО и са в рамките на \"Горубляне\", те все пак са общински, защо не са градинки, те ни казват, че Столична община трябва да печели от терените си\".Протестът продължи до 19 часа. Движението по булеварда беше освободено преди това.", "date": "2019.02.17", "title": "Протест предизвика огромно задръстване на „Цариградско шосе“"}
{"url": "http://www.cross.bg/kyba-suobshtiha-charlz-1596761.html", "text": "/КРОСС/ Принц Чарлз ще направи първата досега визита на член на британското кралско семейство в Куба. Това ще се случи през март, съобщиха от кабинета на престолонаследника.Принцът и съпругата му Камила, херцогинята на Корнуол, ще направят четиридневно посещение в Куба по време на по-широка обиколка на Карибите, съобщиха от официалната му резиденция.", "date": "2019.02.17", "title": "Принц Чарлз на първа кралска визита в Куба"}
{"url": "http://www.cross.bg/ninova-pari-venetzyela-1596765.html", "text": "/КРОСС/ Лидерът на БСП Корнелия Нинова предложи парламентарната група на партията да напусне българското Народно събрание.Като доводи червената лидерка посочи ниското доверие в законодателната власт.\"Законодателният орган, върховният орган в държавата се ползва с 8 % доверие. Вместо там да се правят и коват истинските закони, които да подобряват живота на българските граждани се прави тежък лобизъм в интерес на фирми и олигарси и се правят задкулисни партийни договорки\", настоя Нинова, цитирана от \"Фокус\".Тя посочи, че столетницата няма място в тези договорки и в този тип законодателство.\"Предложихме своята алтернатива, с алтернативен бюджет. Нищо от това не се приема. Парламентът не е превърнат в място, където се водят спорове за политики, а място, където се водят жълти спорове, обидни дебати\", обоснова се Нинова.Тя предложи Пленумът да обсъди този въпрос и постави следните условия пред управляващото мнозинство - ГЕРБ, Патриоти, ДПС и \"Воля\": избор на нова ЦИК, отмяна на срамните среднощни гласувания по ИК, връщане на преференцията и започване отново на дебата за машинното гласуване.\"Не се притесняваме от това, че сме единствените и различните. Когато се бориш със задкулисието, няма как да застанеш от другата страна. Не сме в изолация, защото сме с онези български граждани, които се борят с този модел\", заяви още лидерът на БСП.Със случая „Гебрев“ и евентуалното пране на пари във Венецуела ГЕРБ ни отдалечават със светкавична скорост от европейското бъдеще - Шенген и Еврозоната. Това каза лидерът на БСП Корнелия Нинова в политическия си доклад по време на заседанието на Националния съвет на партията.Нинова отчете пред Пленума, че са ни връхлетели скандали отвън.\"С отравянето или опита за убийство на г-н Гебрев и евентуалното пране на пари от Венецуела през България. Четири години българските институции, българското правителство е знаело за първия случай за г-н Гебрев, защото е правило разследване и си е мълчало. За да дойде момент външни партньорски служби и посланици да поставят много категорично въпроса в България\", посочи Нинова, цитирана от \"Фокус\".Тя коментира и съмнението, че пари от Венецуела са били изпрани през българска банка.\"Второто събитие с международен привкус - това за съмнение за пране на пари от Венецуела през българска банка, се случи в момента, в който българското правителство излезе с позиция срещу президента Мадуро\", заяви лидерът на БСП.\"В същото време държавната петролна компания е превеждала пари в България. Това е стряскащо и показва няколко неща. Ако българските служби и институции за знаели за това и са го премълчали, те са съучастници. Ако не са знаели, то те са неспособни да гарантират националната сигурност на България“, подчерта Корнелия Нинова.", "date": "2019.02.17", "title": "Нинова зове: Парламентарната група на БСП да напусне НС! "}
{"url": "http://www.cross.bg/borisov-britanskite-razgovora-1596804.html", "text": "/КРОСС/ Премиерът Бойко Борисов е провел телефонен разговор с британския си колега Тереза Мей, информират от правителствената пресслужба. В рамките на разговора, който се е състоял по нейно искане, Мей е отправила молба за подкрепа за постигане на повече гъвкавост от страна на всички в Европейския съюз при договарянето на въпроса с границата между Северна Ирландия и Република Ирландия и постигането на споразумение за Брекзит до 29-и март.Премиерът Борисов е подчертал насоките, в които е изключително важно да се постигне договореност не само за ЕС, но и за нашата страна. Българският премиер е отбелязал, че темата е от съществено значение за България заради големия брой българи в Обединеното кралство и заради британските граждани, които живеят у нас. По време на разговора Мей е благодарила на Борисов за навременното сезиране на британските власти по случая „Гебрев“ и за включването на британски екип при разследването. ", "date": "2019.02.17", "title": "Борисов обсъдил по телефона с Мей темата за Брекзит "}
{"url": "http://www.cross.bg/zarkov-krym-iskat-1596764.html", "text": "/КРОСС/ \"Ако целият изборен процес по същество е делегитимиран, от това няма да спечели никой\" това коментира в интервю за предаването „Неделя 150” по БНР Крум Зарков от БСП. „През 2015-а, онзи референдум, който се проведе, партиите, включително БСП, го проспаха. Направихме се, че не го виждаме. Сега се опитваме да обясним на хората, че те не са разбрали, какво искат”, изтъкна Зарков. „Възможно е всички да не са разбрали, както точно искат. Но всички знаят, както не искат. А това, което не искат е случващото се в момента, с цялата порочност на начина, по който се редят листи и начина, по който се налагат партийните ръководства. И въобще, гражданите се чувстват обезсърчени, без значение в този процес”, заяви социалистът. „Разбираме, че ако продължаваме да се правим на глухи, системата ще бъде пометена. И то не изборната система, а нещо по-важно – парламентарната система. Смея да твърдя, че в българските условия, парламентаризмът е последен репер на политическата свобода. И ние ще го загубим, хитрувайки непрекъснато”, категорично заяви Крум Зарков по въпроса за преференциалния вот. Той изказа мнение и по въпроса за корпоративния вот: „Листите не са застраховани от корпоративно влияние, а напротив. Никой не пречи на първия, втория, третия, също да води преференциална кампания, за да се получи състезание, както с опонентите, така и вътре в самата листа. Т. е., с времето, с налагането на цялата тази практика, целият изборен процес би трябвало да стане и ще стане много по-състезателен и оттам, би трябвало, много по-честен”. „В момента една трета, почти, от народните представители са избрани преференциално, почти една трепа. Ако важаха правилата, които гласувахме тази седмица тогава, днес щеше да има нула преференциално избрани народни представители. Така че, сега да обясняват, че всъщност това не е отмяна, а нов праг и т. н. е абсолютно несериозно”, каза още Крум Зарков.  ", "date": "2019.02.17", "title": "Крум Зарков: Ако целият изборен процес по същество е делегитимиран, от това няма да спечели никой"}
{"url": "http://www.cross.bg/chaiina-sim-karta-telekom-1596767.html", "text": "/КРОСС/ Чайна Телеком, един от трите телекомуникационни оператора на Китай, издаде първата 5G СИМ-карта за мобилен телефон на Пан Шъ'и, председател на Сохо Чайна (Soho China).Този ход е символичен, тъй като СИМ-карта все още не може да бъде използвана, но е знак за сътрудничеството между двете страни в комерсиализирането на 5G мрежата.През януари Чайна Телеком и Сохо Чайна постигнаха споразумение, според което мобилният оператор ще предостави 5G покритие на търговските имоти на строителната компания в Пекин, предаде bulgarian.cri.cn.Чайна Юником и Чайна Мобайл също разкриха плановете си за 5G. В своя профил в микроблога Уейбо Чайна Юником заяви, че е предала официално машината за тестване на 5G смартфони. Докато Чайна Мобайл тази година ще се фокусира върху тестовете за мащабите на 5G терминалите.Според китайското Министерство на промишлеността и информационните технологии, страната ще ускори издаването на лицензи за търговия, през първата половина на годината ще пусне чипове за 5G терминали, а в средата на 2019 - за смартфони.", "date": "2019.02.17", "title": "Чайна Телеком издаде първата 5G СИМ-карта"}
{"url": "http://www.cross.bg/vchera-gara-intzidenta-1596752.html", "text": "/КРОСС/ Счупена стрелка е причината за инцидента вчера на гара Пловдив. Твърдението е на зам.-директорът на фирмата превозвач Булмаркет\" Светослав Първанов. Пред Нова телевизия той заяви, че от фирмата не са органи, които могат да обвиняват, но очакват обективно разследване, съответните институции да си свършат работата и да се преустанови действието на факторите, които могат да доведат и до други подобни инциденти.\"Скоростта, с която се е движила композицията в района на инцидента, е била около 33 км/ч\", информира Първанов. Днес ще бъдат свалени и данните от черната кутия на локомотива, но според представителят на\"Булмаркет\" те само ще докажат допълнително тези факти.По думите на Светослав Първанов представители на фирмата са участвали в комисията по оглед на мястото на инцидента вчера, която също е установила счупването на стрелката.Днес предстои локомотивът да бъде вдигнат, след като вчера цистерните, превозващи пропан-бутан са били обезопасени. Няма опасност на населението, както не е имало вчера. Снощи към 19.30 часа беше пуснато напрежението, а машините пуснати по релсите в 21.30 часа. От БДЖ посниха, че, за да бъде въстановено движението, първо дерайлиралите цистерни и локомотиви са изтеглени. Към момента всички влакове се движат по график и няма закъснения.Припомняме, фирмата \"Булмаркет\" бе превозвач и на товара, който предизвика трагичния инцидент в Хитрино преди две години, а вчера стана ясно и че локомотивът, дерайлирал на гара Пловдив, е същият, който е теглил композицията през Хитрино.От НКЖИ отричат обаче обвиненията и засега не може категорично да се каже чия е вината и каква е причината за инцидента от вчера. Предстоят измервания, както и да се провери състоянието на локомотивите. Падането на локомотива също може да причини скъсване на стрелката.", "date": "2019.02.17", "title": "Вдигат дерайлиралия локомотив от гара Пловдив"}
{"url": "http://www.cross.bg/porsche-vnosnite-yvelichenie-1596748.html", "text": "/КРОСС/ Porsche започва кампания за уведомяване на своите клиенти на територията на Обединеното кралство за вероятно увеличение на вносните такси в случай на Brexit без сделка.Поради възможното нарастване на митото с 10% бъдещите собственици на марката, направили заявка за закупуване на нов автомобил след 18 януари, ще трябва да подпишат договор. В него те ще дадат съгласието си за увеличената крайна цена, като тя ще бъде факт, само ако Великобритания напусне ЕС без конкретна сделка за вносните мита.Говорител на Porsche пояснява, че от компанията се стремят да предоставят максимално подробна информация за развитието на ситуацията. В изявлението се посочва също, че предоставянето на детайлна информация се прави, за да може бъдещите клиенти на производителя да планират по-нататъшните си решения. Самото оттегляне на Великобритания от Европейския съюз трябва да стане на 29 март, но въпреки това все още не е подписано споразумение, касаещо по-нататъшното развитие на автомобилната индустрия.Междувременно от дружеството на производителите и търговците на автомобили предупредиха, че подобно увеличение може да доведе до повишаване на цената с повече от 20 000 паунда в зависимост от модела на марката.", "date": "2019.02.17", "title": "Brexit вдига цените на Porsche за Острова с 10%"}
{"url": "http://www.cross.bg/ergenite-momite-momi-1596747.html", "text": "/КРОСС/ Три седмици преди Сирни заговезни в някогашното село Дивдядово, сега е квартал на Шумен, се е провеждал старинен обичай, известен под наименованието „Сляпа неделя“, който показва едно коренно различно отношение към старите моми и ергени.Женитбата е натоварена с особено голяма роля в българската история, а отклонението от семейната норма не се приема добре, дори социумът е изработил различни механизми за \"въдворяване\" на обществен ред и сред най-непокорните. Появи ли се някой ерген или мома, дърпащи се от венчилото - то решение има, посочва етнологът д-р Ивелина Ефтимова от Шуменския университет.И за него научаваме от годишника на музеите в Северна България от 1993 г., където е публикувана статията на Нели Желева за \"Сляпата неделя\".Първата информация за обичая е събрана по време на подготовката на групата за автентичен фолклор от с.Дивдядово за националния събор в Копривщица през 1991 г. Сведенията, върху които се основава това изследване се отнасят за времето до края на 19 в.„Сляпа неделя“ се прави три седмици преди Сирни заговезни. Това е времето, когато активният период на сватбите е към края си и когато характерното за него празнично настроение, веселие и надежда по естествен начин хармонира на възраждащата се и обновяваща за нов живот природа.\r\n", "date": "2019.02.17", "title": "Днес е „Сляпата неделя“ - ето какво се случва с момите и ергените"}
{"url": "http://www.cross.bg/godina-kilograma-oskar-1596731.html", "text": "/КРОСС/ 91-ва церемония по връчването на престижните кино награди „Оскар“ ще се проведе на 24 февруари в  в Лос Анджелис.Вече са ясни и подробности от менюто, което се подготвя за 25-та родена година под вещото ръководство на шеф Волфганг Пук.Той съставя менюто за Бала на губернатора, на който ще се почерпят победители и победени, след като бъдат раздадени наградите „Оскар“. И тази година за звездите на Холивуд е подготвен списък със специалитети, за които вече са подготвени 240 килограма говеждо от Кобе, 15 килограма хайвер, 250 омара от Мейн и 350 килограма риба тон.Иберийска шунка от ИспанияЯпонско говеждоОмариПредястия-сьомга под формата на Оскар, статуетката за наградите.", "date": "2019.02.17", "title": "В кухнята на Оскарите: омари, сьомга, ягоди с шоколад и първокласно вино"}
{"url": "http://www.cross.bg/zatvora-lideri-zashtoto-1596750.html", "text": "/КРОСС/ Двеста хиляди души (по данни на полицията) протестираха вчера в Барселона срещу съдебния процес на 12-те каталунски лидери, обвинени заради организирането на референдума за независимост през 2017 г., предадоха Франс прес и Ройтерс.Регионалният президент Ким Тора и председателят на каталунския парламент Роже Торент също се включиха в мирното шествие, в което според организаторите са участвали 500 000 души, предава БТА.Демонстрантите носеха каталунски синьо-червено-жълти знамена и плакати с надпис \"Свобода за политическите затворници\" и \"Самоопределението не е престъпление\".Процесът срещу 12-те сепаратистки лидери, някои от които са в затвора от край на 2017 или началото на 2018 г., започна тази седмица в Мадрид.\"Дойдох, защото това са хора с деца, които са в затвора от много време. Не е честно, защото ние всички гласувахме, значи всички трябва да сме в затвора\", каза една от участничките, 70-годишна пенсионерка, която е гласувала на референдума през 2017 г. и иска Мадрид да разреши нов вот.", "date": "2019.02.17", "title": "200 000 на протест срещу процеса на каталунските лидери  "}
{"url": "http://www.cross.bg/kyustendil-pazara-politziyata-1596754.html", "text": "/КРОСС/ Един мъж е починал, а други четирима са пострадали при сбиване между две групи, едната от ромския квартал \"Изток\" в Кюстендил.  Сигналът е подаден в полицията около 07:30 ч. тази сутрин. Боят е започнал пред заведението Иридиум. Удари са нанасяни с твърд предмет и нож. Починалият е 35-годишен мъж от ромски произход, предава \"Дарик\". Предприети са незабавни издирвателни действия, има заведени в полицията за снемане на обяснения и изясняване на инцидента.Проверява се и версията, че е възпроизведен и изстрел.Конфликтът е продължил в посока пазара и Районната служба Пожарна безопасност и защита на населението. Главната улица Цар Освободител е блокирана от пазара до ул. „Константинова баня”.", "date": "2019.02.17", "title": "Един убит и петима ранени след масов бой пред дискотека в Кюстендил"}
{"url": "http://www.cross.bg/pytin-rysiya-makron-1596742.html", "text": "/КРОСС/ Президентите на Русия и Франция Владимир Путин и Еманюел Макрон са разговаряли по телефона за Сирия и Украйна.Това съобщиха от пресслужбата на Кремъл, цитирана от БНР.Путин е информирал Макрон за резултатите от преговорите на 14 февруари в Сочи между лидерите на страните гаранти на Астанинския процес. Президентите на Русия и Франция са отбелязали необходимостта от напредък на вътрешносирийския политически диалог, на първо място, от започването на работа в най-скоро време на конституционния комитет.Двамата са обсъдили също така ситуацията в Североизточна Сирия и в зоната за деескалация в провинция Идлиб. Президентът Путин е запознал френския си колеги с данните за подготвяна от сирийските бунтовници провокация с химически отровни вещества. По темата Украйна руският президент е обърнал внимание върху, по думите му, засилващата се антируска пропаганда в навечерието на украинските президентски избори. Владимир Путин е подчертал, че решението на украинските власти да не допуснат руски наблюдатели до изборите и отказът от създаването на избирателни участъци в Русия противоречат на общоприетите демократични норми и принципите на Организацията за сигурност и сътрудничество в Европа. ", "date": "2019.02.17", "title": "Путин и Макрон разговарят по телефона за Сирия и Украйна"}
{"url": "http://www.cross.bg/gradysa-slab-ymeren-1596743.html", "text": "/КРОСС/ Истинска пролет през февруари! Слънцето ще ни радва в цялата страна.Ще духа слаб до умерен вятър от запад-северозапад.Дневните температури ще се повишат още малко и максималните ще са между 10 и 15 градуса.Над планините ще е предимно слънчево. Вятърът ще утихва и след обяд ще е слаб до умерен от север-североизток. Максималната температура на височина 1200 метра ще е около 6 градуса, на 2000 метра - около 0 градуса.", "date": "2019.02.17", "title": "Истинска пролет през февруари!"}
{"url": "http://www.cross.bg/voiina-vtorata-lokomotiv-1596766.html", "text": "/КРОСС/ 100-тонен парен локомотив пристигна от Виена на пристанището в Русе. Той беше транспортиран с кораб по река Дунав, за да бъде предаден за пълна реставрация в София.Машината е произведена по време на Втората световна война, а след края й остава в бившата ГДР. През последните 20 години е експонат в жп музея във Виена. обясни пред Нова телевизия Веселин Рубчев, собственик на кораба, с който влакът е докаран в България.Въпросният плавателен съд издържал на двойно по-голямо натоварване.Около 1 милион лева ще получи фирмата, която ще реставрира локомотива. Очаква се в срок от 9 месеца той да бъде готов.", "date": "2019.02.17", "title": " Уникален локомотив от Втората световна война пристигна у нас"}
{"url": "http://www.cross.bg/goryblyane-protest-izlizat-1596739.html", "text": "/КРОСС/ Жителите на столичния квартал \"Горубляне\" отново излизат на протест. Очаква се около 200 души да блокират ключовото кръстовище на бул. \"Цариградско шосе\", ул. \"Павел Красов\" и ул. \"Димитър Пешев\" между 16 и 19 ч., се съобщава във Фейсбук страницата на Горубляне.Една от причините за недоволството е \"дискриминацията\", според протестиращите, \"на нискоетажните квартали спрямо панелните жилищни комплекси\". В съобщението за протеста се посочва още, че в квартала няма достатъчно детски площадки, изградена канализация, тротоари, велоалеи, градски транспорт. ", "date": "2019.02.17", "title": "Жителите на столичния квартал \"Горубляне\" отново излизат на протест"}
{"url": "http://www.cross.bg/prof-bivsh-aktyor-1596736.html", "text": "/КРОСС/  режисьор, банкер, бивш подуправител на БНБ, началник на IV хирургична клиника в УМБАЛСМ \"Пирогов\", член на лигата \"Лекарите, на които вярваме\", музикант, юрист, бивш министър на правосъдието, социолог, директор на агенция \"Сова-Харис\", легендарен лекоатлет, олимпийски медалист, председател на Комисията за отнемана незаконно придобито имущество, скулптор, актьор, онколог, бивш зам.-председател на 43-ото Народно събрание, актьор, режисьор, експерт в Световната организация по интелектуална собственост ", "date": "2019.02.17", "title": "Родени на 17 февруари "}
{"url": "http://www.cross.bg/alibaba-gostite-litzeto-1596728.html", "text": "/КРОСС/ Черни роботи във формата на диск и височина около един метър носят храна и нови кърпи във футуристичния хотел FlyZoo на Alibaba Group Holding, пише Ройтерс.Роботите са част от високотехнологични инструменти, които според Alibaba съкращават драстично разходите на хотелите за човешки труд и премахват необходимостта гостите за взаимодействат с други хора.290-те стаи на FlyZoo, който официално беше открит миналия месец, са инкубатор на технологии, които Alibaba иска да продава на хотелиерската индустрия в бъдеще, и възможност да покаже силата си в изкуствения интелект.Експериментът подлага на изпитание и нивата на приемане на търговията без участието на хора в Китай – страна, където технологиите за споделяне на данни се посрещат с готовност и дори ентусиазъм.В хотела леко осветени стени панели напомнят за интериора на холивудски космически кораб. Гостите се чекират на подиуми, които сканират лицето им, както и данните от паспорта им или друг документ за самоличност. Посетителите с китайски документ за самоличност могат да сканират лицето си, като използват смартфона си за предварително чекиране.Асансьорите сканират отново лицето на гостите, за да проверят етажа им, а вратите на хотелската стая се отварят с друго сканиране на лицето.В стаите се използва технология за гласови команди на Alibaba за промяна на температурата, пускане на пердетата, нагласяване на осветлението и поръчване на обслужване по стаите.В ресторанта на хотела по-високи роботи във формата на капсула носят храната, която гостите са поръчали чрез приложението на FlyZoo, докато са в отделен бар. Голяма роботизирана ръка може да смеси над 20 различни вида коктейли. Камери за лицево разпознаване прибавят автоматично таксите за стаята.За отчекиране гостите натискат бутон на приложението, след което стаята се заключва и те плащат автоматично чрез онлайн портфейла на Alibaba. След като направят това, данните от сканирането на лицето на гостите автоматично се изтриват от системите на Alibaba.FlyZoo се намира в град Ханджоу, на 170 км югозападно от Шанхай и на кратко разстояние от централата на Alibaba. Цената на стаите започва от 1390 юана (205 долара) на вечер.В хотела работят и хора, но Alibaba отказва да уточни колко точно. Сред тях са главните готвачи и чистачките, както и служители на рецепцията, помагащи с обичайните процедури по чекиране на гостите, които не искат лицата им да бъдат сканирани и желаят да използват електронни карти за ключ.Но развитите технологии, включващи лични данни, включително лицево разпознаване, стават все по-популярни в Китай, където регулациите са минимални, а правителството създаде проекти за публично наблюдение, които използват биометрични данни.Alibaba създаде и други силно автоматизирани проекти за книжарници и хранителни магазини.Магазините за хранителни стоки на компанията Hema са добре приети и вече наброяват около сто в цялата страна.Целта на тези проекти е от една страна да развиват изкуствения интелект и друга високотехнологична експертиза, които ще засилят предлагането в електронната търговия на Alibaba, както и развитието на нови бизнес области в момент на забавяне на ръста на приходите от електронна търговия, отчасти заради търговската война между САЩ и Китай.Alibaba възнамерява да построи и други хотели, но те ще бъдат използвани главно от служителите на компанията, които са в командировка в централите на компанията в Пекин и Шанхай.", "date": "2019.02.17", "title": "Във футуристичния хотел на Alibaba роботи носят кърпи и разбъркват коктейли"}
{"url": "http://www.cross.bg/chasa-pens-telegraf-1596737.html", "text": "/КРОСС/ Акцент в неделния брой на вестник „24 часа“ е намерението на вицепрезидента на Съединените щати Майк Пенс да посети България до края на годината. Пенс и премиерът Бойко Борисов вчера проведоха среща в рамките на конференцията по сигурност в Мюнхен. „ГЕРБ чака ветото върху Изборния кодекс, за да го отхвърли“, твърдят източници на вестник „24 часа“. Няма конституционно основание за вето, преференциите не фигурират в конституцията, казва за изданието председателят на парламентарната правна комисия Данаил Кирилов. По думите му със завишения праг не се отнема преференцията, а даже се стимулира. Акцент в неделния брой на вестник „24 часа“ е намерението на вицепрезидента на Съединените щати Майк Пенс да посети България до края на годината. Пенс и премиерът Бойко Борисов вчера проведоха среща в рамките на конференцията по сигурност в Мюнхен.Инцидентът с дерайлирали товарни вагони, превозващи пропан-бутан, е друга тема на столичните вестници. „Пловдив се размина с второ Хитрино“ пише в заглавие „Телеграф“. Композицията с цистерни е била теглена от локомотив на превозвача „Булмаркет“.  Този път няма пострадали, нито опасност за населението. Генералният директор на „Железопътна инфраструктура“ Красимир Папукчийски казва за вестника, че в резултат на съобразената скорост на влака щетите са малки. От фирмата съобщиха официално, че според тях причината за инцидента е лошото състояние на железопътната инфраструктура в района на гарата.На 220 българи миналата година е поставена ваксина срещу бяс в Спешното отделение на Александровска болница, съобщава за „Телеграф“ началникът му д-р Николай Хубанов. Най-често идват хора, нападнати от домашни или улични кучета и котки. Ваксини си поставят и наши туристи, ухапани от маймуни в Африка, докато са на екзотични пътешествия. Бяс в България в момента няма, но заболяването е смъртоносно. Ако човек бъде ухапан от болно животно и не бъде имунизиран, последиците са тежки и фатални, коментира лекарят.", "date": "2019.02.17", "title": "Преглед на печата за 17 февруари"}
{"url": "http://www.cross.bg/snimkite-epizod-eiibrams-1596725.html", "text": "/КРОСС/ Официално – снимките на „Междузвездни войни: Епизод IX“ приключиха, съобщава digitalspy.com. Новината беше съобщена лично от режисьора на култовата сага Джей Джей Ейбрамс в личния му профил в „Туитър“, където публикува и снимка, на която актьорите Дейзи Ридли, Оскар Айзък и Джон Бойега се прегръщат след края на снимките.„Чувствам се така, сякаш е нещо нереално. Но днес приключихме снимките на Епизод IX. Няма достатъчно думи, с които да изразя огромната си благодарност към този наистина магичен екип и актьорския състав. Вечно ще ви бъда задължен“, написа под снимката Ейбрамс.Епизод IX ще сложи край на последната трилогия на междузвездната поредица. Филмът тръгва по кината на 19 декември с премиера във Великобритания, а ден по-късно и в САЩ.", "date": "2019.02.17", "title": "Приключиха снимките на „Междузвездни войни: Епизод IX“"}
{"url": "http://www.cross.bg/tochki-klasira-vladinova-1596732.html", "text": "/КРОСС/ Българската гимнастичка Невяна Владинова остана на седмото място в многобоя и се класира за финалите на всички четири уреда на турнира Гран При в Москва.Грацията ни събра обща оценка от 75.950 точки. Плевенчанката получи оценки от 19.150 точки на обръч, 19.900 на топка, 18.950 на бухалки и 17.950 на лента.Шампионка пък стана рускинята Дина Аверина с 84.200 точки. Финалите на отделните уреди са днес. ", "date": "2019.02.17", "title": "Невяна Владинова се класира за финалите в Москва"}
{"url": "http://www.cross.bg/tema-istoriya-zhivot-1596734.html", "text": "/КРОСС/  Изборният кодекс през погледа на опозицията. Говори Таско Ерменков от БСП. Даниел Вълчев: Законодателният лабиринт на България. СПА или музей? Съдбата на Централната баня в София. Говорят Виргиния Захариева, Марина Едрева и Иво Анев. Екслузивно: Захари Бахаров - време е за \"Денят на бащата\". В навечерието на Деня на Левски - Марио Мишев, Иван Кънчев и Мартин Чорбаджийски. Младите на сцената: Ива Янкулова и Ненко Милков.  Те са сурови мъже, а оръжието е техен приятел, а мисиите зад граница - професия. Защо мисията „Цивилен живот\" е по-голямот опредизвикателство? Тя беше политик и съпруга на вицепремиер. Днес е латинодива. За обратите в живота, говори Ива Йорданова, бивша - Лукарска. „Менделсон\": Любовната история на Евгени и Мариела Будинови. Вълнуващите истории зад любимите и собствени песни на Белослава, Дони и Нети, и Данчо Караджов.  Българките, които променят света. Защо страната ни е на второ място в Европа по брой на жени-учени? Саунтракът на моя живот: Стефан Димитров, пред Мариян Станков - Мон Дьо. Първата адреналинка - Ени, която проби на Бродуей. Неразказаната история на майстора, който изработи 800 каба-гайди. ", "date": "2019.02.17", "title": "Теми и гости в сутрешните блокове на телевизиите на 17 февруари"}
{"url": "http://www.cross.bg/suvet-partiyata-natzionalniya-1596741.html", "text": "/КРОСС/ Националният съвет на БСП ще проведе редовно заседание. То ще започне в 11.00 ч. в зала „Александър Лилов“ в централата на партията.По първа точка лидерът на БСП Корнелия Нинова ще представи своя доклад за актуалната политическа обстановка и задачите пред партията.Дневният ред на Пленума включва още коалиционната формула за участие на БСП в евроизборите, актуализиране на Правилника за регистрация и осъществяване дейността на идейно-политическите и професионално-творческите партийни структури и приемане на Правилник за електронното участие в дейността на партията, както и План за работата на Националния съвет за първото полугодие на 2019 г.На вниманието на членовете на Националния съвет на БСП се поставя и избора на нов главен редактор на вестник „Дума“.Процедурата по избор на нов главен редактор бе открита от Националния съвет на партията на 11 ноември 2018 г. Кандидатите за длъжността са двама: Ивелин Николов и Таня Джаджева.", "date": "2019.02.17", "title": "Националният съвет на БСП провежда редовно заседание"}
{"url": "http://www.cross.bg/chasa-sustoi-provede-1596735.html", "text": "/КРОСС/От 10.30 часа Националният военноисторически музей (НВИМ) ще отбележи годишнината от обесването на Левски с безплатна семейна образователна програма, посветена на делото на Апостола.От 11.00 часа в централата на БСП на ул. \"Позитано\" №20 ще се проведе заседание на Националния съвет на партията.От 12.00 часа ще се състои церемонията по награждаване на призьорите от националния автомобилен шампионат по драг за 2018 г. Те ще получат своите отличия в ресторант „Планет“ на бул. „България“ 1.От 14.00 часа в зала 11 на НДК („Люмиер-Лидл”) ще се проведе първият Евъргрийн фест София 2019.Ог 12.00 часа пред барелефа на Апостола в манастира „Св. Петка Мулдавска“ ще се състои възпоменателна церемония, където свещеници от асеновградската епархия ще отслужат панихида и ще се поднесат венци и цветя.От 9.00 часа ще се състои кукерски празник на кукерска група „Козият рог“ в ж.к „Меден рудник“.От 11.00 часа в Експоцентър „Флора“ солисти от Държавна опера – Бургас ще изнесат камерен концерт – матине.От 12.00 часа групата „Доброволно чистене – Велико Търново“ организира почистване на църквата „Св. Св. Петър и Павел“.От 12.00 часа доброволци организират почистване на района около църквата „Св. Св. Петър и Павел“. Сборният пункт е крепостта „Царевец“.От 14.00 часа в Спортна зала „Никола Петров” ще се проведе среща по хандбал от „А” Регионална група за мъже между отборите на ХК „Локомотив” гр. Горна Оряховица и ХК „Пирин” гр. Гоце Делчев.От 09.30 часа Белоградчишкият епископ Поликарп ще оглави Архиерейска света Литургия в храм „Възнесение Господне“.В 11.00 часа на централния площад в квартал „Генерал Николаево“ ще се състои награждаването на победителите в ежегодния конкурс „Винария“. Първенецът в категорията за червени вина ще получи голямата награда и титлата Цар на виното.От 10.00 часа в читалище „Братство” ще се състои детски турнир по шахмат „За буквите”.От 09.00 часа Константийският епископ Яков ще оглави Архиерейска света Литургия в храм „Св. Атанасий“ в село Мало Конаре.От 11.00 часа в в Книжарница с мисия „Надежда“ ще бъде представена първатa двуезична стихосбирка на младата поетеса Лилия Драганова - „Мост към корените“.От 11.00 часа в Градския парк ще започне празникът „Пазим духа на виното“. ", "date": "2019.02.17", "title": "Предстоящи събития в страната на 17 февруари"}
{"url": "http://www.cross.bg/teodor-hristiyanite-kazal-1596721.html", "text": "/КРОСС/ Царете Максимиан и Максимин, които живеели в началото на IV век, в своята ревност към езическата вяра заповядали да принуждават християните да принасят жертви на боговете.В това време в град Амасий, в малоазийската област Понт, се намирал един млад войник, на име Теодор Тирон. Когато началникът на полка искал да го принуди към жертвоприношение, Теодор му заявил, че е християнин и няма да принесе жертва на идолите. Началниците на войските и на града го убеждавали да се покори, но Теодор продължавал да изповядва Иисуса Христа като Бог Всевишни. Началниците го оставили временно, като се надявали, че ще се вразуми и покори на тяхната воля. Но той, без да се бои от опасността, гръмко славел Бога.Между това продължавали строго да преследват християните и да ги принуждават да принасят жертви на идолите. Онези, които не искали да изпълнят тая повеля, били затваряни в тъмница. Теодор ги съпровождал, като ги увещавал към твърдост и търпение. През една нощ Теодор, движим от ревност към истинската вяра, подпалил един от главните идолски храмове. Това забелязали някои езичници, които донесли за него на градоначалника.Управителят повикал Теодора на съд. Теодор без всякакъв страх признал постъпката си и управителят заповядал да го бият. Той го заплашил с още по-жестоки мъчения, ако не се подчини на царската повеля. Но Теодор спокойно му отговорил, че не се бои от мъки, защото очакването на бъдещите блага го укрепява. \"Мъките, на които ме подлагаш, за мен не са мъки - казал той, - защото имам пред себе си Господа Иисуса Христа. Ти не го виждаш, защото не гледаш с духовни очи\".Управителят заповядал да отведат Теодор в тъмница, а вратата на тъмницата да заключат и запечатат, защото искал да го умори чрез глад. Нощем, когато Теодор се молел, явил му се Господ Иисус Христос и му казал: \"Дерзай Теодоре! Аз съм с тебе! Не приемай земна храна и питие! За тебе ще има друг живот, безкраен и вечен, с Мене на небесата.\" Укрепен от чудесното видение и изпълнен с неизразима радост, Теодор започнал с песни възторжено да слави и благославя Господа. Стражите, като чули пението, приближили се до прозореца и с изумление видели, че около това печатът и бравата на вратата били цели. Поразени от ужас, те побързали да уведомят за това управителя, който дошъл до тъмницата. Като чул пение от няколко гласове, той помислил, че при Теодор са влезли християни. Но бравата и печатът били неповредени. Като влязъл в тъмницата, бързо излязъл и на другия ден отново повикал Теодора на съд. - Принеси жертва на боговете - казал му той - и ще получиш големи дарове и почести!Теодор дигнал очи към небето, прекръстил се и твърдо отговорил: \"Предай ме на огън, на зверове, терзай тялото ми чрез най-жестоки мъки! Но докато има в мене живот, няма да се отрека от името на моя Христос!\"Управителят заповядал да мъчат Теодора с железни куки. Но сред жестоките страдания мъченикът проявил непоколебимо търпение и само възкликвал: \"Ще благославям Господа във всяко време, хвалата за Него е винаги в устата ми\" (Пс. 33:2).- Не те ли е срам - казал му управителят - да се уповаваш на човек, който умрял от позорна смърт на кръст?- Нека бъде тоя позор и на мене, и на всички, които призовават името на Господа Иисуса Христа! - отговорил мъченикът.Дълго още продължавали мъченията на Теодор; управителят отново започнал да го уговаря да принесе жертва на боговете.- Не се ли боиш ти от Бога, Който ти е дал власт и сила? - казал Теодор. - Чрез Него царе царуват, а ти искаш да се отрека от живия Бог и да се поклоня на бездушния камък!- А какво искаш ти: с нас ли да бъдеш или с твоя Христос? - запитал го пак управителят.- С моя Христос ще бъда вечно! - радостно извикал Теодор. - Прави с мене, каквото искаш!Тогава управителят издал за Теодор следната присъда: \"Теодор, който не се покорява на властта на славните царе и велики богове, а вярва в Иисуса Христа, Който бил разпнат при Понтия Пилата, трябва да бъде предаден на огън.\"Слугите на управителя донесли дърва, направили клада и разпалили огън. След това те довели Теодора, за да бъде изгорен на кладата. Теодор се прекръстил, сам мъжествено се качил на кладата и с молитва и славословие предал на Бога душата си. Една благочестива християнка, на име Евсевия, взела останките на светия мъченик, погребала ги у дома си в град Евхаита и всяка година извършвала помен за него.Около петдесет години след смъртта на Теодор, Юлиан Отстъпник, царувал във Византия. Той мразел християните и се стараел да им прави всевъзможни пакости. Знаейки, че пред първата седмица от светата Четиридесетница те пазят строг пост, той за да ги подиграе, заповядал на цариградския управител да поръси с кръв от идолски жертви всички неща за ядене, продавани на пазара. Заповедта му била изпълнена. Но св. мъченик Теодор се явил на архиепископа във видение и му казал: \"Забрани на християните да купуват каквото и да е от пазара, понеже нещата за ядене са поръсени с кръв от идолски жертви! Поръчай на тия, които нямат храна у дома си да си правят коливо, т.е. да си варят пшеница с мед\".Учуденият архиепископ го запитал, кой е той, който се грижи за християните. - \"Аз съм мъченикът Христов Теодор Тирон - отговорил светецът - и съм пратен от Бога в помощ на християните\". След тия думи мъченикът станал невидим.Архиепископът изпълнил заповяданото и цяла седмица християните се хранели с коливо. Юлиан видял, че мярката не сполучила и заповядал отново да продават храните както преди. Църквата, за благодарност на св. Теодор, запазила досега обичая - в събота на първата седмица от Великия пост чрез коливо да почита паметта на светия великомъченик.", "date": "2019.02.17", "title": "Свети великомъченик Теодор Тирон"}
{"url": "http://www.cross.bg/armiya-bulgariya-premierata-1596722.html", "text": "/КРОСС/ - Детрониран и убит е византийският император Йовиан за неговата силна привързаност към християнството. - Императорът на Свещената Римска империя Максимилиан II се съгласява да плаща ежегоден данък на османския султан. - Борис Годунов е провъзгласен за цар на Русия.- Италианският философ и астроном Джордано Бруно, обвинен в ерес, е изгорен жив на клада. - Основан е чилийският град Талка. - Създаден е окръг Грънди в щата Илинойс, САЩ.- Състои се премиерата на операта „Бал с маски\" на италианския композитор Джузепе Верди в театър „Аполо\" в Рим. - През Суецкия канал преминава първият кораб. - Във Виена се провежда конференция между Австро-Унгария, Сърбия, България и Турция за завършване на международната жп линия Виена - Цариград. - Създаден е окръг Малхиър в щата Орегон, САЩ. - Създаден е окръг Уийлър в щата Орегон, САЩ. - Основан е норвежкият футболен клуб Ранхейм Фотбал. - Състои се премиерата на операта „Мадам Бътърфлай\" на италианския композитор Джакомо Пучини в миланската Ла Скала. - В Москва анархист убива с бомба княз Сергей Александрович. - Германската армия превзема полското пристанище Мемел. - Убит е българския политик и депутат Тодор Страшимиров.- В САЩ излиза първият брой на Newsweek - седмично политическо и социално-икономическо списание. - Германия въвежда 8-часовия работен ден. - Втората световна война: Сформирана е 4-та танкова армия на сухопътните войски на Вермахта. - Приключва Воронежко-Касторненската операция. - Втората световна война: В Битката при Корсун Червената армия унищожава 30 хил. обкръжена армия на Хитлеристка Германия. - В Първа българска армия е въведена корпусна организация. - В САЩ е арестуван Мартин Лутър Кинг. - Състои се премиерата на български игрален драматичен филм „Ивайло\". - В Англия парламентът приема закон за влизане в Европейската икономическа общност. - Започва Китайско-виетнамската война: Армията на Китайската народна република нахлува във Виетнам. - В Зимбабве Робърт Мугабе поема властта с държавен преврат. - Открити са Световните зимни студентски игри в София. - Подписан е Единния европейски акт в Люксембург. - Основана е КНСБ - Конфедерацията на независимите синдикати в България. - Състои се премиерата на български игрален драматичен филм „Кръговрат\". - Изстрелян е космическият апарат на НАСА Ниър Шумейкър, чиято цел е за първи път да бъде осъществено влизане в орбита и кацане на астероид (433 Ерос).- Членство на България в НАТО: Служебното правителство с министър-председател Стефан Софиянски обявява желанието на България да стане член на НАТО. - Microsoft пуска на пазара Windows 2000. - Открит е обектът от пояса на Кайпер 90482 Оркус от Майкъл Браун.- Косово обявява независимост от Сърбия.", "date": "2019.02.17", "title": "17 февруари в историята"}
{"url": "http://www.cross.bg/istorichesko-subitie-naii-velikoto-1596720.html", "text": "/КРОСС/  \"Изобретяването на книгопечатането е най-великото историческо събитие. В него е зародишът на всички революции\".Виктор Юго", "date": "2019.02.17", "title": "Изобретяването на книгопечатането е най-великото историческо събитие"}
{"url": "http://www.cross.bg/ivan-aleksandur-tzarstvo-1596724.html", "text": "/КРОСС/ Иван Александър е последният български владетел, който управлява държавата преди нейното разделяне на две части - Видинско и Търновско царство. Неговите синове Иван Шишман и Иван Срацимир са владетелите, при които България става част от Османската империя. Има сведения, че още по време на царуването му османската експанзия в Тракия засяга и България със загубата на няколко крепости, сред които най-вероятно са Пловдив и Стара Загора.Иван Александър е син на Срацимир, деспот на Крън, и Кераца Петрица. Възкача се на престола на 30-годишна възраст. Владее отлично гръцки. Смята се, че може би нямало по-образован български цар от времето на Симеон Велики.40-годишното му управление започва с някои успехи, но липсата на достатъчно военна сила осуетява неговите по-късни политически планове.С идването си на престола Иван Александър установява мирни отношения с новия сръбски крал (цар от 1346 г.) Стефан Душан (1331-1355), който се жени през 1333 г. за една от сестрите му - известната царица Елена Българска.Първият период (1331-1364) от царуването на Иван Александър е успешен - воюва с Византия, подпомогнат от монголски наемници, и заличава последиците от катастрофалната битка със сърбите при Велбъжд (28 юли 1330), възвръща земите между река Тунджа и Черно море (след битката при Русокастро, 18 юли 1332), използва византийските междуособни борби (1341-1347), за да получи (1344) Пловдив и 8 крепости в Родопите.Българските опити за разширение в Тракия карат византийските императори да потърсят помощта на турските емири. На 7 юли 1345 г. при крепостта Перитор турци и византийци разбиват войската на Момчил, който по това време е успял да отдели Родопите като свои независими владения, които след това са загубени за Второто Българско царство.Иван Александър опитва да води борба с феодалната разпокъсаност на царството и побеждава болярина Белаур отцепил се в северозападна България през 30-те години на века. По-късно обаче сепаратизма на болярите води до отделянето на Добруджанското деспотство под властта на Добротица. Това се случва в средата на 14 в.Войводата на Влашко също демонстрира повече самостоятелност спрямо Търновското царство и се обособява като напълно независим владетел на север от Дунава.Във войни с нахлуващите от юг турци загиват престолонаследниците Иван (1349 г.) и Михаил (1355 г.). След смъртта на първите му синове Иван Александър присъжда Видин като наследствено владение на сина си Иван Срацимир.По-късно се развежда със съпругата си от влашки произход и се жени за еврейката Сара, покръстена като Теодора. Нейният син Иван Шишман е определен за наследник на царството в Търново.В стремежа си да избегне вътрешни конфликти, Иван Александър сам спомага за териториалната раздробеност и по-късен упадък на неговата държава.Иван Александър е смятан за меценат и покровител на книжнината и изкуствата. Освен че поддържа вече създадени църкви и манастири, той основава редица нови. Според преданията, само на територията на Софийска област са създадени повече от 14 църкви и манастири, едни от които са Драгалевският манастир „Св. Богородица Витошка“ в предградията на София и Кремиковският манастир „Св. Георги Победоносец“.Лондонското четвероевангелие, един от най-красивите български писмени паметници, е създадено по поричка на цар Иван Александър. Евангелието е дело на монаха Симеон.Представлява препис на евангелията на св.ев. Матей, Марко, Лука и Йоан Богослов на 268 пергаментови листа, като в началото на всяко Евангелие е изобразен на съответният евангелист.След смъртта на царя, Четвероевангелието преминава в ръцете на сина му Иван Шишман. ", "date": "2019.02.17", "title": "17 февруари 1371 г. - Умира българският цар Иван Александър"}
{"url": "http://www.cross.bg/zaev-tzipras-klaiist-1596751.html", "text": "/КРОСС/ Правителствените лидери на Гърция и Северна Македония бяха наградени на Мюнхенската конференция по сигурността за уреждането на десетилетния спор между Атина и Скопие, предаде ДПА.Алексис Ципрас и Зоран Заев получиха наградата \"Евалд фон Клайст\" на церемония вчера. Спорът не беше просто за име, а за идентичност, каза в словото си германският външен министър Хайко Маас и похвали Ципрас и Заев като \"истински европейски лидери\".Ципрас заяви, че в началото не мислел, че споразумение е възможгно, но добави: \"Никога не казвай никога!\"И той, и Заев посветиха наградата на бъдещето на своите два народа.Наградата \"Евалд фон Клайст\" почита личности с особени заслуги за решаване на конфликти. Нейните носители досега са Хенри Кисинджър, Хавиер Солана, Хелмут Шмид, Валери Жискар Д'Естен, Йоахим Гаук и Джон Маккейн.", "date": "2019.02.17", "title": "Награда за Заев и Ципрас – истински европейски лидери!  "}
{"url": "http://www.cross.bg/lapid-filmut-film-1596745.html", "text": "/КРОСС/ Филмът на изралеския режисьор Надав Лапид \"Синоними\", който разказва за опитите на един израелски мъж да потисне корените си, след като се мести в Париж, започвайки със собствения си език, спечели голямата награда \"Златна мечка\" за най-добър филм на международния филмов фестивал в Берлин на церемония тази вечер, предаде \"Ройтерс\".Филмът, който разказва за Яав (Том Мерсие) и опитите му да се наложи като французин, изкоренявайки всичко израелско от себе си, е базиран на собствения живот на Лапид след преместването му зад граница и двойнствените чувства, които изпитва към родината си.Лапид посвети наградата на майка си Ера Лапид, която монтира филмите му до смъртта си по време на финалния монтаж на \"Синоними\".\"Монтирахме този филм заедно между болници и монтажното студио. Филмът ми е посветен на нея\", каза той по време на благодарствената си реч.Признавайки, че филмът, който изследва сложните отношения между корените и идентичността, може да се окаже противоречив както в Израел, така и във Франция, той помоли публиката да го приеме като \"празник на киното\".Като дом на най-голямата еврейска общност Франция през последните години стана свидетел на някои нападения над евреите и еврейските институции, с което предизвика притеснения за възраждащ се антисемитизъм в страната.\"Може би има хора, които гледат на филма като скандал, но за мен този филм е празник на киното\", каза режисьорът и допълни, че се надява хората да разпознаят \"беса и яда като близки братовчеди на силните чувства привързаност и близост\".", "date": "2019.02.17", "title": "За първи път израелски режисьор спечели \"Златна мечка\" на \"Берлинале\""}
{"url": "http://www.cross.bg/filipina-tzoneva-godishnata-1596738.html", "text": "/КРОСС/ Статия, публикувана в търновския вестник „Борба“ отпреди няколко дни, шокира с новина. Неин автор е журналистката Галина Георгиева. В статията се разказва за 38-годишната Филипина Цонева, която денем е инвалид, а нощем се движи. Оказа се, че жената е родом от Севлиево и от години живее в Старата столица. Това ни разказа в редакцията на в. „Росица“ нейният съученик Калоян Колев, с идеята повече хора да помогнат със средства за лечението й. Затова и публикуваме статията от в. „Борба“, със съгласието на авторката на материала.Необичайно и непознато за медицинската наука заболяване разболяло 38-годишната Филипина Цонева.Жената обиколила десетки лекари и специалисти, които оставали озадачени от състоянието й и не могли да кажат категорична диагноза. Странният случай според тях е медицински феномен. Филипина не може да ходи през деня и единственият й шанс за придвижване е инвалидната количка.Нощем обаче всичко се променя и тя използва краката си напълно пълноценно. Заради болестта 38-годишната жена изцяло е преобърнала режима си на живот – в 02:00 часа се къпе, готви, върши домакинска работа и всякакви други дейности, но когато се покаже слънцето – краката й отново отказват и става инвалид.Филипина има три висши образования – по история и география, туризъм и право. Работила като учителка, но голямото й желание било да стане разследващ полицай.По стечение на обстоятелствата кандидатствала за военнослужеща в химическото поделение в Горна Оряховица и в края на 2008 година била назначена.Кошмарът започнал в началото на 2017 година. Първоначално усещала, че нещо странно се случва с левия й крак. „Чувствах, че все едно кракът ми изпада в безтегловност, когато ходя известно време. След кратка почивка всичко се нормализираше. Не можех да оставя нещата така и отидох на преглед във Военно медицинска академия в София. Първоначално ми направиха ядрено-магнитен резонанс на кръста, за да изключат възможността за дискова херния. Изследването потвърди, че няма проблем в тази област, а след това преминах скенер на главата, при който медиците забелязаха лезии“, разказа Филипина.Професорът, който се заел със случая й, заключил, че става дума за множествена склероза. Тя обаче имала съмнения за диагнозата, тъй като нямала присъщите за болестта симптоми – проблем с очите, загуба на ориентация, световъртеж и слабост в ръцете. Въпреки това се доверила на екипа и останала за хоспитализация.„Започнаха да ми вливат кортикостероиди и да ми прилагат урбазон, слагаха ми системи в продължение на 5 дни, което ми оказа негативно въздействие. Аз спрях да ходя, докато останалите пациенти с тази диагноза се подобряваха при такова лечение. Отидох в болницата сама на крака, без да ме придружава никой, а с всеки изминал ден се влошавах и нещата се усложняваха. Накрая на престоя ми спрях да ходя нормално, но най-любопитното е, че нощем се движех свободно. Медицинските сестри и лекарите бяха шокирани от състоянието ми. Не бяха виждали подобно нещо“, разказа още Филипина.На 25 юни я изписали с уговорката да се върне на 20 август за поддържаща терапия. В този един месец Филипина се придвижвала сама, макар да имала затруднения, но шофирала и дори ходела без чужда помощ. Посетила няколко пъти минералния басейн в Полски Тръмбеш и това й повлияло положително, защото започнала да изкачва по-лесно стъпалата пред жилищния й блок. Когато се върнала в болницата и приложили отново кортикостероидите, това категорично влошило състоянието й. Оттогава загубила възможност денем да използва краката си.След това започнала да ходи на различни лекари и да се подлага на всевъзможни изследвания – кръвни, генетични, хормонални, но никой медик не можел да каже какво й има. Ходила на иглотерапия, посещавала барокамера, подложила се на репетитивна транскраниална магнитна стимулация – нищо не дало резултат. Потърсила помощ и от лекар в Турция, който също вдигнал ръце.38-годишната жена предполага, че странното заболяване се е отключило след поставени й ваксини за хепатит В и човешки папилома вирус.„Мисля, че тези ваксини може да са предизвикали болестта. Поставиха ми ги през 2013 година и вероятно бавно са започнали да действат отрицателно и да ме унищожават. Същото предположи и известният доц. д-р Димитър Чакъров в София. Той беше озадачен след като му споделих симптомите и каза, че макар да е на 80 години – подобно заболяване не е срещал“, заяви Филипина.Дългогодишният специалист й предписал имуноглоболини, които трябва да й се вливат всеки месец. Те струват по 700 лв. Тяхната цена е непосилна за жената. Затова тя има нужда от финансова подкрепа, за да си ги позволи, защото не се полагат по Здравна каса. Който има възможност да дари сума за лечението й, може да го направи на:Дарителска сметка:Банка ДСК-клон В. ТърновоIBAN BG64STSA93000025092256BIC STSABGSFФилипина Цонева Цонева", "date": "2019.02.17", "title": "Филипина Цонева денем е инвалид, нощем се движи"}
