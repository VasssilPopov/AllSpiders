{"url": "http://www.cross.bg/raiion-grada-dobre-1615409.html", "text": "/КРОСС/ Младите кандидати за общински съветници и районни кметове от листата на \"БСП за България\" поиграха на дартс, джаги, табла и шах с граждани на столицата в градинката пред Народен театър Иван Вазов. На събитието присъстваха и част от сегашните общински съветници, както и председателя на БСП София - Калоян Паргов. По време на игрите участниците и кандидати за публични постове успяха да обсъдят проблемите на столицата и каква е визията на софиянци за техния град. \"Политиката на Столична община трябва да бъде насочена към хората. Трябва да бъде по-социална.\" - каза Петко Димитров, председател на градското Младежко обединение и кандидат за общински съветник под №15 в листата на БСП - \"Крайните райони са пренебрегвани с десетилетия и мисля, че дойде времето да обърнем тази политика наобратно. Част от парите, с които всеки район допринася за бюджета на града трябва да остават за самият район. Така хората ще могат да решават сами какви са им приоритетите, а не да разчитат на централното преразпределение - както е сега.\"Димитър Главинов - кандидат за кмет на район \"Слатина\" сподели, че \"трябва да се изградят ясни приоритети. За всеки един район. Хората трябва да знаят защо и кого избират и начина им да направят разлика между кандидатите е именно в техните платформи и послания. В район \"Слатина\" аз обещавам да има промяна на модела, залегнал към сегашния момент. Общината ще влезе в ролята си на стопанин. Междублоковите пространства ще бъдат редовно и добре поддържани. Спирконавесите ще бъдат поставени където няма такива и подменени - където са за подмяна, а спортните площадки - реновирани. Поемам ангажимент и за създаването на новипаркоместа, така че да запазим зелените площи от съсипване.\"Най-младият кандидат за районен кмет също присъства на събитието. Георги Йорданов се състезава за район \"Студентски\". \"Събрали сме се в центъра, в един от най-известните паркове и тук е много красиво и добре поддържано. Не знам какво пречи и кварталите да са толкова зелени? Бюджета на София е почти колкото бюджета на Брюксел. Мислите ли, че тук се живее със същото качество на живот както там? Според мен трябва да се помисли как по-ефективно да се харчат тези пари. И предвид, че замърсяването - на въздуха, на жилищните площи - е сериозен проблем в града може би трябва именно там да се инвестира повече.\"Националният председател на Младежкото обединение в БСП - Николай Бериевски също уважи празника. \"Това, което виждаме тук е бъдещето на партията. Бъдещето на града и част от бъдещето на страната. Радвам се, когато видя толкова много млади, добре образовани хора ангажирани с обществена дейност. Кара ме да се чувствам спокоен и уверен, че нещата ще се променят за добро\".", "date": "2019.10.13", "title": "Младежки хепънинг се състоя в градинката пред Народния театър (СНИМКИ)"}
{"url": "http://www.cross.bg/irak-chast-protestite-1615403.html", "text": "/КРОСС/ Изминаха близо 2 седмици от началото на масовите протести в Южен Ирак. Впоследствие протестите прераснаха в бунтове, като бяха убити и ранени десетки граждани. Общественото недоволство срещу високата безработица, корупцията по високите етажи на властта и намесата на Иран във вътрешните работи на Ирак доведоха до създаването на мащабно движение, което може да се отрази върху глобалните петролни пазари. Новата опасност се появява месец след нападенията срещу ключов нефтопреработвателен комплекс на Saudi Aramco, пише Елън Уалд в свой анализ за Bloomberg.Южен Ирак е дом на голяма част от петролната индустрия на страната, а протестите се пренесоха и в град Басра, където хиляди се включиха в демонстрациите.Ситуацията там е изключително променлива, тъй като градът е отговорен за по-голямата част от износа на петрол от Ирак. Към момента силите за сигурност на Багдад отвръщат със смъртоносни действия срещу протестите.Поради преобладаващите антиирански настроения на протестите ситуацията може да се влоши, тъй като милиони иранци се подготвят за ежегодното поклонение в град Кербала, който се намира в южната част на Ирак.Петролната индустрия в Ирак вдъхва живот на правителството и е важна част от глобалната верига на доставки. Ето защо всяко сътресение би имало по-широк ефект.Пристанището в Басра е изнасяло 3.5 млн. барела петрол на ден през септември, показват изчисления на TankerTrackers.com. Това представлява 90% от целия износ на страната, която е вторият по големина производител на петрол в Организацията на страните износителки на петрол (ОПЕК).Този износ генерира 213 млн. долара на ден за Ирак, без които правителството едва ли ще може да функционира.", "date": "2019.10.13", "title": "Ирак е новото буре с барут за петролните пазари"}
{"url": "http://www.cross.bg/erdogan-tyrtziya-zayavi-1615406.html", "text": "/КРОСС/ Заплахите за санкции и ембарго за оръжията от страна на Запада няма да спрат турската военна офанзива срещу кюрдските милиции в Сирия.Това заяви турският президент Реждеп Ердоган, съобщава АФП.„След началото на нашата военна операция се изправихме срещу заплахи като икономически санкции и ембарго на продажбите на оръжия. Тези, които си мислят, че могат да принудят със заплахите си Турция да се откаже жестокото са се излъгали“, заяви Ердоган в телевизионно обръщение.Въоръжените сили на Турция и техните съюзници от Сирийската национална армия са установили контрол над град Рас ал Айн и са обсадили град Тал Абияд на петия ден от началото на операцията „Извор на мира“, съобщи още Ердоган.„В хода на операцията „Извор на мира“ нашите военни с подкрепата на Сирийската национална армия установиха контрол над Рас ал Айн и околните четири села. Обкръжен е също град Тал Абияд“, заяви Ердоган на пресконференция в Истанбул.Той добави, че „при обстрел на турски градове от сирийска територия са загинали 18 мирни граждани на Турция, а още 147 души са получили наранявания“.„Операцията „Извор на мира“ продължава успешно, чрез нея ние възнамеряваме да създадем зона за сигурност на дълбочина 30-35 километра. До момента в бойните действия са неутрализирани 490 терористи“, посочи турският държавен глава.", "date": "2019.10.13", "title": "Ердоган: Заплахите няма да спрат турската военна офанзива"}
{"url": "http://www.cross.bg/kitaii-turgovskata-ikonomika-1615402.html", "text": "/КРОСС/ Официалната реакция на Китай относно „първия етап“ от постигнатото в петък търговско споразуемние със САЩ беше предпазлива, но топла. Това показва, че китайското правителство има ограничени опции при преговорите с администрацията на президента Доналд Тръмп, ако иска да намали напрежението върху забавящата се икономика на Китай, съобщава Bloomberg.Китай получи оскъдни облекчения от натиска от американски мита. В замяна Пекин поема ангажименти за валутата си и практиките за интелектуална собственост, както и за купуването на земеделски продукти.Президентът на Китай Си Дзинпин се стреми да засили доверието във втората по големина икономика в света, докато се изправя пред предизвикателствата, свързани с протестите в Хонконг.„Мини сделката е най-доброто, което можеше да очакваме и има дълъг път до цялостно решение“, коментира главният икономист в AMP Capital Investors Шейн Оливър. „Мерките подсказват за силния икономически натиск върху САЩ и Китай да приключат търговската война“, обяснява той.Основната държавна медия в Китай не определи като „сделка“ развоя от срещите между вицепремиера Лиу Хе, финансовия министър на САЩ Стивън Мнучин и търговския представител на САЩ Робърт Лайтхайзър.Министерството на търговията в Китай съобщи в официална позиция, че двете страни са направили значителен прогрес по време на последните търговски преговори. Но в съобщението на министерството не се говори за сключена сделка. По-късно от министерството обявиха, че двете страни избягват ескалация на конфликта, но несигурността остава.Данните за икономиката на Китай за третото тримесечие вероятно ще покажат продължаващата нужда на Пекин да прекрати търговската война с Вашингтон. Очакванията са, че ръстът на китайската икономика се е понижил до 6.1%. Това е най-слабият растеж за последните три десетилетия и няма да е достатъчен за изпълнението на поставените от Китайската комунистическа партия дългосрочни цели.", "date": "2019.10.13", "title": "САЩ и Китай сключиха частична сделка, но краят на търговската война не изглежда близо"}
{"url": "http://www.cross.bg/sofiya-beshe-kralev-1615390.html", "text": "/КРОСС/ Министърът на младежта и спорта Красен Кралев награди призьорите в тазгодишното издание на WIZZ AIR София Маратон.Надпреварата събра рекордните 5000 участници в различните дистанции. По трасето потеглиха и 850 бегачи от чужбина, представители на 50 държави.Преди началото на състезанието министър Кралев поздрави застаналите на старта. „Някои от Вас са тук, за да опитат да спечелят големия джакпот, други - да подобрят личните си постижения, трети - се включват в маратона за първи път, но всички сте тук, за да се опитате да достигнете и преминете лимита на своите възможности”, заяви Кралев.Шампион при мъжете стана Хосеа Туей от Кения.Той постигна време 2:15:59 часа.С успеха си в София той спечели и големия джакпот на веригата “Бягането като начин на живот” от 20 000 лв.Туей триумфира и в другите две надпревари, проведени във Варна и Стара Загора.При жените победа постигна Хайелом Шегае от Етиопия с време 2:35:37 часа.Тази година трасето на маратона на София беше с изцяло обновен маршрут, като стартът беше даден пред Националната художествена галерия.Бегачите имаха възможност да премерят сили в четири различни дистанции – 3 км, 10 км, 21 км и 42,195 км. Наградният фонд на надпреварата беше 63 000 лв.За четвърта поредна година беше предвиден и паричен бонус за най-бързите софиянци.Парична награда от по 300 лв. получиха финиширалите с най-добри времена мъж и жена, родени в София.Парични премии имаше и за медалистите в Държавното първенство, тъй като Софийският маратон определи шампионите на 42.195 км.Шампиони на страната ни станаха Димчо Мицов и Маринела Нинева.Организатори на Wizz Air София маратон са Министерството на младежта и спорта, Столична община, Фондация „София – Европейска столица на спорта“, БОК, БФЛА.Тази година надпреварата получи сертификат и стана част от веригата състезания на AIMS – Световната асоциация на шосейните и дълги бягания.За поредна година маратонът има и благотворителни каузи – една от тях събира средства за изграждането на Кариерен център за хора със специални потребности.", "date": "2019.10.13", "title": "Министър Кралев награди победителите в Софийския маратон (СНИМКИ)"}
{"url": "http://www.cross.bg/voennite-ynishtozhiha-nevzriven-boepripas-1615391.html", "text": "/КРОСС/ Специализиран екип от Центъра за подготовка на специалисти в Сливен извърши разузнаване, транспортиране и унищожаване на силно корозирал изстрел за ПГ-9.Това съобщават от Министерството на отбраната.Той е открит в землището на село Горно Александрово, община Сливен.Боеприпасът е транспортиран до Учебен полигон „Ново село“, където е унищожен.Модулното формирование от състава на Сухопътните войски е в състав от 5 военнослужещи и два специализирани автомобила и е действало под ръководството на капитан Гавраил Гандев", "date": "2019.10.13", "title": "Военните унищожиха невзривен боеприпас"}
{"url": "http://www.cross.bg/lozenetz-sofiya-pargov-1615397.html", "text": "/КРОСС/ „Престъпление е да сме върху златна мина, а не я използваме“. Това заяви лидерът на БСП - София и водач на листата за общински съветници Калоян Паргов на среща с жители на район „Лозенец“ в Банската градинка. Той беше категоричен, че България е известна с минералните си извори, а в момента на много места те са просто неизползваеми. „Това са пропуснати приходи за държавата и столицата. Навсякъде по света се строят балнеоложки центрове, само тук прахосваме минералните води“, обясни Калоян Паргов. „Решението е, чрез публично-частни партньорства, да се развиват и това да носи пари за общината“, каза той. Според Паргов, ако се разработят такива центрове всички ще спечелят, това ще развие и туризма. „София е европейска столица и трябва да изглежда като такава“, допълни Калоян Паргов. 'Водачът на листата на БСП в София, която е с номер 56 в бюлетината, посочи, че трябва прозрачно управление. „Това ще се постигне чрез обществени съвети. Трябва да има контрол“, убеден е той.„В район „Лозенец“ има неудовлетвореност от сегашното управление. Време е за промяна“, заяви председателят на БСП - София.В срещата взеха участие и кандидатът за кмет на район „Лозенец“ Николай Велчев, както и кандидатите за общински съветници Атанас Минев и Симеон Иванов. „Лозенец“ е в центъра на София и трябва да изглежда като достоен централен район“, каза Николай Велчев. „Кварталната инфраструктура дори тук, в центъра, не е в състоянието, в което трябва да бъде“, допълни той.Атанас Минев бе категоричен, че презастрояването и пренаселеността са основен проблем на квартала. „Прекомерното застрояване не е от полза за никого, най-малко за жителите. Трябва да се прекъсне тази порочна практика“, убеден е Минев.", "date": "2019.10.13", "title": "Калоян Паргов за минералните извори в София: Престъпление да сме върху златна мина, а не я използваме"}
{"url": "http://www.cross.bg/gori-prodavat-durzhavata-1615411.html", "text": "/КРОСС/ Частни стопани продават гори на държавата, съобщи БНТ, позовавайки се на земеделското министерство.Припомняме, че преди 2 седмици беше обявена кампания по изкупуване на частни гори у нас.Целта е към държавните гори да се присъединят малки горски имоти, които не могат да бъдат обслужвани и поддържани в добро състояние от сегашните им собственици.Кампания по изкупуване на гори държавата се прави за втори път. Първата беше преди 3 години и тогава бяха сключени сделки за близо 130 имота на стойност 600 хиляди лева.В настоящата кампания има нови правила, като едно от тях е, че един собственик не може да продава повече от 50 декара гори.В Североизточна България при предходните сделки декар гори се е продавал между 250 и 700 лева в зависимост от вида и възрастта им.Единствено физически лица ще могат да продават гори на държавата. По закон горските предприятия нямат право да закупуват гори, собственост на общини, юридически организации и сдружения.Заявления за продажба на гори могат да се подават в шестте горски предприятия у нас до средата на януари, догодина.", "date": "2019.10.13", "title": "Частни стопани продават гори на държавата"}
{"url": "http://www.cross.bg/anistun-detza-drygi-1615400.html", "text": "/КРОСС/ „Силата на жените“ е темата на новия брой на списание Variety, а от корицата му, наред с други любими лица, ни гледа една от най-усмихнатите, силни и успели жени – Дженифър Анистън.Причините именно тя да бъде едно от лицата са много. Анистън винаги е отстоявала себе си, без да позволява на социалните конструкти да контролират живота й и да й поставят граници. Актрисата неведнъж е нападана за това, че няма деца, както и че браковете й не продължават дълго.„Хората смятат, че ако не съм майка, не съм пълноценна. Но не е така. Не всички трябва да имат деца. Може би съм на този свят, за да допринеса с друго, а не с възпроизводството си. Една жена може да бъде успешна и щастлива, дори и ако няма късмета да бъде майка или съпруга“, заяви неотдавна Дженифър в интервю за Huffington Post.За сметка на това обаче Анистън помага на много деца, които наистина имат нужда от нейната помощ. Това е и основната тема, за която актрисата говори в новия брой на Variety. Дженифър работи с St. Jude Children’s Hospital – педиатрична болница в Мемфис, Тенеси, която предоставя безплатна медицинска помощ на деца с рак и други животозастрашаващи болести.Като популярно лице, Анистън помага много за даренията, от които се нуждае лечебното заведение, за да може да лекува децата. Отделно актрисата прекарва много време с малките пациенти, за да им вдъхне кураж и да помогне с каквото може. „Наех се да правя всичко, което е необходимо, за да допринеса максимално с каквото мога. Започнах да се срещам с децата и мога да кажа, че те са просто едни малки герои, малки чудеса. Нямате представа какво е да ги видиш, колко е трудно да приемеш, че тези деца преминават през нещо, което никога не трябва да е на плещите на едно дете, което трябва да има съвсем други грижи“, споделя Дженифър.Актрисата поддържа контакт и с много от семействата на децата. „Повечето семейства идват от места с ограничени възможности, нямат финансовите средства, на които се радват други. Затова знам, че това е една значима, прекрасна кауза, в която мога наистина да допринеса.“Това са дейностите, на които в момента Дженифър Анистън посвещава времето си. Съвсем скоро очакваме да я видим в новия сериал „The Morning Show“, където ще си партнира с Рийз Уидърспун. Затова не е чудно, че на въпроси като: „Излизаш ли по срещи“, Анистън отговаря: „Не, нямам никакво време за това.“", "date": "2019.10.13", "title": "Дженифър Анистън и женската сила"}
{"url": "http://www.cross.bg/domovete-tyrtziya-tyrskata-1615405.html", "text": "/КРОСС/ Около 1000 кюрди, подкрепени от леви активисти, проведоха протест в северния гръцки град Солун снощи срещу турската инвазия в Сирия, съобщава в. \"Катимерини\", цитиран от БТА.Протестиращите носеха банери, осъждащи \"клането\" в намиращия се под кюрдски контрол сирийския район Рожава, където Турция предприе военна операция. \"Къде е ООН?\", пишеше на английски на един от плакатите. В митинга участваха и деца, които носеха банери, призоваващи Турция да спре да убива деца.Демонстрантите изгориха снимки на турския президент Реджеп Тайип Ердоган и скандираха лозунги срещу него, наричайки го диктатор, фашист и поддръжник на \"Ислямска държава\".\"Ние протестираме срещу клането в Рожава, за да окажем натиск върху западните общества да сложат край на това. Ние искаме да покажем, че нашите братя и сестри не са сами\", заяви Мурад Бора, кюрд от Диарбекир, Турция, който живее в Гърция.В столицата Атина близо 2000 кюрди и леви активисти участваха в шествие до турското посолство, но полицията не им позволи да се приближат до сградата. Малка група от 150 души протестираха и пред американското посолство.Над 130 000 души са били принудени да напуснат домовете си в селските райони край градовете Рас ал Айн и Тал Абияд в североизточна Сирия заради турската офанзива срещу кюрдските милиции в района, съобщиха Ройтерс и ТАСС, цитирайки информация на ООН.Службата на ООН за координация на хуманитарните въпроси съобщи в изявление, че заедно с други хуманитарни агенции е направила оценка, че до 400 000 мирни жители, намиращи се в зоната на сирийския конфликт, може да имат нужда от помощ и защита.Повечето от 130-те хиляди, принудени да напуснат домовете си, са намерили подслон в домовете на роднини или местни жители. Все повече обаче пристигат и в колективните центрове за настаняване в градовете Хасака и Ракка. В Ракка се подготвят 33 центрове, които да ги приемат, като за тази цел се използват и някои училища.", "date": "2019.10.13", "title": "Кюрди протестираха в Солун и Атина срещу турската операция в Сирия"}
{"url": "http://www.cross.bg/oblast-sahalinska-ityryp-1615407.html", "text": "/КРОСС/ Земетресение с магнитуд 5 беше регистрирано в 12.58 ч. московско време (12.58 ч. бълг. вр.) днес на 100 километра от остров Итуруп в руската Сахалинска област, съобщи на сайта си Геологическата служба на САЩ, цитирана от ТАСС.Епицентърът е бил на 102 километра югоизточно от град Курилск, административен център на Итуруп, на дълбочина 18 километра.По информация на главното управление на руското министерство на извънредните ситуации в Сахалинска област трусът е бил усетен от жителите на Курилск.Пострадали и разрушения няма. Нe e обявена и тревога за опасност от цунами.", "date": "2019.10.13", "title": "Силен трус в руската Сахалинска област"}
{"url": "http://www.cross.bg/iiordaniya-borisov-bulgariya-1615412.html", "text": "/КРОСС/ Премиерът Борисов и кралят на Йордания договориха домакинство на България по процеса \"Акаба\" през 2020 годинаБългария да бъде домакин на среща по процеса \"Акаба\" през 2020 година беше договорено по време на разговора на министър-председателя Бойко Борисов с краля на Хашемитско кралство Йордания Абдулла II бин ал-Хусейн.Процесът \"Акаба\" е иницииран през 2015 г. от краля на Йордания с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм чрез всеобхватен подход. До момента такива форуми са проведени в Йордания, Албания и Нидерландия.\"Високо оценяваме ролята на Йордания като \"остров на стабилност\" в регионален план и нейната балансирана международна политика\", заяви още министър-председателят Бойко Борисов по време на срещата. Българският премиер изтъкна достойните за най-високо признание отговорност и мъдрост, демонстрирани от йорданските власти при справянето със сериозните последици от кризите в региона. \"Високо ценим Вашите последователни усилия за постигане на траен мир и стабилност в Близкия Изток, а Вашата специална роля на пазител наСветите места се ползва с огромно уважение в света\", изтъкна министър-председателят Бойко Борисов.Двамата лидери дадоха висока оценка на сътрудничеството в областта на сигурността, противодействието на тероризма, екстремизма, радикализацията и нелегалната миграция. Изразено бе също желанието за разширяване на ползотворните отношения между България и Йордания в областта на отбраната.По време на срещата бе подчертано, че през изминалата година бяха отбелязани 50 години от установяването на дипломатически отношения между двете страни, което е добър повод да се даде нов импулс на сътрудничеството между България и Йордания в сферите от общ интерес. Акцент беше поставен и върху необходимостта от активизиране на търговско-икономическото и инвестиционното сътрудничество, както и за установяването на по-близки контакти между бизнес общностите на двете страни.Министър-председателят на България и кралят на Йордания дадоха изключително висока оценка на общите действия в сферата на туризма и опазването на културното наследство. Техният потенциал ще бъде широко разгърнат с подписването на меморандум за разбирателство между правителството на България и правителството на Йордания, съгласиха се Бойко Борисов и Абдулла II бин ал-Хусейн.", "date": "2019.10.13", "title": "Борисов договори с краля на Йордания да сме домакин на процеса \"Акаба\" през 2020-а"}
{"url": "http://www.cross.bg/hora-gotze-bulgariya-1615408.html", "text": "/КРОСС/ В интересна и много аргументирана дискусия се превърна младежката среща на тема „Какво е бъдещето на младите хора в България и защо трябва да останат в родния си град?“. На срещата в Гоце Делчев присъстваха народните представители от \"БСП за България\" Иван Ченчев и Богдан Боцев,кандидатът за кмет на община Гоце Делчев Владимир Москов, зам. председателят на Младежкото обединение на БСП Ваня Маникатева, областният лидер на БСП – Благоевград и председател на Общинския съвет на левицата в Гоце Делчев Валери Сарандев и кандидати за съветници от листата на Коалиция „БСП за България“. Пред присъстващите кандидатът за кмет на община Гоце Делчевот \"БСП за България\" Владимир Москов представи приоритетите, свързани с младите хора в неговата бъдеща управленска програма. „Както досега, така и занапред, ако получим доверието на хората, вратата на общината ще бъде отворена за всеки един човек, който има мнение, идея, проблем или въпрос. За мен позицията и предложенията на младите хора са изключително важни, защото те са тези, на които разчитаме“, заяви Москов. Той даде като добър пример фонда за подпомагане на млади лекари, на които предстои специализация. Практиката е създадена в община Гоце Делчев преди няколко години, работи успешно и към момента повече от 10 млади лекари се възползват от нея, след което ще започнат работа в общинската болница. Народният представителот \"БСП за България\" Иван Ченчев също бе категоричен, че една от основните причини младите хора да напускат България и да търсят реализация в чужбина е липсата на адекватна държавна политика. „Бизнесът и учебните заведения трябва да си сътрудничат. Защото основният проблем на бизнеса е, че няма квалифицирани кадри, а в същото време огромна част от младите хора, които са придобили образование, нямат работа“, коментира Ченчев. Присъстващите на срещата млади хора бяха категорични, че са избрали да останат в родината си и по-точно в родния си град, защото виждат своето бъдеще тук. Те се обединиха, около тезата, че бизнессредата в Гоце Делчеве добра и е изграденанеобходимата инфраструктура от общината.\"Трябва да останем в България, защото сме й нужни. Защото преди да искаш нещо, трябва да дадеш. Всеки от нас носи патриотизма в сърцето си и ясно си дава сметка, че камъкът си тежи на мястото и по-добро място от родината няма“, заяви народният представител от левицата Богдан Боцев.", "date": "2019.10.13", "title": "Владимир Москов: Младите хора в Гоце Делчев имат бъдеще тук"}
{"url": "http://www.cross.bg/medala-zemya-mnogoboii-1615410.html", "text": "/КРОСС/ Американската гимнастичка Симон Байлс спечели четвъртия си златен медал на Световното първенство в Щутгарт.Тя триумфира във финала на балансиран лост, поставяйки по този начин нов рекорд на всички времена с 24 медала от Световни шампионати. Предишното върхово постижение се държеше от легендарния беларуски гимнастик Виталий Щербо.22-годишната състезателка подобри и собственото си най-добро постижение от 18 златни медала след успехи в отборното, многобоя и прескока с тима на САЩ в германския град. 19-годишната китайка Лиу Тинтин остана със сребро, а бронзът отиде при 16-годишната й сънародничка Ли Шъдзя.Байлс печели първия от 18-те си златни медала на първенството в Антверп през 2013 (многобой), като добавя още един от белгийския град (земя). Следват четири в Нанин през 2014 (отборно, многобой, балансиран лост, земя), четири в Глазгоу през 2015 (отборно, многобой, балансиран лост, земя) и четири в Доха през 2018 (отборно, многобой, прескок, земя).", "date": "2019.10.13", "title": "Гимнастичката Симон Байлс с нов медал и рекорд за всички времена"}
{"url": "http://www.cross.bg/bili-proekti-statyite-1615398.html", "text": "/КРОСС/ През 1974 г. петима китайски селяни копаят кладенец върху хълм в покрайнините на планината Лишан. Случайно се натъкват на масивна керамика и тъй като се знае, че мястото, където се намира днес град Сиан някога е било столица на 11 императорски династии, те незабавно информират общината. На мястото пристигат група археолози.Това, което намират на 2 метра под земята е смайващо – цяла заровена армия от над 8000 теракотени войници, които са в естествени размери. Заедно с тях има и каляски и коне, също изработени от терактота.Впоследствие те придобиват известност под името  станала една от забележителностите на Китай.На този етап археолозите обаче не са открили следи от тях. Това, което е известно обаче е, че те са били направени на различни места, при това някои са били доста отдалечени. Учените стигнали до този извод по 32 вида цветен прашец, открит по статуите. Чрез разпространението на различните видове растения в региона, изследователите заключават, че скулптурите на конете са правени близо до гробницата на Цин, а статуите на воините са от места, разположени далеч от могилата.Това обаче е само фолклор. По-вероятно е фигурите да са правени по прототип на най-добрите бойци на император Цин – обединителя на Китай. Малко преди да умре, той лично посочил на приближените си кои точно воини трябва да го съпровождат в отвъдното. Височината на фигурите варира от 185 см до 195 см. Всяка статуя е различна от другите, било то по ръст, облекло и дори размер на обувките. Тежестта им e около 135 килограма.Това е така, защото натам се намирали разгромените от Цин царства. Лицата на всяка от 8-те хиляди фигури са различни и сред тях има не само китайци, но и монголи, уйгури и тибетци.Учените дълги години се дивяха как повече от 2 хиляди години Теракотената армия е останала непокътната, а фигурите са напълно консервирани. Една от теориите беше заради високите нива на pH в почвата. Наскоро обаче се разбра, че запазването идва от лака, с който са били обработени статуите. В него е имало бронз и хром, които са ги запазили и до днес.Цин Шъхуан е основател на династията Цин и е бил първият китайски император, управлявал от 221 до 207г. пр. Хр. Сред многобройните масивни строителни проекти по негово време е и най-ранната Велика китайска стена, която трябвало да защитава Китай от варварските нападения.Въпреки, че е наричан обединител, Цин бил прочут със своята жестокост. Той наредил да бъдат убити много учени, чиито идеи се различавали от неговите. Императорът не се интересувал особено и от живота на хората, ангажирани в строителството на мащабните инфраструктурни проекти, затова и много от тях загубили живота си в името на мегаломанските му проекти.", "date": "2019.10.13", "title": "Пет смайващи факта за Теракотената армия "}
{"url": "http://www.cross.bg/retzesiya-ikonomika-svetovnata-1615401.html", "text": "/КРОСС/ Най-горещата тема на световните финансови пазари е дали световната икономика се насочва към рецесия, пише Bloomberg.Сигналната лампа за повечето развити икономики е да бъдат отчетени две последователни тримесечия на свиване на БВП. В САЩ, например, това разбиране лежи върху общото решение на група учени, сформирана от Националното бюро за икономически изследвания.Когато обаче става въпрос за световната икономика, нещата не стоят така просто. Класическото определение за рецесия се използва за проследяване на икономически двигатели като САЩ и Германия, но в момента развиващите се пазари заемат по-голям дял от световния БВП и забавянето на растежа дори до умерени темпове на ръст е проблем. Такъв пример е Китай, за чиято икономика се бие алармен сигнал доста преди икономиката да започне да се свива.Преди десетилетие, когато светът за последно беше в рецесия, Международният валутен фонд опита да промени определението за глобална рецесия спрямо използваното от по-рано за ръст от под 3%.При направено проучване през април 2009 г. икономистите решиха, че намаляването на БВП на глава от населението е основният индикатор за анализ на икономиката заедно с нивата на безработица, търговия, индустриална продукция и търсене на петрол в световен мащаб. Според прилагането на такива критерии глобални рецесии е имало през 1975 г., 1982 г., 1991 г. и 2009 г. Някои икономисти включват и 2001 г.И докато Международният валутен фонд е напът да намали прогнозите си за глобалния растеж през тази година от сегашните 3,2%, което така или иначе е най-слабото представяне от 2009 г., то от институцията не говорят за рецесия. Управляващият директор на фонда Кристалина Георгиева засега предпочита да предупреждава „за синхронизирано забавяне“.„Докато инерцията в световната икономика очевидно се забави през последната година, ние все още смятаме, че рискът от глобална рецесия е едва около 30% през следващите две години“, заяви Якоб Ехолд Кристенсен от Danske. Според анализаторът една от причините е, че все още се има възможност централните банки и националните правителства да стимулират своите икономики, за да смекчат евентуален продължителен спад.„Според нас най-големият риск за световната икономика е допълнителна ескалация на търговската война между САЩ и Китай\", каза още Кристенсен.", "date": "2019.10.13", "title": "Навлиза ли в рецесия световната икономика?"}
{"url": "http://www.cross.bg/passat-volkswagen-prezidenta-1615399.html", "text": "/КРОСС/ Изборът на Турция за място на новия завод на Volkswagen вече води и до първите промени в автопарка на управляващите. Местните чиновници от Партията на справедливостта и развитието на президента Реджеб Тайип Ердоган трябва задължително да преминат на Volkswagen Passat, след като досега ползваха модели на Audi.Заповедта на президента е в сила от 1 октомри 2019 г., като тя засяга най-висшите му съпартийци. Те трябва задължително да преминат на новото поколение на VW Passat, като по този начин ще подкрепят местното производство.Това изглежда е част от споразумението с ръководството на германския концерн. Засега заповедта се отнася само за висшето ръководство и включва 19 нови автомобила. ", "date": "2019.10.13", "title": "След инвестицията на Volkswagen: Управляващите в Турция заменят Audi с Passat"}
{"url": "http://www.cross.bg/grazhdanite-georgiev-sofiya-1615389.html", "text": "/КРОСС/ \"Ако получа доверието ви и стана кмет на нашия район, ще отворя широко вратите на общината за вас, моите съкварталци, приятели и съседи. Ще бъда троянският кон на хората в сградата на ул. \"Атанас Далчев\" №12, защото заедно можем абсолютно всичко\", това каза кандидатът на БСП за кмет на район „Изгрев“ д-р Делян Георгиев на среща с гражданите.На събитието присъстваха лидерът на БСП – София и водач на листата на социалистите Калоян Паргов и кандидати за общински съветници. След официалната част на сцената се качиха Катя и Здравко от дует \"Ритон\", които изпълниха хитовете си и се погрижиха за доброто настроение на участниците в събитието.„Аз съм един от вас, роден съм и живея в \"Дианабад\", заедно с цялото си семейство. Не съм безразличен към презастрояването на нашия район, към дупките по улиците, към разбитите тротоари, към унищожаването на зелените площи. И аз, като вас, вечер, когато се прибирам, изнервено обикалям квартала в опит да си намеря масто за паркиране, а такова все няма и няма“, категоричен бе д-р Георгиев. Той си обърна към гражданите с думите: „Ние сме тези, които болеем за проблемите на района. Ние знаем какво искаме за нас и децата ни. Крайно време е жителите на \"Изток\", \"Изгрев\" и \"Дианабад\" да вземем контрола в наши ръце. Заедно можем да го постигнем!“„На 27 октомври можем да сложим край на недобрата посока, в която пое районът преди известно време и да положим началото на нова - за нас, за децата ни, за целия \"Изгрев\"“, призова Делян Георгиев.Ние няма да пилеем парите на софиянци, а с грижата на добър стопанин на Столична община ще решаваме проблемите им заедно с тях. Това каза Калоян Паргов по време на среща с гражданите на  \"Изгрев\".Лидерът на БСП - София връчи кметски паспорт на д-р Делян Георгиев и му пожела гражданите от района да го подпечатат на 27-ми октомври.\"Тук съм, за да подкрепя от името на Градската организация на БСП в София д-р Делян Георгиев. Той е млад, образован и местен. И искаме да му вдъхнем кураж по пътя към кметския пост в \"Изгрев\", каза Калоян Паргов.\"В кметския паспорт на д-р Георгиев пише следното: Повече паркоместа, повече зелени площи, достъпна градска среда, прозрачна община и повече места в детските градини. За да ги изпълни, той има нужда гражданите да го подкрепят и да подпечатат в бюлетината с номер 56 кметския му мандат. Кметът на промяната на София Мая Манолова и на \"Изгрев\" д-р Георгиев обаче може да бъдат успешни само с мнозинство в СОС зад гърба им. Затова е толкова важно гражданите да гласуват и за листата на БСП за общински съветници също с номер 56\".„Столична община разполага с бюджет от 1,7 млрд. Но продължава да има недостиг на места в детските градини, улиците са с дупки, няма бордюри, в някои райони асфалтът е от времето на социализма, мръсният въздух е проблем №1, няма къде да паркираме... Какво е решението? Решението не е да се събират още повече пари от всички нас. Няма нужда да се вдигат данъците и таксите на столичани. Има нужда от прозрачност и професионализъм в управлението на града и да се питат хората за какво да се харчат парите. Защото никой не знае по-добре от гражданите какви са проблемите в района, в който те живеят\", заяви Паргов.Водачът на листата на БСП за общински съветници е убеден, че бюджетът на Столична община може да бъде планиран и използван далеч по-ефективно за гражданите на София.\"Можеше ли с парите за ремонта на ул. \"Граф Игнатиев\", с който Столична община стана за смях, да бъдат решени по-неотложни проблеми, попита риторично Калоян Паргов. - За този ремонт бяха похарчени 24 милиона лева. С тези пари за 2 години можеше да бъдат построени 10 нови детски градини. Можеше ли средствата от платеното паркиране да бъдат използвани по-ефективно? Можеше ли с тях да бъдат ремонтирани тротоарите и пътните настилки? Ако имаше политическа воля и желание, за 4 години 400 км от настилките в София, предимно на кварталните улици, може да бъдат подновени. Столична община има пари. Но не ги харчи ефективно“.„Ние можем да обещаем точно това - да не пилеем парите на софиянци, а с грижата на добър стопанин да ги използваме така, че да решаваме колкото е възможно повече проблеми на гражданите\", заяви лидерът на столичните социалисти.", "date": "2019.10.13", "title": "Д-р Делян Георгиев: Ще отворя широко вратите на общината за хората от „Изгрев“"}
{"url": "http://www.cross.bg/ninova-zagora-stara-1615404.html", "text": "/КРОСС/ “Тук съм, за да подкрепя кандидата ни за кмет на Стара Загора проф. Иван Върляков и кандидатите ни за общински съветници и кметове на населени места. Те са честни хора. Сигурна съм, че ще работят за добруването на общината. Имат прекрасна и възможна програма как Стара Загора да стане индустриална и социална община”, това заяви пред обществеността в града председателят на БСП Корнелия Нинова.Попитана как оценява развитието на Стара Загора, тя каза, че тук са направени добри неща, но отново се вижда моделът - ремонт на ремонтите и работа на парче, без дългосрочна стратегия.Тя коментира и нереализираните индустриални зони към града: “Премиерът Борисов напоследък обикаля в чужбина да търси инвеститори. С молби инвестиции няма да станат. За да дойдат инвеститори отвън, трябва да решим проблемите си вътре. За да ни уважават отвън, първо трябва да подредим държавата вътре\".Нинова посочи три проблема, които гонят инвеститорите - корупция, бавно административно обслужване и липса на кадри.\"Това са и трите задачи пред нашите кандидати- спрете корупцията, осигурете бързо административно обслужване, работете за подготовката на кадри. В Стара Загора има възможност това да се случи”, категорична бе Корнелия Нинова.Тя заяви, че този екип знае как да направи това и вярва в техния професионализъм. По думите й “Визия за България” се е превърнала във визия за всяка община.“Виждам БСП енергична и единна. Предайте тази енергия на хората и ги освободете от страховете им. На добър час!”, пожела Нинова.", "date": "2019.10.13", "title": "Корнелия Нинова: Инвестициите ще дойдат отвън, когато насочим поглед навътре"}
{"url": "http://www.cross.bg/maiioneza-edno-maznini-1615381.html", "text": "/КРОСС/ Уикендите „плачат“ за вредна храна. Няма по-хубаво от това да поспите до късно, да пиете едно хубаво кафе и да се размотавате, докато дойде време за обяд. Тогава излизате и взимате едно парче пица от най-близкото място за бързо хранене. Слагате отгоре обилно количество майонеза, кетчуп, разполагате се удобно и всичко е точно.Майонезата е един от продуктите, който често използваме. Дали ще си я намажем на филийка, ще овкусим с нея спагетите или салата от прясно зеле, тя е пълна с мазнини, които не са съвсем диетични. Но кой го интересува, щом му е вкусно?!В едно бурканче майонеза има около 65% растително масло и яйца. Най-често се използва слънчогледово олио, което си е калорично и може да повиши теглото.Ако обичате да похапвате майонеза, но искате да водите по-здравословен начин на живот трябва да намалите приема ѝ, дори да го спрете. Причината е, че само в една лъжичка изядена майонеза има около 12 грама мазнини и близо 100 калории. Колко ще се получат, ако без проблем си хапнете поне 2-3 филийки с майонеза?Все пак, тялото има нужда от някакво количество мазнини. Затова, когато спрете да ядете майонеза или си позволявате рядко, може да я заместите с други продукти като:Да, сигурно ще си кажете: „Писна ми от това авокадо! Баба ми само авокадо е яла...“. Плодът е известен като суперхраната, пълна с антиоксиданти, които прочистват тялото, но друго нейно предимство е, че съдържа омега 3 и 6 мастни киселини, които пак са вид мазнина, но полезна. Може да хапвате авокадото в салатата или да си направите нещо като домашна майонеза, като смачкате добре едно заедно с 1 варено яйце.Идеално е за спагети. Ако сте си приготвили паста, овкусете я с песто вместо с майонеза. Традиционният италиански сос, в който има ароматен босилек и качествен зехтин, е богат на минерали и антиоксиданти.Като стана дума за песто, неслучайно в него има зехтин. Маслиновото олио се използва в много диетични режими. То е по-здравословният вариант на слънчогледовото олио, защото от неговите мазнини не се пълнее.За да направите вкусен дресинг, подобен на някои, в които се използва майонеза, смесете малко горчица със зехтин, лимонов сок, сол/черен пипер на вкус. След като ги разбиете добре, ще получите вкусен сос, който е значително по-лек и полезен.", "date": "2019.10.13", "title": "Авокадо вместо майонеза. Ще напълнеете ли?"}
{"url": "http://www.cross.bg/chasa-vreme-zavurshi-1615379.html", "text": "/КРОСС/ Кениецът Хосей Туей спечели 36-ия лекоатлетически маратон на София. Туей триумфира по класическата дистанция от 42,195 километра на новото трасе по улиците на българската столица с 2:15.59 часа. Той изпревари във финален спринт мароканеца Юсеф Сбаай, който завърши със същото време.Трети се нареди Алемайе Холема от Етиопия с време 2:16.58.При дамите победата отиде в етиопката Хайелом Шегае. Тя завърши с време от 2:35.36 часа. Победителката остана далеч от рекорда от 2015 г. – 2:32 часа, който обаче беше поставен на старото трасе. Втора завърши Бети Чепкуони от Кения с 2:36.57 часа, а трета се нареди победителката в надпреварата от предишната година Рут Матебо.Това е трета победа за Етиопия в софийския маратон след 2014 и 2016 г.В маратона на София се включиха над 5 хиляди бегачи от 52 страни в четирите дисциплини - масов старт, 10 километра, полумаратон (21.1 километра) и по класическата маратонска дистанция от 42,195 километра, в която стартираха над 550 души.\"За поредна година организацията е отлична, новото трасе е много интересно и мисля, че в следващите години ще се придържаме към него. Важното е да продължим да заразяваме младите и те да открият магията на дългите бягания\", каза пред БНТ министърът на спорта Красен Кралев.В полумаратона на 21.098 километра триумфира Йоло Николов. Българинът завърши с време 1:07.40 часа.Втори завърши Франсоа Кле от Белгия с 1:12.26, а трети се нареди Кристиян Стошич от Сърбия с 1:13.59 часа. В надпреварата при жените най-бърза беше Адрияна Поп Арсова от Северна Македония с 1:23.11 час, следвана от българките Кристина Иванова с 1:23.59 час и Симона Неделчева с 1:24.34 час.В дистанцията на 10 километра победите отидоха в България и Северна Македония - Лиляна Георгиева триумфира при дамите, а Дарио Ивановски при мъжете.Георгиева спечели при жените с време 41.00 минути, като изпревари с 18 секунди сънародничката си Силвия Георгиева, а трета за 41.31 минути завърши друга българка Девора Аврамова.Ивановски триумфира при мъжете с 32.58 минути. Той изпревари с 9 секунди представителя на домакините Стоян Владков, а трети с време 33.39 минути финишира Абдулджабар Амуш от Мароко.", "date": "2019.10.13", "title": "Финален спринт реши победителя в маратона на София"}
{"url": "http://www.cross.bg/ploshtadkata-predi-etazh-1615380.html", "text": "/КРОСС/ Нюйоркският небостъргач \"Емпайър стейт билдинг\" днес отново отваря площадката си за панорамно наблюдение на 102-ия етаж, предава Франс прес.Тя ще предлага вече на посетителите 360 градусова гледка над града, след като приключиха 10-месечните ремонтни работи по нея. Обновлението на площадката започна преди 4 години и сегашният е третият етап от проекта, в който са вложени 165 милиона долара.Първите две фази предвиждаха намаляването на опашките и улесняването на посещаемостта на обекта. Компанията-собственик на сградата най-напред изгради отделен вход за посетителите на платформата, които преди това ползваха един и същ с офис служителите.При втория етап беше открит малък музей на първия етаж, предназначен да \"раздроби\" опашките.Третата фаза, която стартира през месец януари със затварянето на платформата на 102-ия етаж, която се намира на 351 метра височина, предвиждаше няколко месечни ремонтни работи, които приключиха с повторното й откриване.Бяха съборени стените с височина над 1,10 метра, които пречеха на гледката, и бяха заменени със стъклени прегради.Другата новост бе клетката на асансьора, която също е от стъкло и позволява на зрителя да се радва на гледката, още преди да е стъпил на площадката. Достъпът до нея струва 58 долара.", "date": "2019.10.13", "title": "\"Емпайър стейт билдинг\" отново отваря площадката си за панорамно наблюдение"}
{"url": "http://www.cross.bg/iiordaniya-borisov-boiiko-1615382.html", "text": "/КРОСС/ Министър-председателят Бойко Борисов пристигна на посещение в Хашемитско кралство Йордания.Визитата е по покана на крал Абдулла II бин ал-Хусейн. В Аман премиерът Борисов беше посрещнат от държавния министър по парламентарните въпроси на Йордания Сами Дауд.В рамките на визитата премиерът Бойко Борисов ще проведе срещи с краля Абдулла II бин ал-Хусейн и с министър-председателя Омар Раззаз. Фокус на разговорите ще бъдат засилването на политическия диалог на най-високо равнище и търсенето на нови възможности за разширяването на контактите в области от взаимен интерес.България отдава ключово значение на продължаването и разширяването на добрите отношения си с Хашемитско кралство Йордания в редица сектори, сред които сигурност и отбрана, противодействие на тероризма, екстремизма, радикализацията и нелегалната миграция.Процесът “Акаба” е иницииран през 2015 г. от краля на Йордания Абдулла II с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм. На 4 юни 2018 г. министър-председателят Бойко Борисов взе участие в Процеса „Акаба“, който за пръв път се проведе извън Йордания – в Тирана, Албания.Търговско-икономическото и инвестиционното партньорство също ще бъде акцент по време на срещите на българския министър-председател Борисов в Хашемитско кралство Йордания.Установяването на по-близки контакти между бизнес общностите на двете страни ще спомогне за допълнителното сближаване в съвместната дейност в секторите туризъм, високи технологии, фармацевтична и хранително-вкусова промишленост. За първите четири месеца на 2019 г. стокообменът между България и Йордания възлиза на 9.7 млн. щ. д. като в сравнение със същия период на 2018 г. бележи ръст от повече от 21 на сто.Това ще бъде израз на желанието за издигането на равнището на връзките между двете държави в този сектор. Меморандумът беше договорен при посещението на принцесата на Йордания – Нейно кралско височество Дана Фирас миналата седмица в София и при срещата й с премиера Бойко Борисов. Документът отразява готовността на страните да засилят приятелските си отношения, да допринесат за икономическото развитие и растежа на туристическия потенциал, за опазването на културното наследство и да осъществяват обмен на добри практики.", "date": "2019.10.13", "title": "Започна визитата на премиера Борисов в Йордания"}
{"url": "http://www.cross.bg/medvedev-zverev-beshe-1615383.html", "text": "/КРОСС/ Даниил Медведев е шампионът от \"Мастърс\" турнира в Шанхай, след като разби във финала Александър Зверев с 6:4, 6:1. Руснакът се нуждаеше само от 73 минути, за да стигне до своята втора \"Мастърс\" титла.Четвъртият в света игра много силно и затвърди отличната си форма, за да стигне до отличието. По пътя си към титлата Медведев не загуи нито един сет в Шанхай.Дотук Медведев имаше четири загуби срещу Зверев, но благодарение на много добра игра и на отличната форма, в която се намира, стигна до първи успех срещу германеца.Това беше и шести пореден турнир, в който Медведев стига до финала. Балансът му е три победи и три поражения.Серията му започна с турнирите във Ваншингтон (АТП 500) и Монреал (АТП 1000), където загуби финалите съответно от Ник Кириос и Рафаел Надал. Впоследствие Медведев спечели титлата от мастърса в Синсинати. Руснакът се оказа на пътя на Григор Димитров по време на последния за годината турнир от Големия шлем US Open. Медведев елиминира българина в полуфиналите, а в спора за титлата загуби в пет сета от Надал.", "date": "2019.10.13", "title": "Медведев срази Зверев и грабна титлата от мастърса в Шанхай"}
{"url": "http://www.cross.bg/primirie-siriya-vrazhdyvashtite-1615384.html", "text": "/КРОСС/ Представителите на Руския център за примирие между враждуващите страни в Сирия доставиха хранителна помощ в сирийската провинция Дераа.„В населеното място Ебтаа се проведе хуманитарна акция с раздаването на индивидуални хранителни комплекти, разфасовани в пакети с руска и сирийска символика“, заяви майор Денис Анисимов от Центъра за примирие между враждуващите страни в САР.Отбелязва се, че сред предадените продукти има брашно, захар, ориз, чай, кондензирано мляко.На 22 септември представители на Руския център за примирие между враждуващите страни в Сирия доставиха около 4,5 тона хранителни пакети в предградията на Дамаск.", "date": "2019.10.13", "title": "Руските военни доставиха над 3 тона храна в Сирия"}
{"url": "http://www.cross.bg/sylyk-grad-siriiiski-1615385.html", "text": "/КРОСС/ Турските сили и техните сирийски съюзници завзеха големи части от северния сирийски град Сулук в нов аванс срещу ръководените от кюрдските Сирийски демократични сили (SDF).Това съобщи групата за наблюдение на Сирийската обсерватория за правата на човека, цитирана от \"Ройтерс\".Сулук се намира на около 10 км от сирийско-турската граница, на югоизток от Тел Абяд.", "date": "2019.10.13", "title": "Турция завзе сирийския град Сулук"}
{"url": "http://www.cross.bg/turgoviya-glasove-beshe-1615387.html", "text": "/КРОСС/ В полицията в Горна Оряховица продължават разпитите за търговия с гласове за местните избори. Списък със стотина имена и адреси на хора от села в община Лясковец беше намерен при рутинна проверка през нощта срещу събота в лек автомобил. Задържаният 33-годишен мъж от Лясковец е освободен от ареста след разпит.По случая е образувано досъдебно производство за търговия с гласове. Все още не са събрани обективни доказателства за повдигане на обвинение, посочиха от Районната прокуратура в Горна Оряховица.Роднините на Върбан Спасов от клана Манджите в Лясковец, у когото беше намерен списъкът с имена, разказаха, че младият мъж бил задържан по погрешка:„Върбан го задържаха по някакви съображения други. Той друг беше, пък задържаха него. Да агитираш днес трябва да даваш пари. Никой не отива да гласува без пари“.Плащането за избори било обичайна практика, признават местните хора:\"Други години предлагаха пари. Аз не съм вземала\".\"Друг път минават, но за сега още не са минавали\".За търговия с гласове законът предвижда лишаване от свобода от 1 до 6 години и глоба от 10 000 до 20 000 лв.", "date": "2019.10.13", "title": "В полицията в Горна Оряховица продължават разпитите за търговия с гласове"}
{"url": "http://www.cross.bg/oryahovitza-muzhut-gorna-1615386.html", "text": "/КРОСС/ Районната прокуратура в Горна Оряховица повдигна обвинение на 33-годишен мъж от Лясковец за купуване и продаване на гласове за местните избори. ", "date": "2019.10.13", "title": "Търговия с гласове за местните избори в Лясковец"}
{"url": "http://www.cross.bg/dyshi-zhiletki-zhultite-1615388.html", "text": "/КРОСС/ Сблъсъци имаше снощи в южния френски град Тулуза между местната полиция и демонстранти от движението на \"жълтите жилетки\". Няколко хиляди души се стекоха за шествието срещу социалното неравенство, което се превърна в традиция за последните 11 месеца. Силите на реда използваха сълзотворен газ и задържаха 17 души.", "date": "2019.10.13", "title": "Сблъсъци в Тулуза между полицията и \"жълтите жилетки\""}
{"url": "http://www.cross.bg/kyurdite-izrael-aviv-1615370.html", "text": "/КРОСС/ \"Израел ще помогне на кюрдите, които се сражават срещу турската армия-агресор\". Това пише в обръщение на десетки офицери от запаса, които са част от армията на резервистите, на която Тел Авив винаги е разчитал много заради патриотичния заряд и военните умения, който притежават чиновете от резерва.В своята петиция те призовават правителството на Израел да подкрепи кюрдите не само с оръжие и продукти, но и с военна сила. Това съобщава изданието Jerusalem Post.Ние сме израелци и евреи и най-добре от всички знаем какво означава да те изостави съюзник, да останеш сам в беда и да се защитаваш. Помним колко кръв сме проляли, за да отстояваме нашата независимост и свобода, когато целият свят ти е обърнал гръб, - споделя пред медията майор Яир Финк.Петицията вече е на бюрото на премиера Бенямин Нетаняху. С нея са запонати и в Министерството на отбраната и Генералния щаб. Шефът на ГЩ ген. Авив Кохави коментира, че подкрепя идеята.Израел подкрепя желанието на кюрдите да създадат своя държава, заяви преди дни премиерът Нетаняху.  Поддържаме делови отношения с кюрдите от 1960 година. Няма да ги оставим в този тежък момент, категоричен е министър-председателят.", "date": "2019.10.13", "title": "Израелци готови да се бият за кюрдите срещу турската армия"}
{"url": "http://www.cross.bg/purvi-macha-tenisistka-1615371.html", "text": "/КРОСС/ 15-годишната Кори „Коко“ Гоф за първи път в кариерата си достигна до финал на надпревара на Женската тенис асоциация.Американската тийнейджърка, която влезе в основната схема като „щастлива губеща“ от квалификациите, в полуфиналите надигра германката Андреа Петкович с 6-4, 6-4.Двубоят продължи 1 час и 31 минути. Гоф направи три пробива от осем възможности в мача и допусна една грешка на своя сервис. Двете тенисистки ес срещнаха за първи път. Както е известно, в предния етап на турнира Коко Гоф надигра в два сета Кики Бертенс и записа първа победа над тенисистка от Топ 10.В хода на турнира Гоф загуби само един сет, срещу украинката Катерина Козлова. За трофея младата тенисистка ще спори с победителката от мача между рускинята Екатерина Александрова и латвийката Йелена Остапенко. Миналата година шампионка в Линц стана италианката Камила Джорджи.", "date": "2019.10.13", "title": "Феноменът Кори Гоф е на финала на WTA в Линц"}
{"url": "http://www.cross.bg/roditelite-detzata-vulchev-1615369.html", "text": "/КРОСС/ \"Конкретно кой организира истерията в Сливен ще кажат службите. Ние това, което следим от месеци, са организираните протести срещу първоначално - Стратегията за детето, след това се опитаха да натрупат теми. На пръв поглед целите на тези хора са благовидни - защита на правата на родителите, консервативни цености, право на родителите да решават бъдещето на децата си\", това каза пред камерата на БНТ министърът на образованието и науката Красимир Вълчев. Той обясни, че в момента те си служат с откровени лъжи, манипулации, измишльотини. По негови наблюдения в ромските общности най-лесно се създава паника. \"Става въпрос за атака, включително срещу образователната система. Ние правим много усилия децата да ходят редовно на училище, не само да бъдат записани.Записването се оказа лесно, по-трудно е да ги накараме редовно да ходят на училище\", заяви министърът. Според него има опити да се натрупват теми - като няма Стратегия за детето трябва да се сложи друга тема в случая продажбата на деца или отнемането им от родителите. По негово мнение някой използва по най-груб начин страхът на хората. \"От страна на организаторите това е целенасочена атака с цел създаване на смут, натрупване на дестабилизационни усещания\", категоричен бе Красимир Вълчев.Той обясни, че това което са направили учителите е било правилно. Те са освободили децата и са успокоили родителите. Вълчев каза, че учителите могат да противодействат само като говорят с родителите.", "date": "2019.10.13", "title": "Красимир Вълчев още чака службите да кажат кой стои зад истерията с децата"}
{"url": "http://www.cross.bg/riana-vogue-godina-1615372.html", "text": "/КРОСС/ Как успяваш да бъдеш една от най-известните и влиятелни личности в музикалния бизнес, да играеш в холивудски екшъни, да ръководиш собствена козметична и модна линия, да издадеш автобиографична книга и да запазиш личния си живот далече от светлината на прожекторите?Певицата е всичко това, но продължава да се бори да запише срещу името си още един успех. И, разбира се, успява. Сега красавицата от Барбадос е на корицата на модната библия Vogue за месец ноември. Нещо нормално, някои ще кажат. Да, със сигурност Риана заслужава да бъде не само на тази корица, а и на много други, но тук нещата са исторически.Този ноември Риана ще е за шести път на първата страница на списанието, което я превръща в жената от афроамерикански произход, която има най-много корици за Vogue. Преди ноември 2019, тя се е появявала през април 2011, ноември 2012, март 2014, април 2016 и юни 2018 година. За сравнение, Наоми Кембъл има само 2 самостоятелни корици, а Бионсе – 4.В интервюто си за Vogue Риана говори за абсолютно всичко – от политика до любов. Тя обвинява сегашния президент Доналд Тръмп, че не се отнася сериозно към масовите стрелби, зачестили в САЩ. През август, той свърза насилието с психичните проблеми, на което Риана отговори в Instagram с изречението „Ъ... Доналд, объркал си правописа на думата тероризъм“.Пред списанието споделя, че Тръмп се отнася по друг начин към стрелбите, които са извършени от представители на бялата раса и към тези, които са дело на хора от Близкия Изток. „Ако сложите жена от арабски произход с пистолет в магазин, както се случи в Тексас, няма как Тръмп да каже, че това е дело на болен човек“.Певицата призна, че е била поканена да пее на полувремето на мача за Супербол, но е отказала заради играча Колин Каперник. През 2016 година, той коленичи по време на националния химн, за да протестира срещу насилието на полицията. На следващата година, Каперник не беше поискан от нито един отбор от НФЛ, с което се започна една дълга сага от дела, приключила чак през 2019 година.„Няма да се продам. Има неща в НФЛ, с които не съм съгласна и не искам да им служа по никакъв начин“, казва Риана пред списанието.Разбира се, няма как да бъде подмината и темата за личния живот. Изпълнителката от известно време е свързвана с саудитския бизнесмен Хасан Джамил. И макар Риана да крие ревностно всяка подробност около себе си, тя призна, че все пак в момента е във връзка. „Всъщност съм заета от доста дълго време и всичко върви добре. Много съм щастлива“.Въпреки че в последно време красавицата от Барбадос се е фокусирала върху съвсем друго поле за изява, не е забравила за музиката. Тя призна, че в момента работи върху деветия си албум, който ще носи името R9 и ще е насочен към реге стила. „Винаги съм харесвала реге. То ми е в кръвта. Независимо колко далече съм от тази култура или от обстановката, в която съм израснала, регето никога не ме напуска“.Все още не се знае точната дата за излизането на албума, но певицата обещава да е нещо много различно и специално за феновете. Дотогава те могат да се насладят на друго интервю, направено лично от Риана с главния редактор на Vogue Ана Уинтур.", "date": "2019.10.13", "title": "Риана с историческа корица за Vogue"}
{"url": "http://www.cross.bg/tyrtziya-siriya-ofanziva-1615374.html", "text": "/КРОСС/ Лидерите на Европейския съюз могат да вземат решение за оръжейно ембарго върху Турция заради нахлуването ѝ в Сирия през следващата седмица, съобщи Bloomberg, като се позовава на четирима източници, запознати с дискусиите. Потенциалното решение би изпратило силен сигнал към правителството на президента Реджеп Тайип Ердоган и ще изведе отношенията на Анкара със съюзниците от НАТО до ново ниво. Източниците твърдят, че решението може да бъде взето на среща на върха на лидерите на ЕС в Брюксел на 17-18 октомври.Възможното общоевропейско ембарго е обсъждано на сбирка на дипломати от ЕС в петък, заяви един от източниците. Клара Линдер, говорителка на министъра на външните работи на Швеция Ан Линде, заяви, че страната ѝ официално ще предложи мярката на срещата в понеделник в Люксембург.По-рано федералното правителство на Германия и това на Франция спират износа на оръжие за Турция заради турската военна офанзива в Сирия.„На фона на турската военна офанзива в Североизточна Сирия федералното правителство няма да предостави нови разрешителни за военно оборудване, което би могло да бъде използвано от Турция в Сирия\", заяви външният министър Хайко Маас (SPD) в интервю за Bild am Sonntag.Часове по-късно и Париж ограничи до второ нареждане износа на оръжия за Анкара „на фона на навлизането на Турция в Северна Сирия“. До края на офанзивата Франция е решила да спре всички планове за износ на военни материали за Турция, които биха могли да бъдат използвани като част от сирийската офанзива, се посочва в съвместно становище на Министерството на отбраната и на външните работи.Турция е най-големият купувач на оръжейни доставки от Германия. През 2018 г. почти една трета от износа на оръжия на Германия се е озовала в Турция, а сумата е почти 243 милиона евро. Партньорът от НАТО започна военна офанзива срещу кюрдската милиция YPG в североизточна Сирия във вторник, откривайки нов фронт в страна, която е арена на гражданска война от осем години.Германският износ на оръжие се насочва към нов рекорд през тази година. До края на септември лицензите за износ са се увеличили със 75 процента в сравнение със същия период на предходната година до 6,35 милиарда евро.Така обемът на износа се доближава до предишните рекордни стойности от 2015 и 2016 г. съответно -7,86 и 6,85 милиарда евро. Данните за първите три тримесечия се основават на отговор от Министерството на икономиката на въпрос от страна на депутата на Зелените Омид Нурипур, цитиран от DPA.Намесата на Турция в Сирия е нов импулс в поредица спорове между Анкара и западните ѝ съюзници, които обхващат и погазването на демократичните стандарти и сондажните дейности край бреговете на Кипър и които обтегнаха отношенията между Анкара и ЕС. Блокът вече прекрати преговорите за присъединяване на Турция и повечето двустранни контакти и заяви, че може да приеме допълнителни наказателни мерки.", "date": "2019.10.13", "title": "ЕС може да наложи оръжейно ембарго срещу Турция до дни"}
{"url": "http://www.cross.bg/bika-maskata-shoyto-1615373.html", "text": "/КРОСС/ Шоуто, което е кутия пълна с тайни, се наложи да се сбогува с още един талант. Малко не достигна на любимия на мнозина актьор Филип Аврамов да продължи напред в мистериозното шоу „Маскираният певец“. Той даде всичко от себе си на сцената със запомнящото се изпълнение на хита Let’s twist again на легендарния Chubby Checker, но не успя да набере необходимия вот от публиката, за да може да го видим отново на сцената на шоуто. Снощи публиката предпочете изпълнението на Лъва.Филип Аврамов, обичан български актьор, с кариера както в театъра, така и в киното, призна, че се пее трудно под маската на Бика. „Да се пее с маска е много тежко, истинско предизвикателство. Но беше много приятно да участвам в това страхотно шоу. Конкуренцията е много голяма и нямам търпение да видя следващите изпълнения“ допълни той. Единствен от четиримата детективи Ники Кънчев успя да познае кой се крие под маската на Бика. Повече за участието на Филип Аврамов в шоуто зрителите ще научат в понеделник, 14 октомври, когато той ще бъде ексклузивен гост в „Здравей, България“.С отпадането на маската на Бика публиката е още една крачка по-близо до разрешаването на една от най-големите мистерии в България – кои са известните личности, които се крият под митичните маски на най-големия телевизионен хит тази есен – „Маскираният певец“. Зрителите нямат търпение да дойде събота вечер и да се разкрие поне още една известна личност, която умело е прикривала звездния си статус под изключителните маски. Маските падат, но феновете на шоуто растат. Никой не е сигурен, всички се опитват да разгадаят уликите и да са първите познали. Мнозина преглеждат отново и отново записите на изпълненията качени в сайта Vbox7 с тайната надежда, че ще открият скрита улика, която не са успели да видят на живо по NOVA.Петата маска, която бе разкрита в мистериозното шоу беше тази на Бика, но остават още 11 невероятни персонажа, за които продължаваме да гадаем кой се крие под тях. Не пропускайте и следващия епизод на най-мистериозното шоу в България „Маскираният певец“ - събота (19.10) от 20:00 ч. само по NOVA.", "date": "2019.10.13", "title": "Филип Аврамов успя да заблуди мнозина под маската на Бика, но не бе достатъчно"}
{"url": "http://www.cross.bg/sofiya-donorstvoto-podkrepa-1615375.html", "text": "/КРОСС/ Днес близо 30 трансплантирани хора и техни съмишленици застанаха в самостоятелен старт на Уиз еър София маратон 2019.Целта на специалния старт на трансплантираните наши съграждани беше да пробягат 42,19 метра (символично разстояние по аналогия на пълната дистанция на маратона от 42,195 км), с което да подкрепят и дадат надежда на всички пациенти от листата на чакащите, че имат шанс за пълноценен живот.Изпълнителна агенция „Медицински надзор“ и Министерството на здравеопазването солидарно със Съвета на Европа организират провеждането на събития в подкрепа на донорството и трансплантацията със съдействието на НПО, пациентски организации и медиите.Благодарим на министъра на младежта и спорта г-н Красен Кралев, на големия Любо Ганев и на г-н Даниел Дуков, директор на Маратона на София за пълната подкрепа и съдействие при провеждането на спортните инициативи, свързани с Европейския ден на донорството.Благодарим на всички, които ни помогнаха в реализирането на тази инициатива", "date": "2019.10.13", "title": "Близо 30 трансплантирани хора се включиха в маратона на София"}
{"url": "http://www.cross.bg/fandukova-manolova-grazhdanite-1615376.html", "text": "/КРОСС/ „Искам да подам ръка на г-жа Фандъкова и независимо коя от двете ни спечели, да направи следните четири неща в София:В рамките на 100 дни да се отвори Столичната община за гражданите чрез участие на гражданите в заседанията на СОС и публичност на гласуването на всеки конкретен съветник.Второ, публичност и прозрачност на търговете чрез онлайн излъчване и недискриминационни условия за бизнеса. Четиригодишна програма за ремонта на тротоарите в София и четвърто, детска градина и ясла за всяко дете\", това предложи в студиото на Канал 3 Мая Манолова на Йорданка Фандъкова при първия дебат на двете фаворитки за кметския пост в столицата - Манолова и Фандъкова.Фандъкова и водещата Беновска обаче отхвърлиха предложението на Манолова с обяснението, че регламентът не го позволява.Така Фандъкова не даде отговор дали приема да изпълни тези условия в полза на гражданите, бизнеса и децата.", "date": "2019.10.13", "title": "Фандъкова отхвърли предложението на Манолова за гражданско управление на София"}
{"url": "http://www.cross.bg/maraton-strani-hora-1615377.html", "text": "/КРОСС/ Точно в 9:30 министърът на спорта Красен Кралев и волейболната легенда Любо Ганев дадоха старта на Софийския маратон.В тазгодишната 36-а поред надпревара участват близо 5000 маратонци от 50 страни. От тях 850 са чужденци. Заради състезанието централната градска част на София е напълно блокирана под засилено полицейско присъствие.Близо 30 трансплантирани хора и техни съмишленици ще застанат в самостоятелен старт в знак на солидарност с Европейския ден на донорството.Целта е трансплантираните наши съграждани да пробягат 42.19 метра (символично разстояние по аналогия на пълната дистанция на маратона от 42,195 км), с което да изразят подкрепата си и дадат надежда на всички хора от листата на чакащите, че имат шанс за пълноценен живот. ", "date": "2019.10.13", "title": "5000 ентусиасти от 50 страни се надпреварват на Софийския маратон"}
{"url": "http://www.cross.bg/yaponiya-hagibis-chast-1615378.html", "text": "/КРОСС/ Япония изпрати десетки хиляди военнослужещи и спасители, за да окажат помощ на пострадалите след тайфуна \"Хагибис\", предаде \"Ройтерс\".Припомняме, че заради тайфун за кратко Токио беше парализиран, а 18 души загинаха.Изчезнали са още 13 души, заяви общественият телевизионен оператор NHK, тъй като тайфун \"Хагибис\" остави огромна част от ниско разположена земя в централна и източна Япония наводнена и прекъсна тока до почти половин милион домове.Около 27 000 членове на японските сили за самозащита, както и пожарникари, полиция и членове на бреговата охрана бяха изпратени да спасяват заседнали хора в префектурата Нагано в централната част на Япония и другаде, заяви правителството.Ограниченията за кацане на летищата в \"Токита Нарита\" и \"Ханеда\" са премахнати, но над 800 полета бяха отменени за деня, заяви NHK, както и някои услуги на влакове.Властите са предупредили, че в района на Канто около Токио все още съществува риск реките да прелеят и да нанесат нови щети.Премиерът Шинцо Абе свика спешна среща на съответните министри и изпрати министъра, отговарящ за управлението на бедствията, в засегнатите райони. Той изрази съболезнования на семействата на загиналите и каза, че правителството работи за спасяването на живота и имуществото на хората.\"Правителството ще направи всичко възможно, за да си сътрудничи със съответните агенции и оператори, работещи за възстановяване на услугите възможно най-скоро\", подчерта Абе. Правителството също така е създало работна група за справяне с щетите. ", "date": "2019.10.13", "title": "Япония изпраща военнослужещи на помощ за пострадалите от тайфуна"}
{"url": "http://www.cross.bg/iiordaniya-tyrizma-bulgariya-1615396.html", "text": "/КРОСС/ В присъствието на министър-председателя Бойко Борисов и на премиера на Йордания Омар Раззаз беше подписан Меморандум за разбирателство между правителството на Република България и правителството на Хашемитското кралство Йордания за сътрудничество в областта на туризма.Това съобщиха от правителствената пресслужба.Меморандумът е пример за продължаващото сътрудничество в културния и туристическия обмен между двете държави. Документът отразява готовността на България и Йордания да засилят приятелските си отношения и да допринесат за икономическото развитие и растежа на туристическия си потенциал, както и за опазване на културното наследство. България и Йордания ще насърчават съвместното си сътрудничество в различни видове туризъм с най-голям потенциал. Те ще работят активно за популяризиране ролята на културното наследство сред подрастващите.Сред основните видове туризъм, споменати като акцент в документа, са културният, фестивалният, селският, кулинарният и др. Предвижда се и партньорство в опазване на културното наследство с „Петра Нешънъл Тръст“.Двете страни ще обменят информация за организиране и участие в международни събития, популяризиращи съответните туристически продукти, както и в мащабни културни мероприятия. Предвижда се засилване на контактите за развитието на туристическата инфраструктура и в обмена на добри практики, които могат да увеличат взаимния поток на туристи.", "date": "2019.10.13", "title": "България и Йордания засилват сътрудничеството си в туризма и културата"}
{"url": "http://www.cross.bg/grazhdanska-spravedlivost-podkrepa-1615361.html", "text": "/КРОСС/ В Полша гласуват за парламент. Управляващата \"Право и справедливост\" ще се бори за нов мандат, съобщи \"Ройтерс\".Решаващ глас ще имат 30-те милиона избиратели.Последните проучвания дават между 42% и 48% подкрепа за управляващата партия. За абсолютно парламентарно мнозинство \"Право и справедливост\" трябва да спечели 261 депутатски мандата в 460-местния Сейм.Главната опозиционна сила - либерално-консервативната Гражданска коалиция, - която обединява християндемократическата \"Гражданска платформа\", пробизнес партията \"Новочесна\" (Модерна), либералната \"Инициатива Полска\" и \"Зелените\" събира подкрепа около 28%.", "date": "2019.10.13", "title": "В Полша гласуват за парламент"}
{"url": "http://www.cross.bg/tynis-partiya-said-1615360.html", "text": "/КРОСС/ В Тунис избират президент. Над 7 милиона избираеми ще гласуват.Гражданите на Тунис трябва да изберат държавен глава от двама кандидати. Каис ас Саид, професор по конституционно право и бившият затворник и медиен магнат Набил ал Каруи. И двамата в своите програми заявиха необходимостта от решаване на социални проблеми и борба с бедността и безработицата.Каис ас Саид във втория тур е подкрепен от умерената ислямска партия Ал Нахда, а Ал Каруи, малко преди изборите, създаде своя собствена партия \"Сърцето на Тунис\".Предсрочни президентски избори в Тунис бяха свикани след смъртта на 25 юли на 92-годишния Ал-Баджи Гайид ал Себси. Първоначално гласуването беше насрочено за 17 ноември.Първият тур се проведе на 15 септември, никой от кандидатите не постигна абсолютно мнозинство. Саид премина на втория тур и спечели 18,4% от гласовете и беше в затвора Ал Каруи до 9 октомври с 15,58%. Основната изненада беше загубата на кандидати от властта - министър-председателя Юсеф ал-Шахед и министъра на отбраната Абдел Карим ал-Збиди, както и сравнително слабият резултат на представителя на влиятелната ислямистка партия Ан-Нада Абделфата Муру.Окончателните резултати от втория тур на изборите трябва да бъдат обявени от главната избирателна комисия до 21 октомври.Президентът в Тунис се избира за петгодишен мандат.", "date": "2019.10.13", "title": "Тунис избира президент"}
{"url": "http://www.cross.bg/irlandiya-velikobritaniya-brekzit-1615362.html", "text": "/КРОСС/ Великобритания остава далеч от постигането на окончателна сделка за Брекзит и следващите няколко дни ще бъдат от решаващо значение, ако трябва да се споразумеят за условията на излизането си от Европейския съюз (ЕС), заяви източник от \"Даунинг стрийт\" 10.Преговарящите от Великобритания и ЕС започнаха интензивни преговори през уикенда, за да видят дали могат да прекъснат безизходицата около преди решаващата среща на върха през следващата седмица и крайния срок за напускане на Великобритания от 31 октомври.Новината за напредъка в преговорите изпрати финансовите пазари да се покачат в петък, след като Джонсън и ирландският му колега Лео Варадкар определиха пътя към сделката след месеци на трудни преговори.Но в събота заместник-лидерът на северноирландската партия, която играе ключова роля в преговорите, изрази загрижеността си относно спорното предложение и източникът от \"Даунинг стрийт\" 10 заяви, че Великобритания остава готова да напусне без сделка ако е необходимо.Вестник \"Сънди таймс\" съобщи, че Джонсън, лицето на кампанията на Великобритания за напускане на ЕС през 2016 г., вече е \"отчаян\" да сключи сделка, след като ръководителите на службите за сигурност предупредиха, че напускането без сделка може да разпали напрежението в Северна Ирландия.Ирландия доказа, че е препъни камъка в преговорите за Брекзит, по-специално как да попречи на британската провинция Северна Ирландия да се превърне в заден ход за пазарите на ЕС, без да има граничен контрол. Ирландия се опасява, че контролът върху 500-километровата (300-мили) граница със Северна Ирландия ще подкопае Споразумението от Разпети петък от 1998 г., което сложи край на три десетилетия на сектантски и политически конфликти, при които загинаха над 3600 души.Джонсън вероятно ще разговаря с висши лидери на ЕС в понеделник, за да преоцени ситуацията и да постигне споразумението за Брекзит, каза източникът.", "date": "2019.10.13", "title": "Лондон: Великобритания е далеч от сделка по Брекзит"}
{"url": "http://www.cross.bg/solyn-migranti-registratziya-1615363.html", "text": "/КРОСС/ Гръцката полиция задържа автомобил с българска регистрация с 20 нелегални мигранти. Арестуван е шофьорът на българската кола с обвинение за трафик на хора. Ванът с хасковска регистрация не и спрял за полицейска проверка до Кавала.Преминал през поставените от полицията заграждения и с много висока скорост се отправил по посока Солун. За да не предизвика катастрофа, властите предупреждават пътуващите автомобили да се отстранят от трасето и започва преследване с десет полицейски коли.При навлизането на колата в града е била принудена от полицията да спре.Предварително полицаите са били изключили светофарите на кръстовищата и отстранили от тях останалите автомобили. Във вана с български номера са намерени 20 нелегални мигранти, влезли в Гърция през сухопътната граница с Турция.Полицията не посочва дали шофьорът на колата е българин. Това го потвърждават очевидци на ареста.Магистралата от границата с Турция до Солун е под засилен полицейски контрол в акция срещу нелегалния трафик на хора. Проверяват се денонощно всички коли, за които има съмнение, че може да превозват мигранти. Полицията има информация, че цената на трафика до Солун е над 2 хиляди евро на човек.Арестуваните са предадени на прокуратурата в Солун.", "date": "2019.10.13", "title": "Задържаха в Гърция автомобил с българска регистрация с 20 нелегални мигранти"}
{"url": "http://www.cross.bg/nadyasno-nalyavo-vladimir-1615340.html", "text": "/КРОСС/ Спортното събитие ще стартира от 9:30 часа и ще продължи до 15:30 часа, в него ще участват около 5000 души от 52 страни.Заради масовото събитие е въведена временна организация на движение, съобщи Столична община. бул. \"Цар Освободител\" между бул. \"Васил Левски\" и пл. \"Независимост\";бул. \"Княгиня Мария-Луиза\" между бул. \"Тодор Александров\" и ул. \"Козлодуй\";пл. \"Лъвов мост\";ул. \"Поп Богомил\" между ул. \"Георг Вашингтон\" и бул. \"Княгиня Мария-Луиза\";ул. \"Св. Св. Кирил и Методий\" между ул. \"Сердика\" и бул. \"Княгиня Мария-Луиза\";ул. \"Цар Симеон\" между ул. \"Георг Вашингтон\" и бул. \"Княгиня Мария-Луиза\";ул. \"Екзарх Йосиф\" между ул. \"Сердика\" и бул. \"Княгиня Мария-Луиза\";бул. \"Княз Дондуков\" между пл. \"Независимост\" и ул. \"Бачо Киро\" и между бул. \"Васил Левски\" и моста \"Чавдар\";бул. \"Витоша\" между бул. \"Тодор Александров\" и бул. \"Александър Стамболийски\";бул. \"Тодор Александров\" между бул. \"Витоша\" и бул. \"Христо Ботев\";бул. \"Александър Стамболийски\" между бул. \"Витоша\" и бул. \"Христо Ботев\";ул. \"Позитано\" между ул. \"Лавале\" и бул. \"Витоша\";ул. \"Алабин\" и ул. \"Ген. Гурко\" между бул. \"Витоша\" и ул. \"Г. С. Раковски\";ул. \"Денкоглу\" между ул. \"Ангел Кънчев\" и ул. \"Граф Игнатиев\";ул. \"Солунска\" и ул. \"Дякон Игнатий\" между ул. \"Ген. Гурко\";ул. \"6-ти септември\" между ул. \"Аксаков\" и бул. \"Цар Освободител\";ул. \"Цар Шишман\" между ул. \"Аксаков\" и пл. \"Народно събрание\";ул. \"Иван Вазов\" между ул. \"6-ти септември\" и ул. \"Г. С. Раковски\";ул. \"Г. С. Раковски\" между ул. \"Ген. Гурко\" и бул. \"Княз Дондуков\";ул. \"Оборище\" между ул. \"Г. С. Раковски\" и ул. \"Кракра\";ул. \"Московска\" между бул. \"Васил Левски\" и ул. \"11-ти август\";ул. \"11-ти август\" между ул. \"Московска\" и пл. \"Св. Ал. Невски\";бул. \"Янко Сакъзов\" между бул. \"Васил Левски\" и ул. \"Кракра\";ул. \"Бяло море\" между бул. \"Княз Дондуков\" и ул. \"Чаталджа\";ул. \"Злетово\" между бул. \"Ген. Данаил Николаев\" и бул. \"Княз Дондуков\";ул. \"Поручик Пачев\" между ул. \"Тракия\" и бул. \"Княз Дондуков\";моста \"Чавдар\";бул. \"Владимир Вазов\" между ул. \"Черковна\" и бул. \"Ботевградско шосе\";ул. \"Черковна\" между ул. \"Е. Симидчийска\" и бул. \"Владимир Вазов\";ул. \"Ильо войвода\" между бул. \"Владимир Вазов\" и ул. \"Скайлер\";ул. \"Панайот Хитов\" между ул. \"Макгахан\" и бул. \"Владимир Вазов\";ул. \"Острово\" между ул. \"Макгахан\" и бул. \"Владимир Вазов\";ул. \"Тодорини кукли\" между бул. \"Владимир Вазов\" и ул. \"Левски Вековен\";ул. \"Неофит Бозвели\" между ул. \"Тодорини кукли и бул. \"Владимир Вазов\";ул. \"Баба Вида\" между ул. \"Спас Гинев\" и бул. \"Владимир Вазов\";ул. \"Левски Вековен\" между бул. \"Владимир Вазов\" и ул. \"Тодорини кукли\";ул. \"Васил Кънчев\" между бул. \"Владимир Вазов\" и ул. \"Ангел войвода\";ул. \"Резбарска\" между ул. \"Васил Кънчев\" и бул. \"Владимир Вазов\";ул. \"549\" между ул. \"Резбарска\" и бул. \"Владимир Вазов\";ул. \"Витиня\" между ул. \"544\" и бул. \"Владимир Вазов\" и между бул. \"Владимир Вазов\" и улицата от северната страна на бул. \"Владимир Вазов\";ул. \"Поп Груйо\" между ул. \"Могилата\" и ул. \"Св. Тома Иконописец\";ул. \"Станислав Доспевски\" между ул. \"573\" и ул. \"Св. Тома Иконописец\";ул. \"Поручик Г. Кюмюрджиев\" и ул. \"Св. Тома Иконописец\";ул. \"61\" между ул. \"1\" и бул. \"Владимир Вазов\";крайна дясна пътна лента на северното и южното пътно платно на бул. \"Ботевградско шосе\" между бул. \"Владимир Вазов\" и ул. \"46\" (кв. \"Враждебна\").Трамвайна линия № 4 - ще се движи от кв. \"Орландовци\" до надлез \"Надежда\", двупосочно;Трамвайна линия № 12 (в посока кв. \"Илиянци\"): ще се движи по маршрута до бул. \"Витоша\", направо по ул. \"Алабин\", надясно по бул. \"Христо Ботев\", наляво по бул. \"Кн. Мария-Луиза\" и по маршрута до кв. \"Илиянци\", двупосочно;Трамвайна линия № 18 (в посока кв. \"Орландовци\"): ще се движи по маршрута до бул. \"Витоша\", направо по ул. \"Алабин\", надясно по бул. \"Христо Ботев\", надясно по бул. \"Кн. Мария-Луиза\", наляво по ул. \"Козлодуй\" и по маршрута до кв. \"Орландовци\", двупосочно;Трамвайни линии №№ 20 и 22 ще се движат:от метростанция \"Опълченска\"/депо \"Красна поляна\" до Младежки театър, двупосочно;от депо \"Искър\"/Автостанция \"Изток\" до пл. \"Васил Левски\", двупосочно;За трамвайни линии №№ 20 и 22 ще бъде разкрита временна двупосочна спирка на бул. \"Янко Сакъзов\" при пл. \"Васил Левски\".Тролейбусни линии №№ 1 и 2 ще се движат от Пета градска болница и ж.к. \"Бъкстон\" по маршрутите до кръстовище бул. \"Васил Левски\" - бул. \"Цар Освободител\", надясно по бул. \"Цар Освободител\", надясно по бул. \"Евлоги и Христо Георгиеви\", надясно по ул. \"Ген. Гурко\", наляво по бул. \"Васил Левски\" и по маршрутите;Тролейбусите от тролейбусни линии №№ 1 и 2 ще спират на начална/крайна спирка с код 1700 \"СУ \"Св. Климент Охридски\" на бул. \"Цар Освободител\", за автобусни линии №№ 84, 94, 184 и N1.Тролейбусни линии №№ 4 и 11 ще се движат от ж.к. \"Дружба 1 и 2\" по маршрутите до кръстовище бул. \"Цариградско шосе\" - бул. \"Цар Освободител\" - бул. \"Евлоги и Христо Георгиеви\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\" и по маршрутите.спирка с код 1288 \"Пл. \"Орлов мост\" ще бъде крайна спирка за маршрутите в посока СУ \"Климент Охридски\";спирка с код 1287 \"Пл. \"Орлов мост\" ще бъде начална спирка в посока ж.к. \"Дружба 1 и 2\".Тролейбусна линия № 6 (в посока пл. \"Сточна гара\"): от ж.к. \"Люлин-3\" по маршрута до кръстовище бул. \"Сливница\" - ул. \"Димитър Петков\", наляво по ул. \"Димитър Петков\", бул. \"Ген. Николай Г. Столетов\", наляво по ул. \"Подполк. Калитин\", надясно по ул. \"Скопие\", надясно по бул. \"Княгиня Мария-Луиза\", надясно по ул. \"Опълченска\", надясно по бул. \"Сливница\" и по маршрута до ж.к. \"Люлин-3\".спирка с код 2116 Надлез \"Надежда\" е начална/крайна спирка за маршрута.разкрива се временна спирка на ул. \"Димитър Петков\" на 40 метра след бул. \"Сливница\" в посока депо \"Надежда\".Тролейбусна линия № 7 ще се движи от ж.к. \"Люлин-3\" до пл. \"Сточна гара\" като преминава през транспортния подлез на пл. \"Лъвов мост\", двупосочно.Тролейбусна линия № 9 ще се движи от ж.к. \"Борово\" по маршрута до кръстовище бул. \"Васил Левски\" - ул. \"Г. С. Раковски\", направо по бул. \"Васил Левски\", надясно по бул. \"Цар Освободител\", надясно по бул. \"Евлоги и Христо Георгиеви\", надясно по ул. \"Ген. Гурко\", наляво по бул. \"Васил Левски\", надясно по бул. \"Патриарх Евтимий\" и след кръстовище бул. \"Патриарх Евтимий\" - ул. \"Г. С. Раковски\" по маршрута;Тролейбусите ще спират на всички съществуващи тролейбусни спирки в променения участък от маршрута, включително и на спирка с код 1700 \"СУ \"Св. Климент Охридски\" (начална/крайна) на бул. \"Цар Освободител\", за автобусни линии №№ 84, 94, 184 и N1.Автобусна линия № 9 (в посока пл. \"Орлов мост\"): от Автобаза \"Искър\" по маршрута до кръстовище бул. \"Евлоги и Христо Георгиеви\" - ул. \"Ген. Гурко\", обратен завой пред Национален стадион \"Васил Лвески\", по бул. \"Евлоги и Христо Георгиеви\" и след ул. \"Шипка\" по маршрута.Автобусни линии №№ 280 и 306 (в посока СУ \"Климент Охридски\"): от бул. \"Цариградско шосе\" надясно по бул. \"Евлоги и Христо Георгиеви\", обратен завой при ул. \"Шипка\" (Военна академия), бул. \"Евлоги и Христо Георгиеви\", наляво по бул. \"Цариградско шосе\" и по маршрутите си.Автобусите ще спират на спирка с код 0442 \"Военна академия\" на бул. \"Евлоги и Христо Георгиеви\" след ул. \"Шипка\" в посока пл.\"Орлов мост\".Автобусна линия № 20 ще се движи от с. Локорско до пл. \"Сточна гара\", двупосочно;Автобусна линия № 21/22 ще се движи от с. Подгумер/с. Войняговци до пл. \"Сточна гара\", двупосочно;Автобусна линия №№ 11, 86, 309 и 310 ще преминават през транспортния подлез на пл. \"Лъвов мост\", двупосочно;Автобусни линии №№ 85 и 285 (в посока ж.к. \"Връбница\") ще преминават през транспортния подлез на пл. \"Лъвов мост\", надясно по бул. \"Христо Ботев\", наляво по бул. \"Кн. Мария-Луиза\" и по маршрутите, двупосочно.Автобусни линии №№ 213, 305, 404 и 413 (в посока пл. \"Централна гара\") ще преминават през транспортния подлез на пл. \"Лъвов мост\", надясно по бул. \"Христо Ботев\", наляво по бул. \"Кн. Мария-Луиза\", наляво по ул. \"Опълченска\", наляво по бул. \"Сливница\", през транспортния подлез на пл. \"Лъвов мост\" и по маршрутите, двупосочно.Автобусна линия № 78 ще се движи по маршрут от пл. \"Сточна гара\" по бул. \"Ген. Данаил Николаев\", наляво по бул. \"Ботевградско шосе\" (по ТМ линия № 22) до ул. \"8-ма\" (преди моста на р. Искър), наляво по ул. \"8-ма\", ул. \"25-а\", наляво по ул. \"2-ра\", наляво по ул. \"61-а\", наляво по ул. \"8-ма\" до новоразкрита временна спирка пред пощата в кв. \"Враждебна\", надясно по ул. \"8-ма\", надясно по бул. \"Ботевградско шосе\" до гара \"Подуяне\", надясно по бул. \"Ген. Данаил Николаев\" до пл. \"Сточна гара\".разкрива се временна начална/крайна спирка за маршрута пред пощата в кв. \"Враждебна\";разкрива се временна двупосочна спирка на ул. \"8-ма\" при бул. \"Ботевградско шосе\".Автобусите ще спират на временните и всички съществуващи автобусни спирки по маршрута.Автобусна линия № 79:в посока СТИНД 2: от кв. \"Христо Ботев\" по бул. \"Ботевградско шосе\" (по ТМ линия № 22) до гара \"Подуяне\", надясно по бул. \"Ген. Данаил Николаев\" до пл. \"Сточна гара\", надясно по ул. \"Константин Стоилов\" и по маршрута;в посока кв. \"Христо Ботев\": от СТИНД 2 по маршрута до кръстовище бул. \"Ген. Данаил Николаев\" - ул. \"Злетово\", направо по бул. \"Ген. Данаил Николаев\", наляво по бул. \"Ботевградско шосе\" (по ТМ линия № 22) до кв. \"Христо Ботев\".Автобусни линии №№ 12 и 14 (в посока Автостанция \"Изток\"): от с. Долни Богров/Гара Искър по маршрутите до махала Батареята, направо по бул. \"Ботевградско шосе\", надясно по ул. \"Летоструй\" до Автостанция \"Изток\", двупосочно;Автобусна линия № 90 (в посока АП \"Малашевци\"): от гр. Бухово по маршрута до кръстовище бул. \"Ботевградско шосе\" - ул. \"Александър Екзарх\", по бул. \"Ботевградско шосе\" (по ТМ линия № 22) до гара Подуяне, надясно по бул. \"Данаил Николаев\" до пл. \"Сточна гара\", надясно по ул. \"Владайска река\" (по автобусна линия № 86), надясно по ул. \"Зидарска\", наляво по ул. \"Резбарска\" до АП \"Малашевци\", двупосочно.Автобусна линия № 119 (в посока Автостанция \"Изток\"): от кв. \"Ботунец\" по маршрута до кръстовище бул. \"Ботевградско шосе\" - бул. \"Владимир Вазов\", направо по бул. \"Ботевградско шосе\", надясно по ул. \"Летоструй\" до Автостанция \"Изток\", двупосочно.Автобусна линия № 120:в посока Зоопарка: от ж.к. \"Левски-Г\" по маршрута до кръстовище ул. \"Тодорини кукли\" - ул. \"Александър Екзарх\", наляво по ул. \"Александър Екзарх\", надясно по бул. \"Ботевградско шосе\" до Гара Подуяне, наляво по бул. \"Ситняково\", надясно по ул. \"Оборище\", наляво по ул. \"Черковна\" и по маршрута си;в посока ж.к. \"Левски-Г\": от Зоопарка по маршрута до кръстовище ул. \"Черковна\" - бул. \"Мадрид\", надясно по бул. \"Мадрид\", по бул. \"Ботевградско шосе\", наляво по ул. \"Александър Екзарх\", надясно по ул. \"Тодорини кукли\" и по маршрута си.Закриват се спирките:по бул. \"Кн. Мария-Луиза\" от ул. \"Алабин\" до бул. \"Сливница\", двупосочно;на пл. \"Централна гара\" (1327 и 1333 \"Пл. \"Централна гара\");по бул. \"Сливница\" в района на пл. \"Лъвов мост\", двупосочно;по бул. \"Васил Левски\" от пл. \"Сточна гара\" до бул. \"Цар Освободител\";по бул. \"Владимир Вазов\" от бул. \"Ген. Данаил Николаев\" до бул. \"Ботевградско шосе\", двупосочно;по бул. \"Княз Александър Дондуков\" от бул. \"Ген. Данаил Николаев\" до ул. \"Бачо Киро\" (Младежки театър), двупосочно;по ул. \"Тодорини кукли\" от ул. \"Александър Екзарх\" до бул. \"Владимир Вазов\", двупосочно;по бул. \"Ботевградско шосе\": с кодове 1435 и 1434 \"Разклона за летището\", и с кодове 1600 и 1601 \"СПИ проф. П. Мутафчиев\";по ул. \"Кракра\";по ул. \"Шипка\" от бул. \"Васил Левски\" до бул. \"Евлоги и Христо Георгиеви\", двупосочно;по ул. \"Река Велека\" и ул. \"Александър Екзарх\" от бул. \"Владимир Вазов\" до бул. \"Ботевградско шосе\", двупосочно;по ул. \"Черковна\" от бул. \"Владимир Вазов\" до бул. \"Мадрид\", двупосочно;по ул. \"Черковна\" от бул. \"Мадрид\" до ул. \"Оборище\" в посока бул. \"Цариградско шосе\"; за съответните линии в отпадащите участъци от маршрутите им.", "date": "2019.10.13", "title": "Софийският маратон спира движението в центъра"}
{"url": "http://www.cross.bg/dirigent-peyat-estoniya-1615364.html", "text": "/КРОСС/ Кой ще спечели тази година специалната награда „Сребърната роза“ на престижния конкурс „Нека пеят народите“? Ще имаме удоволствието да проследим на живо събитието от Двореца на музиката в Барселона. Стискаме палци за нашите участници – вокален ансамбъл „Фортисимо“ с диригент Милена Добрева. По традиция лауреатите от предишното издание на конкурса през 2017 г. в Хелзинки – „Колегиум музикале“ от Естония с диригент Ендрик Юксверав ще предадат високо ценената купа „Сребърна роза“ на главния победител в надпреварата, а неговото име ще стане известно малко преди 22 часа българско време.До финала са допуснати 9 хорови състава като всеки от тях се надпява първо в собствената категория. Накрая излъчените победители в трите различни категории участват във финалния кръг за голямата награда.Финалисти в категорията „Детски и младежки хорове“ са Уелският катедрален училищен хор „Коралия“ с диригент Кристофър Финч, Девическият хор на Каталунското хорово общество, Испания с диригент Буйа Рейха и Фейхес и детският хор „Весна“ (от рус. ез. „пролет“) на името на Александър Пономарьов, Русия с диригент Надежда Аверина.В „Отворената категория“ за госпъл, джаз и фолклор се състезават нашите представители заедно с „БарбАрос“ от Дания с диригент Йонас Расмусен и „Анима солла” от Латвия с диригент Марите Пурина.Категорията за възрастни ще премерят певческо майсторство камерния хор „Лаутиция“ от Унгария с диригент Йозеф Немеш, дамският камерен хор „Сирени“ от Естония с диригент Неле Ерастус и хор „Виа нова“ от Мюнхен с диригент Керстин Бенке.„Нека пеят народите“ е учреден от Би Би Си Лондон през 1961 г. като конкурс за английски хорове, а четири години по-късно вече има и международно участие. Организира се от Европейския съюз за радио и телевизия и се провежда през година на различни места на Стария континент. Единствено условие за участниците е сред тях да няма професионални певци. Журито оценява съставите чрез изпратените от тях записи, а допуснатите до финала се състезават на сцената в продължение на почти три часа.", "date": "2019.10.13", "title": "Конкурсът „Нека пеят народите” на живо от Барселона"}
{"url": "http://www.cross.bg/sistema-ehinatzeya-imynnata-1615365.html", "text": "/КРОСС/ Студено ли ви е с олекотеното юрганче сутрин? Извадихте ли си родопското одеяло, с което да се завиете пред телевизора? Да, времето навън е ужасно и тялото все още не може да свикне с рязката смяна на топлото лято с мразовитата и мрачна есен.Колкото и да не ви се иска, вече е време за обличането на по-дебели дрехи и носенето на шапка и шал. Време е и да помислите за имунната си система, която предстои да бъде атакувана от различни вируси. Ако не е достатъчно силна, то лесно ще се разболеете.Ехинацеята е билката, която е пръв помощник на човека срещу настинките през този сезон. Според канадски учени, екстрактът от растението не потиска симптомите, а стимулира имунната система, за да може да се справи по-лесно с бацилите.„Установихме, че имунната система работи на пълни обороти при хората, които приемат ехинацея. Белите кръвни клетки унищожават вирусите, навлезли в организма незабавно. Крайният резултат е бързо и значително намаление на тежестта на симптомите на инфекцията“, обяснява пред HealthLine д-р Ричард Бартън, който ръководи проучването.Неслучайно чаят от ехинацея е един от най-търсените продукти в студените дни, защото има силно антивирусно действие. Той се препоръчва при възпалено гърло, кашлица и първи симптоми на настинка. Ароматната напитка облекчава синусите, запушения нос и се бори по-бързо с инфекцията, която атакува тялото. Спомага за по-лесното отделяне на секрети.э", "date": "2019.10.13", "title": "Чай от ехинацея – за по-силен имунитет"}
{"url": "http://www.cross.bg/chepelare-tyristicheski-obekti-1615366.html", "text": "/КРОСС/ Единственият по рода си музей на пещерите и пещерното дело в Югоизточна Европа отваря врати за туристически посещения след пълно преобразяване. 39 години след построяването си, Музеят на родопския карст в Чепеларе е напълно ремонтиран с над 1.1 млн.лв., осигурени чрез управляваната от Министерството на регионалното развитие и благоустройството  програма за трансгранично сътрудничество ИНТЕРРЕГ V-A Гърция - България 2014-2020 г. Проектът „Интегриран подход за развитие на културни и природни обекти в Чепеларе, България и Просочани, Гърция” (INTEGRA_TOUR), цели  да съхрани и подобри местната култура, паметници, природни туристически ресурси и да популяризира форми на туризъм, както и да покаже различните култури, обичаи, начин на живот, традиционни знания и занаяти. Музеят е с изцяло нов дизайн на всички помещения в сградата и ново оборудване. Изключително впечатляваща и атрактивна е новата декорация, имитираща карстова пещера с отливки. Музейните експонати са разположени и аранжирани върху съвременни нови стъклени шкафове, изложбени маси, полици и витрини. Пространството в централната зона на музея е преустроено в мултимедийна зала. Положени са също нови настилки, стенни облицовки и тавани. В стените са вградени ниши за излагане на експонати. Обособено е помещение за сувенири. Подменени са ВиК, електрическата и отоплително-вентилационните инсталации. Изградени са нови озвучителна и пожароизвестителна инсталации.Музеят на родопския карст притежава богата експозиция минерали, скъпоценни и полускъпоценни камъни, различни видове скали и пещерни образувания. В отдела по пещерна палеонтология, са показани какви животни са обитавали пещерите. Посетителите могат да видят възстановен изцяло от естествени кости скелет на пещерна мечка, както и част от долна челюст на леопард, която е най-старата кост от такова животно, намерена в цяла Европа.По проекта е доставен уред за холограмни изображения и модулна сцена снабдена с прожектори и озвучителна система. Сцената е разположена на пл. „Олимпийски“, в центъра на град Чепеларе, и ще служи за изнасяне на беседи и провеждане на различни мероприятия на открито.Извършена е и  реконструкция и благоустрояване на пространството около Паметника на загиналите във войните чепеларци.Оформена е паркова среда с алеи и стъпала. Изградено е алейно осветление и скрити в терена ефектни осветителни тела.Изграден е и амфитеатър за беседи на открито с места за сядане на посетители.Монтирано е оборудване за светлинно-звуков спектакъл „Звук и светлина – паметта на Чепеларе“. Представлението акцентира върху величието на историята, на важните моменти от битките при освобождението на Родопите, както и върху развитието на Чепеларе през годините и до днес.По проекта се проведе и задълбочено маркетингово проучване на туристическите културни и природни обекти на територията на община Чепеларе. Разработена е уеб платформа за работа в мрежа на общността.Основна цел е създаването, развитието и популяризирането на портал за палеонтологичната идентичност на трансграничната зона, в който любители и професионални палеонтолози могат да контактуват и да си сътрудничат в ученето, науката и т.н. Изработено е смартфон приложение, достъпно за всички потребители със смартфони. На базата на QR кодове e представена информация за туристически обекти с културна и природна стойност.Разработена е открита база данни за културни палеонтологични активи на Чепеларе и Просочани, Гърция.", "date": "2019.10.13", "title": "Музей на пещерното дело в Югоизточна Европа очаква туристи в Чепеларе"}
{"url": "http://www.cross.bg/obshtinata-petya-tzankova-1615367.html", "text": "/КРОСС/ „Мисията на всеки политик от левицата е хората да се чувстват свободни, да работят това, което искат, да казват това, което мислят, без да се притесняват. По случая с обвиняемия Рачев е видно, че институциите работят, но всички вие можете да изпреварите тяхната справедливост с вашия глас на 27 октомври, защото народният вот е по-силен от всички институции“, това заяви във Виноградец зам.-председателят на БСП и председател на Националния предизборен щаб Кирил Добрев, който бе в селото, за да подкрепи кандидатите от община Септември.Той бе категоричен, че общината не е фирма, която само разпределя обществени поръчки.\"Първата ни задача с кандидата ни за кмет Петя Цанкова е общината да се отвори за хората – да имат информация какво се случва и да участват реално във вземането на решения. Ако всички заедно преборим страха, ще имаме успех“, каза още Добрев.„Община Септември я е имало и преди Марин Рачев, ще я има и след него и то по-успешно. От нас зависи как ще живеем и разбираме помежду си, от нас зависи и дали ще запазим общината си“, заяви кандидатът за кмет на левицата за община Септември Петя Цанкова.По думите й е изтекъл един мандат на порочно управление, на феодализиране от един човек, който управлява общината като еднолична фирма, без да се съобразява с нейните граждани. „Нужно е прозрачно управление, с грижа за хората. Да има инвестиции в инфраструктура, но и инвестиции в живота на хората“, каза още кандидатът за кмет.", "date": "2019.10.13", "title": "Кирил Добрев: Народният вот е по-силен от институциите"}
{"url": "http://www.cross.bg/mrezhata-razpredelenie-sezon-1615368.html", "text": "/КРОСС/ ЧЕЗ Разпределение България извърши подготовка на мрежата за предстоящия зимен сезон. Екипи на компанията обходиха 40 000 км електропроводи, сред които 17 000 км средно и 23 хил. км ниско напрежение. 18 000 трансформаторни машини са прегледани и приведени в изрядно състояние, вложени са над 12 тона трансформаторно масло. 17 000 километра са проверените кабелни линии, направени са просеки чрез обработването на 145 000 дървета.За да гарантира сигурността на електрозахранването през зимата, компанията подмени 180 трансформатора, 10 000 изолатора по електропроводите и над 30 тона проводници. Вложени са 243 000 метра усукани проводници, които не се влияят от външни условия. Компанията монтира близо 3 000 нови стълба ниско напрежение, положи и реконструира над 200 000 метра кабелни линии.Основен акцент в подготовката на мрежата за зимния сезон е монтирането на автоматизирани съоръжения по мрежата.Те дават възможност за автоматичното секциониране на електропровода на отделни участъци, като по този начин авариралата част се отделя в рамките на няколко минути и по-голямата част от клиентите, захранвани от него, остават незасегнати по време на отстраняването на повредата. Всичко това води до много по-бързи реакции при аварии и съответно много по-кратко време, в което клиентите са без електрозахранване.Само за последните три години ЧЕЗ Разпределение инвестира над 11 млн. лв. в подобни елементи, като до края на годината се предвижда броят им да достигне 1000. Компанията стартира и модернизирането на възлови станции в различни региони на обслужваната от ЧЕЗ Разпределение територия.Вече втора година, освен традиционния обход на мрежата, ЧЕЗ Разпределение България включи и облитане с дрон на съоръженията. Това дава възможност да се видят отблизо и най-малките детайли и ако има съоръжения, които подлежат на подмяна заради външни фактори – да се реагира веднага, като се отстранят констатираните забележки. Възможност за ранна диагностика на елементи от мрежата дава и заснемането с термовизионна камера и ултразвуков детектор.  ", "date": "2019.10.13", "title": "ЧЕЗ Разпределение България извърши подготовка на мрежата за предстоящия зимен сезон"}
{"url": "http://www.cross.bg/tochki-ydar-vtoro-1615352.html", "text": "/КРОСС/ Италия се класира за финалите на Евро 2020, след като победи Гърция с 2:0. Така адзурите събраха 21 точки – с 11 повече от третия Армения и са недостижими на върха. На второ място в група J е Финландия с 12 точки. Гърция е на пета позиция с едва 5 точки.Домакините направиха много слабо първо полувреме и бяха изпратени със заслужени освирквания на почивката. Италия завърши първата част без нито един точен удар.След почивката обаче скуадра адзура, играеща в зелено, вдигна нивото. Жоржиньо откри от дузпа в 63-ата минута. Тя бе отсъдена за игра с ръка на Андреас Бохалакис. Това бе трети наказател удар, който Жоржиньо вкарва за националния тим.Резервата Федерико Бернардешки добави второ попадение в края. Той се разписа в 78-ата минута с хубав далечен удар.", "date": "2019.10.13", "title": "Италия се класира за Евро 2020"}
{"url": "http://www.cross.bg/temperatyri-slunchevo-predimno-1615353.html", "text": "/КРОСС/ През деня ще бъде предимно слънчево и почти тихо. Дневните температури още ще се повишат и максималните температури ще бъдат между 23° и 28°, в София около 25°.Такава е прогнозата за времето на Националния институт по метеорология и хидрология (НИМХ).В сутрешните часове на отделни места в низините и котловините ще се образува ниска облачност или мъгла. Минималните температури ще бъдат между 7° и 12°. Атмосферното налягане слабо ще се понижи, но ще остане по-високо от средното за месеца.Над Черноморието ще бъде предимно слънчево. В сутрешните часове на отделни места ще има ниска облачност или мъгла. Ще духа слаб югоизточен вятър. Максималните температури на въздуха: 20°-22°. Температурата на морската вода е 19°-20°. Вълнението на морето ще бъде 2 бала.Над планините ще е предимно слънчево. Ще духа слаб, по високите части до умерен югозападен вятър. Максимална температура на височина 1200 метра около 19°, на 2000 метра – около 13°.", "date": "2019.10.13", "title": "Слънчева и топла октомврийска неделя"}
{"url": "http://www.cross.bg/otpadutzi-boyan-samo-1615351.html", "text": "/КРОСС/ Боян Слат е роден през 1994 г. в Холандия и още като дете вместо да играе с връстниците си предпочита да  сглобява странни механизми и да изобретява нови устройства. Тази му страст продължава и през тийнейджърските му години и така когато е само на 14 поставя нов световен рекорд на Гинес за едновременното изстрелване на 213 водни ракети. Това е първата от многото награди, които ще получи преди да навърши 30.Освен изобретенията Боян има и друга страст – гмуркането. Така по време на една подводна разходка в Гърция колегата на Декстър осъзнава, че в морето плуват повече пластмасови отпадъци, отколкото риби. Притеснен от екологичното си прозрение той не губи време да се жалва във Фейсбук, а се залавя за работа.Връщайки се от Гърция, младият холандски изобретател започва да проучва различни варианти за спасяване на моретата като основната му идея е да използва морските течения за събиране на отпадъците. Извежда и четири основни проблема, чието решаване ще доведе мисията му до успех:1. Почистването на океаните означава справяне с 5-те гигантски сметосъбирателни точки, които са в непрекъснато движение.2. Размерът на отпадъците варира от огромни риболовни мрежи до микроскопични пластмасови частици с размерите на планктон.3. Решението на задачата трябва да е такова, че да позволи събирането на всички отпадъци и връщането им обратно на сушата с минимални икономически разходи.4. Реалното количество отпадъци в моретата, за съжаление, все още остава неизвестно.Малко по-късно Боян се включва в училищен проект, благодарение на който има възможност да развие идеята си. Така, заедно с другите участници той отново се връща в Гърция където извършват полеви изследвания и установяват, че наличието на микроскопични пластмасови отпадъци на повърхността е 40 пъти повече от това на по-големите обекти. Какво се случва на морското дъно обаче остава загадка за екипа.След не толкова успешния край на този проект Боян не се отказва и се обръща за помощ към професори и експерти от университетите в Делфт, Утрехт и Хавай и проучва възможността за изграждане на система от плаващи бариери, прикрепени към морското дъно, която използва океанските течения за придвижване (спестявайки транспортни разходи), улавя отпадъците и ги събира на специална платформа.Това става през 2012 г. когато Боян Слат е само на 18 години.  Той представя идеята си на TEDx събитие, а шест месеца по-късно, през 2013 г. решава да прекъсне следването си в Техническия университет в Делфт, за да основе собствена компания. Ocean Cleanup стартира с капитал от едва 300 евро, но видеото от участието на младия учен в TED Talk придобива огромна популярност в интернет и след няколко успешни краудфъндинг кампании успява да събере още 90 000 долара за каузата си.Благодарение на помощта на над 380 000 души от 160 различни държави, екипът на Ocean Cleanup събира още 2 млн долара само за 100 дни. По същото време Боян се превръща в най-младия носител на наградата “United Nations Champions of the Earth”. Следва 2015 г. и наградата “Млад предприемач” в категорията “Морска индустрия” на норвежкия крал Харалд V, а проектът му попада в класацията на списание Time за най-добрите изобретения на годината. През 2016 г. Forbes пък го включва в престижния списък “30 under 30”.Миналата година  до 2018 г. започва да действа първата плаваща платформа край Голямото тихоокеанско сметище, като според екипа на Ocean Cleanup ще са нужни само 5 години половината от “сметището” да бъде прочистено.И въпреки всичките си усилия като тинейджър и младеж той не е толкова популярен като Грета Тунберг-просто защото действа, а не протестира.", "date": "2019.10.13", "title": "Защо младият изобретател и пазител на океаните Боян Слат не е популярен като Грета Тунберг?"}
{"url": "http://www.cross.bg/pravoslavna-tzurkva-ykrainskata-1615356.html", "text": "/КРОСС/ Светият синод на Гръцката православна църква (ГПЦ) днес официално призна автокефалността на Украинската православна църква (УПЦ). Решението бе взето след искането на Вселенската патриаршия.В гласуването в Синода са участвали 80 архиереи. Развръзката бе оповестена от архиепископа на Атина и цяла Гърция Йероним. Очаква се и други църкви от православния свят да последват това решение, с изключение на Московската патриаршия и Сръбската православна църква, която е зависима от нея.На 6 януари тази година Вселенският патриарх Вартоломей I подписа в Истанбул декрета за автокефалия на Украинската православна църква. Преди това патриархът приветства успешното провеждане на обединителния събор в Украйна. Патриарх Вартоломей покани митрополит Епифаний за да му връчи Томос за автокефалност. По този начин Вселенският патриарх, духовният лидер на всички православни християни по света, сложи край на повече от 300 години московско владичество. Украинската православна църква е под върховенството на Руската православна църква от далечната 1686 година.", "date": "2019.10.13", "title": "Гърция призна автокефалността на Украинската православна църква"}
{"url": "http://www.cross.bg/hotel-sgrada-raneni-1615350.html", "text": "/КРОСС/ Най-малко един човек е загинал, а трима са ранени, след като строящ се хотел се срути частично.Горните етажи на строящата се сграда са започнали да падат един върху друг, а след това една от стените е паднала на земята. До момента не са ясни причините за инцидента.Трима души се водят изчезнали.Очакваше се хотел „Хард рок“ да отвори през пролетта. 18-етажната сграда трябваше да има 350 стаи, а също и 62 жилищни апартамента.Плановете на проекта за смесена употреба бяха оповестени за първи път през февруари 2018 г.\n\t\t\t\t\t", "date": "2019.10.13", "title": "Срути се част от хотел „Хард рок“ в Ню Орлиънс, един човек загина, десетки са ранени (ВИДЕО)"}
{"url": "http://www.cross.bg/filma-finiks-svyat-1615357.html", "text": "/КРОСС/ Струва си да се види как Хоакин Финикс променя походката си, слизайки и качвайки се по онова стръмно стълбище... Едни от любимите ми сцени в „Жокера”, между другото. Уж просто слизане и качване по стълби, обаче все едно душата на филма е там. Въобще начинът, по който хърбавата, жалка някак фигура на Хоакин Финикс (отслабнал с 20 + килограма за ролята) е вписана чисто кинематографично в контекста на мръсния, гигантски, шумен и разблуден грАД – Готъм сити или Ню Йорк, наречете го както искате – е истинското динамо на филма. Художникът, арт директорът и сценографът  – Марк Фридбърг, Лаура Балинджър и Крис Моран – за мен са големите герои на продукцията. Чудовищно добри са! За Хоакин – специално и... след малко.Ако сте чули или прочели вече, че „Жокера” няма нищо общо с нито един предишен филм за Батман, нито с конкретен комикс, да знаете, че е точно така.Дори в много по-голяма степен, отколкото си представяте. Едва на финала историята е „вклинена” в поредицата и въобще в Батман сюжета по един неочаквано умел и естествен начин. Преди това няма и помен от  комиксовите герои и сюжети, от комиксовия свят. Артър (Хоакин Финикс) е мъж на средна възраст с психично заболяване, изразяващо се и в неконтролируем безпричинен смях (в действителност съществуват такива заболявания - Синдромът на Ангелман например), който си изкарва прехраната като уличен клоун, а голямата му мечта е да стане стенд ъп комик и да участва в любимото си телевизионно предаване – Шоуто на Мъри Франклин. В ролята на Мъри Франклин, между другото, е Робърт Де Ниро, който влиза тук с цялата си епична актьорска биография сякаш и е брилянтен, да! Артър живее, заедно с болната си майка, за която се грижи, в мизерен апартамент (не по-мизерен обаче от някои панелни дупки в нашите жк-та), самотен е като улично куче и вечно прецакван и мачкан от по-силните, по-богатите, по-наглите. Нали знаете онази дзен мъдрост, че красивият лотос пониква в мръсната кал? Е, тук е обратното. В душата на този принципно добър, кротък, честен, тъжен и болен човек покълва злото. Не злото, а Злото. И той започва своята свещена война, поход на отмъщението, битка за справедливост, революция на нищетата срещу целия алчен град, срещу целия студен и жесток свят и на негова страна застават всички като него - отхвърлените, пренебрегваните, болните, бедните, маргиналите, аутсайдерите. Ето така се ражда Жокера – в сърцето на един добър човек, който иска само малко милост и любов.Артър/Жокера е трагичен герой, ясно е, обаче цялата тази история със струпването един след друг на все по-ужасяващи истини за него, съдбата и миналото му е толкова прекалено форсирана, че в един момент престава да ти въздейства. Оказа се, че не съществува нещастие на този свят, което злочестият и многострадален Артър да не е познал и около средата на филма малко ти става все едно вече.Добре, че последните  30 минути, в които се случва истинската трансформация на героя, са толкова брутално силни, че отнасят като торнадо сюжетната монотонност, доминираща през повечето време.Филмът е повече мрачен и мъчителен, отколкото страшен и изпълнен с насилие. Режисьорът Тод Филипс по-скоро се опитва да ни потопи чрез външната реалност във вътрешната на този унизен и оскърбен по всякакъв начин човек, да ни вкара зад решетките на неговото съзнание, в което мракът все повече настъпва, изтласквайки светлината, да ни направи свидетели на битката между доброто и злото, която се случва вътре в героя и за която още от самото начало знаем кой ще е победителят. Проблемът е, че през по-голямата част от филма тъпче на едно място, върти се в кръг – Артър разбира поредната гадост за себе си, търси изход или пък отмъщение, не намира нито едно от двете и накрая някой го пребива. И това се повтаря няколко пъти.Хоакин Финикс е очаквано силен в ролята на Жокер. Това е простото изречение, което изчерпва усещането ми за неговото изпълнение. Към актьор от неговата класа човек подхожда с определени очаквания и когато този актьор просто оправдае очакванията, това никога не е достатъчно. Искаш да те остави без дъх, да те грабне, да не можеш да спреш да мислиш за ролята му. Това обаче Хоакин Финикс не успява да направи. (Художниците и дизайнерите на филма обаче – да!)Прекалено нарцистичен е в изпълнението си, прекалено работа е отметнал, прекалено е пунктуален, сериозен, точен и т.н. Самовлюбено е изпълнението му. Силно, но самовлюбено, а самовлюбеността винаги е леко отблъскваща. Режисьорът Тод Филипсказва, че се е вдъхновявал не от предишните филми за Батман, а от филми като „Шофьор на такси” и „Кралят на комедията” на Мартин Скорсезе (между другото изброява и много други филми от 70-те).В Артър/Жокера на Финикс има много от Травис на Де Ниро в „Шофьор на такси”, но Де Ниро изгражда героя си повече чрез действията му и отношенията му със заобикалящия го свят, а не пресъздава гърчовете на болната му психика, защото е наясно какво прави – само използва този герой, за да разкрие социалната среда и прочие.Докато Тод Филипс се лута в желанието си да разкрие и анатомията на психичното заболяване, и да покаже процеса на тоталната маргинализация на героя, и да свали маската на лицемерния и алчен свят и т.н.Във филма присъстват, макар и под формата на намеци, много теми от съвремеността като например гротескната идея да си винаги усмихнат, винаги позитивен, винаги щастлив. Може би ще откриете и други – в бунта на клетниците, презирани от всички с по-голям късмет в живота. Ако влезем в профилите си във фейсбук, ще открием всичко това тук и сега. Ако не го открием, значи сме се научили здраво да си затваряме очите и да ги отваряме чак когато вече ни изнася.Със сигурност ви очаква красиво и мрачно киноприключение. Колкото по-непредубедени отидете, толкова повече ще му се насладите.\n\t\t\t\t\t", "date": "2019.10.13", "title": "\"Жокера\": Смях до кръв (ВИДЕО)"}
{"url": "http://www.cross.bg/svlachishta-kudeto-voda-1615355.html", "text": "/КРОСС/ Най-мощният от десетилетия тайфун Хагибис, който премина през източната и централната част на Япония, отне живота на най-малко 11 души. По последни данни ранените са над 120, а над 12 души са в неизвестност. Това съобщиха официални японски източници, цитирани от Франс прес. Бурята донесе безпрецедентни по количество валежи и предизвика смъртоносни наводнения и свлачища. Хора бяха погребани под свлачища или се удавиха в наводнените си домове и в отнесени от придошли води автомобили.Около 7,3 милиона японци бяха призовани от властите да се евакуират. Няколко десетки хиляди изпълниха съветите на властите и бяха настанени във физкултурни салони и зали, където им бе осигурена храна, вода и завивки.Рекордни количества дъждове предизвикаха преливане на реки и свлачища. Спасителни операции се провеждат в много части от страната.  Големи наводнения има в района на централния град Нагано, където се скъса дига и р. Чикума се разля в жилищна зона, предаде Франс прес. Бедстващи местни жители размахваха кърпички от балконите си към хеликоптери на Ен Ейч Кей и на японските сили за самоотбрана.От въздушни кадри се виждаха затънали във вода високоскоростни влакове в депо в Нагано. По данни на правителствения говорител Йошихиде Суга 376 000 жилища са без електричество, а 14 000 без вода.Вниманието сега е насочено към Фукушима, където Токийската електрическа компания съобщи за нередности в отчитането от сензорите, следящи водата в АЕЦ \"Фукушима Даичи\", която бе поразена през 2011 г. от земетресение и цунами. Според правителството това може да се окаже най-силната буря, преминала през Токио от 1958 година. \"Хагибис\", което означава \"бързина\" или \"скорост\" на един от езиците, говорени във Филипините, достигна главния японски остров Хоншу. Малко след това в Токио бе отчетено и земетресение с магнитуд 5,7. ", "date": "2019.10.13", "title": "Най-мощният от десетилетия тайфун в Япония: Много жертви, наводнения и хаос (СНИМКИ)"}
{"url": "http://www.cross.bg/dolara-bogatstvo-mlrd-1615358.html", "text": "/КРОСС/ Сузане Клатен и Щефан Кванд, сестра и брат, притежават почти половината от Bayerische Motoren Werke AG. Милиардерите са наследници на Гюнтер Кванд, който изгради германската индустриална империя. Семейството има установени дялове също в Daimler-Benz и BMW, съобщава Bloomberg.Днес Клатен е вторият най-богат човек в Германия с богатство от 18,6 млрд. долара според Bloomberg Billionaires Index. Квант, който притежава дялове в логистична компания и дружество за хомеопатична медицина, има нетно богатство от 15,5 млрд. долара. И двамата са членове на Надзорния съвет на BMW, което ги прави най-богатите двама души сроднинска връзка, натрупали богатството си от автомобилната индустрия.25-те най-богати семейства в света контролират богатство в размер на 1,4 трлн. долара, което е увеличение с 24% спрямо миналата година. Списъкът на 20-те най-богати хора в света, направили състояние от автомобилния сектор, включва основателя на Tesla Илон Мъск с богатство в размер на 23,1 млрд. долара, Лари Елисън с тотално богатство от 58,5 млрд. долара, чиито акции в Tesla струват повече от 730 млн. долара.Останалите са по-малко известни, но не по-неуспешни: Палонджи Мистри, ръководителят на Shapoorji Pallonji Group, притежава по-голямата част от Tata Sons, а богатството му възлиза на 20,3 млрд. долара. Ли Шуфу, ръководителят на Volvo и Geely, има 10,6 млрд. долара. Може би не е най-очакваният човек, който да застане начело на класация за най-голямо богатство от автомобилната индустрия, но делът му в автомобилния дилър AutoNation има своя достен принос към неговото общо богатство, повечето от което идва от Microsoft и Cascade Investment (която контролира дяловете в десетки публично търгувани компании, включително Canadian National Railway, Deere и Ecolab).Стойността на дела на Гейтс в базирания във Форт Лодърдейл, Флорида, автомобилен дилър възлиза на 914 554 258 долара, което представлява 9% от общото богатство на Гейтс (105 млрд. долара).Вторият по големина акционер в американския производител на електромобили Tesla Лари Елисън наскоро обяви, че делът му в компанията не е основен източник на неговото богатство. Той е основател и основен акционер в компанията за данни Oracle. Стойността на дела на Елисън в Tesla възлиза на между 730 773 000 долара и 1 млрд. долара. Това иначе е едва 1,3-процентен дял от общото нетно богатство на Елисън, което е 58, 5 млрд. долара.Вероятно най-известният човек, участващ в класацията, със сигурност е и най-колоритният – Илон Мъск, производителят на луксозни електрически превозни средства и основател на SpaceX.Делът му в Tesla е на стойност 8 307 076 693 долара, което представлява 36,9% от общото му нетно богатство, чиито размер е 22,9 млрд. долара.Палонджи Мистри, който е на 90 години, и неговото семейство са акционери в Tata Sons, холдинговата компания, зад която има над 100 свързани дружества с 100 млрд. долара годишни приходи, по данни на Bloomberg Billionaires Index. Групата има над 700 хил. служители в над 100 страни.Стойността на дела на Мистри в дружеството се равнява на 302 722 710 долара, което е едва 1,5% от богатството му. Общото му богатство възлиза на 19,7 млрд. долара.5. Сузане Клатен е вторият най-богат човек в Германия. Тя наследи своето богатство от баща си, германският индустриалец Херберт Кванд, който превърна BMW от борещ се за оцеляване автомобилен производител в една от най-големите компании за луксозни превозни средства в света.Делът на Клатен в BMW възлиза на 8 763 327 399 долара, което е 47,8% от общото ѝ богатство в размер на 18 млрд. долара.Щефан Кванд притежава значителни дялове в компании извън семейния бизнес, включително в компанията за хомеопатична медицина Biologische Heilmittel Heel, издателя на кредитни карти Entrust Datacard и логистичната компания Logwin.Стойността на дела му в BMW възлиза на 10 817 887 438 – 72,2-процентен дял от нетното му богатство в размер на 14,8 млрд. долара.Сред 20-те най-богати хора в автомобилния сектор пет имена са свързани в базираната в Атланта, Джорджия, американска компания Cox Automotive. ", "date": "2019.10.13", "title": "Бил Гейтс оглави класация за най-богатите хора в автомобилната индустрия"}
{"url": "http://www.cross.bg/intelekt-ymni-proektut-1615359.html", "text": "/КРОСС/ Сoфийски университет спечели мега проект за изкуствен интелект. С това се похвали пред БНТ ректорът на висшето учебно заведение Анастас Герджиков.Всички наши мечти за умни домове, умни градове и умни държави ще се сбъднат, подчерта той. Проектът Гейт основно предизвиква интересът на индустрията. По думите му това е бъдещето.Проектът още не е стартирал,но вече има договори за 4 милиона лева. 14 проекта са одобрени от ЕК, а кандидатите са били 200. Той е на стойност от 30 милиона евро.В следващите 10 години, според Герджиков, всички големи фирми ще се дигитализират. Животът ни ще се промени изцяло, категоричен е ректорът на Софийския университет.Той е на мнение, че медицинските сестри и учителите ще бъдат провизиите на бъдещето, а и тези професии не могат да бъдат заместени от изкуствения интелект. За Анастас Герджиков \"естественият интелект\" също е важен.", "date": "2019.10.13", "title": "Изкуственият интелект се \"настанява\" в СУ"}
{"url": "http://www.cross.bg/radev-rymen-bulgariya-1615343.html", "text": "/КРОСС/ \"Нашите предци създадоха Българското книжовно дружество, водени от благородната кауза да основат „едно средоточие на българските интелектуални сили“, което да изведе народа ни по пътя на „истинната  цивилизация и напредък“. Тази морална сила и далновидност на българската интелигенция от онова време – да основе своето дружество още преди да има българска държава, да постави науката в основата на пътя към свободата и прогреса, е здравият генетичен код на БАН\", това заяви държавният глава Румен Радев, който присъства на тържествения концерт-спектакъл “150 години Българска академия на науките”.  По думите на президента Академията и днес може да се гордее със своите научни институти и учени, които са национален капитал, призван да отваря вратите на България към света.По случай 150-годишнината на БАН Румен Радев поздрави учените и връчи почетния знак на държавният глава на председателя на Академията академик Юлиан Ревалски. Отличието е за цялостния принос на институцията за развитието на науката и активната ѝ дейност, за развитие на всички области на живота, както и за изключителната ѝ роля за запазването на материалното и нематериално културно историческо наследство на България.В изказването си Румен Радев посочи, че съвременната наука изисква все повече ресурси и младите български учени избират нерядко чужди институти, научни центрове и лаборатории, където да реализират своя потенциал и научен принос. А там, където няма силно образование, където не се развива водеща наука и то добре финансирана, не може да има и силна икономика, икономика на високата добавена стойност и висок догонващ устойчив темп на икономическо развитие.По думите на държавния глава устойчивото развитие изисква днес равномерно разпределение на образователната и научна инфраструктура. „Независимо от количеството на еврофондовете ние никога няма да  постигнем икономическо и социално сближаване между Северна и Южна, между Източна и Западна Европа, ако качественото образование и водещата наука са съсредоточени в тесни географски граници“, допълни президентът.\"Днес, век и половина след учредяването на БАН, България продължава да се нуждае от своята Академия. От един модерен, дързък, отворен към света център и двигател на духовен и материален напредък, посочи още Румен Радев. „Нуждаем се от вас – нашите интелектуални апостоли и визионери, които да работите така, че нашето общество да се развива, а нашите граждани да живеят по-добре и то с национално самочувствие“, подчерта още президентът в приветственото си слово по случай тържественото отбелязване на 150-годишнината на Българската академия на науките.", "date": "2019.10.13", "title": "Румен Радев: БАН е нашият национален капитал"}
{"url": "http://www.cross.bg/bulgariya-voiina-pravitelstvo-1615333.html", "text": "/КРОСС/  - Над 140 тамплиери във Франция са арестувани от агенти на Филип IV, след което са измъчвани, за да признаят обвинения в ерес. - Поради въвеждането на Григорианския календар този ден от тази година не съществува в Италия, Полша, Португалия и Испания. - Шарл Месие открива спиралната галактика „Водовъртеж\" (M51). - Във Вашингтон (окръг Колумбия) е направена първата копка на строежа на Белия дом. - В Ню Йорк е основана най-старата еврейска обществена организация - Бней Брит.- Международно прието е, че нулевият меридиан минава над Гринуич (Великобритания). - В България е съставено правителство начело с Тодор Иванчов. - След края на Първата световна война Антантата установява протекторат в Беломорска Тракия. - Столицата на Турция е преместена от Истанбул в Анкара. - Втора световна война: Новото правителство на Италия, начело с Пиетро Бадолио обявява война на нацистка Германия и Страните от Оста. - Втора световна война: Рига, столицата на Латвия, е превзета от Червената армия- Боливийски товарен самолет Боинг 707 пада върху главната улица в град Санта Крус де ла Сиера, Боливия, при което загиват 102 души (97, повечето от които деца, на земята).- Космическата совалка Чалънджър се приземява успешно със седем астронавти на борда - най-многобройния екипаж в историята на космическите полети. - Американския президент Джордж Буш награждава Джон Атанасов с националния медал за техника и технологии с думите: „Професор Джон Атанасов, който винаги е подчертавал българския си произход и се гордее с него, е пример за всички...\". Това е най-голямото отличие в живота на бащата на компютрите.- В България са проведени избори за 36 Народно събрание. - Президентът Желю Желев назначава с указ служебно 81 правителство на България с първата жена министър-председател на България Ренета Инджова. - Във Франция са разрешени със закон еднополовите бракове. - Приключва Миньорска авария в Копиапо 2010, след като всичките 33 миньори са извадени на повърхността. ", "date": "2019.10.13", "title": "13 октомври в историята"}
{"url": "http://www.cross.bg/rodeni-na-oktomvri-1615341.html", "text": "/КРОСС/ , депутат в 44-ото НС;, актриса;, актьор;, скулптор;, кмет на район \"Кремиковци\"-София;, бизнес дама;, зам.-министър на финансите;, рапър;, бивш депутат; ", "date": "2019.10.13", "title": "Родени на 13 октомври"}
{"url": "http://www.cross.bg/telegraf-chasa-vodeshti-1615342.html", "text": "/КРОСС/  - Мъж плаши Борисов и Цацаров със смърт на пощата на „24 часа\"; - Борисов: Турция спазва споразумението към България, няма смисъл от лагери; - \"Джи Пи Груп\" връща блясъка на европейски пешеходен път, пресичащ 5 наши планини; - Борисов призова да спрат нападките: \"Брюксел е далеч, турската граница е тук\"; - Живеем 100 години с вино и ракия; - Правят общински паркинги в кварталите на София; - България иска по-голям износ за Йордания; - Убитата Станка с имоти от София до морето; - Вокалистът на Д2 Деян Каменов: \"Направих си студио вкъщи\" - Кажи „обичам те\", не купувай скъпи джаджи; - Въпросът е в дозата; ", "date": "2019.10.13", "title": "Преглед на печата за 13 октомври"}
{"url": "http://www.cross.bg/bulgarski-milcho-leviev-1615346.html", "text": "/КРОСС/ Отиде си световноизвестният български джазмен Милчо Левиев. За кончината на легендарния композитор и пианист съобщиха негови близки пред Нова телевизия. Той е български джаз музикант, композитор, аранжор и пианист, работил през голяма част от живота си в Съединените щати.Роден е на 19 декември 1937 година в Пловдив. Завършва Държавната консерватория през 1960 г. Там негови професори са Панчо Владигеров и Андрей Стоянов.Кариерата си започва в Пловдивския драматичен театър. Назначен е за диригент на Биг бенда на Българското национално радио от 1962 до 1966. От 1963 до 1968 г. работи като солист и диригент на Пловдивската и Софийската филхармония.По идея на Радой Ралин създава групата Джаз Фокус’65, с която гастролира в страната и чужбина до 1970 г. при голям успех. Едно от най-известните му произведения за този период е аранжиментът на песента на Пол Маккартни „Вчера“ (Yesterday). Пише и филмова музика.През 1970 г. по покана на Дон Елис напуска България и заминава за Лос Анжелис. Остава там до 1977-а. В началото на 1980-а се завръща за кратко в страната и изнася поредица от концерти. Бил е на многобройни турнета из Европа и САЩ. Преподава в Южнокалифорнийския университет (University of Southern California) и води майсторски клас в Нов български университет.В последните години Милчо Левиев живееше в Солун.", "date": "2019.10.13", "title": "Почина Милчо Левиев"}
{"url": "http://www.cross.bg/lecheva-veliko-grad-1615347.html", "text": "/КРОСС/ „Трудно могат да се подредят приоритети в един град, в който не е намерено нито едно решение, в нито една сфера\", това каза в интервю за „Седмицата” по Дарик радио кандидатът за кмет на Велико Търново от „БСП за България” Весела Лечева. „Моята първа задача днес е да върна самочувствието на хората”, допълни тя. „Предлагам много ясно разписана програма за ускорено икономическо развитие на този град. Предлагам стратегия за развитие на туризма. Задължително този град се нуждае от адекватен общ устройствен план. Обещах да създам обществен консултативен съвет към кмета и общинския съвет и решенията да се вземат от умните, от доказалите се в професията. Екология, качеството на въздуха, който дишаме, зелените пространства, междублоковите пространства, това е обликът на един град. Велико Търново има нужда и от модерна пешеходна зона, модерен център, модерен обществен паркинг”, изтъкна Лечева. „Когато работиш с желание за този град, когато работиш с цел да представиш възможности, да работиш истински за града, тогава ще намериш много бързо и лесни решения”, подчерта Лечева. „В моята управленска програма за Велико Търново ще държа много да имаме ясно разработена стратегия, програма за развитието на туризма, като основен отрасъл на великотърновци. Защото само тогава ще има много по-високи качествени нови работни места, качествени нови хотели”, на мнение е тя. „За малките населени места ще търся начини и формати, които да ги превърнат в привлекателно място за работа и живот на младите хора, както и проекти, които да исмислят, да ги превърнат в терен за инвестиции в земеделието, в екологията, в малкия и среден бизнес, защо не и високотехнологични паркове, зони за работа на хора с нефиксирано работно място\", сподели Лечева.Градът трябва органично да прелее в селата, които са прекрасни. Имам план-програма за реанимиране на този град. И неслучайно ползвам този термин, защото градът е един жив организъм. Но той прилича на този, който го стопанисва. Днес нямаме време да наблюдаваме този процес безучастно и това нищоправене, хаос и работа на парче. С всичко, което със се захванала, съм се справяла. Опитваме се винаги да подреждам своите приоритети, така че да не стигна само до медал, но до върха, до световния връх. Така съм възпитана, така съм работила и така ще работя за града. А Велико търново го заслужава, защото е Велико. Нека да му върнем славата и блясъка, в името на нашите родители, заради бъдещето на нашите потомци. За мен ще бъде чест да управлявам този град”, каза още Весела Лечева.", "date": "2019.10.13", "title": "Весела Лечева: Предлагам много ясно разписана програма за ускорено икономическо развитие на Велико Търново"}
{"url": "http://www.cross.bg/petkov-georgi-problemite-1615348.html", "text": "/КРОСС/ Дали общината може да влияе на проблемите за водоснабдяването на Добрич и как, на този въпрос отговори в интервю за „Седмицата” по Дарик радио кандидатът за кмет на Добрич от коалиция „БСП за България” Георги Петков. „Имам решение за този проблем. Ангажирането на местната власт, съвместно с държавната, може да го разреши”, заяви той. По думите му, високата цена от 3, 28 лв. за кубик за добруджанци може да падне. „Както държавата продава ток, в лицето на НЕК, на електроразпределителните дружества, така тя може да доставя водата до всяка община и от там да бъде разпределена от воден оператор. Водният ресурс е национално богатство. Този ресурс следва да се разпределя справедливо между всички граждани на страната”, на мнение е Петков и допълни, че общината може да влияе на процесите на вземане на решения на ВиК-дружеството. За подобряване на градската среда, според него е необходимо комплексно решаване на проблемите. „Липсва стратегия за развитието на градската среда. Тя трябва да бъде създадена от урбанисти, архитекти, инженери и други специалисти. Редно е за поне един от елементите на градска среда да влезем в конкретика и това неефективността на градския транспорт. В момента има 3 дружества, които обслужват града, като само едно от тях е общинско. Може то да стане вътрешен оператор, което ще ни даде и достъп до европейски средства за развитие на градския транспорт, включително и за придобиване на електробуси”, заяви Георги Петков.„Ние сме в сърцето на Добруджа, ние сме житницата на България. Но произведеното жито се изнася директно, непреработено. Трябват услови яза стимулиране на преработвателната промишленост, която може да носи много по-добри печалби, а от там много по-добре платени работни места.Можем да привлечем иновативни производства и в други области.Вече водим разговори в това отношение. Общината има сили и механизми да направи това.Правилното управление на общинските имоти може значително да подпомогне тази дейност. На първо място, трябва да се спре тяхната безпринципна продажба.Създаването на нови производства ще гарантира нови работни места. Това ще се отрази на пазара на труда и ще увеличи и заплатите. Тук трябва да говорим и за образование, тясно свързано с нуждите на местния бизнес, с нуждите на новите инвеститори, но не само за днешния ден, а с визия за години напред.Младите трябва да вижда перспектива и смисъл да останат тук”, каза още Георги Петков.", "date": "2019.10.13", "title": "Георги Петков: Имам решение на проблемите за водоснабдяването в Добрич"}
{"url": "http://www.cross.bg/predsedatel-festivalite-bulgariya-1615349.html", "text": "/КРОСС/ На 12 и 13 октомври от 9,30 ч. в киносалона на ул. „Позитано“ №20, се провеждат Двадесети фестивал на патриотичната и антифашистката песен „Сребърни чучулиги” и Седемнадесети фестивал на руската песен „Альоша”. Фестивалите са с дългогодишна традиция и през изминалите години в тях участваха повече от 10 000 изпълнители – хорови състави, певчески групи, индивидуални изпълнители от всички краища на България.Организатори на двата фестивала са: Българският антифашистки съюз, Фондация „Устойчиво развитие за България”, Съюзът на ветераните от войните на България, Съюзът на офицерите и сержантите от запаса и резерва, Федерацията за приятелство с народите на Русия и ОНД, Национално движение Русофили, Сдружение на приятелите на Русия „Ал. Невски“, Синдикатът на българските учители, Вестник „Нова зора“, Международна фондация „Георги Димитров”, Федерация „Съюз на съотечествениците“, Представителството на Россътрудничество в България - Руски културно-информационен център и МКДЦ „Дом на Москва в София“. Медиен партньор БСТВ.Съпредседатели на Общонационалния организационен комитет на фестивалите са Станка Шопова председател на Фондация „Устойчиво развитие за България” и Симеон Игнатов председател на Български антифашистки съюз.Фестивалите откри г-н Любомир Коларов председател на Софийското сдружение на приятелите на Русия „Александър Невски”, член на Общонационалния организационен комитет и изпълнителен директор на Българска свободна телевизия . Той връчи награда по повод 20-годишнината на фестивала на патриотичната и антифашистка песен „Сребърни чучулиги”. Наградата получи Симеон Игнатов един от основателите на фестивала.Поетът и публицист Лозан Такев поздрави юбилярите със специално написано стихотворение.Вяра Емилова секретар на НС на БСП поздрави участниците от името на г-жа Корнелия Нинова председател на НС на БСП, председател на ПГ „БСП за България”.Калоян Паргов председател на ГС на БСП в приветственото си слово даде висока оценка на фестивалите.Алексей Новосьолов съветник по културните въпроси в посолството на Руската Федерация приветства участниците и организаторите от името на Н.Пр. Анатолий Макаров извънреден и пълномощен посланик на Русия, в което се изтъква, че подобни музикални форуми нагледно свидетелстват за тесните исторически, културни и духовни връзки между нашите народи.Приветствие поднесе Олга Широкова временно изпълняваща длъжността ръководител на Представителството на Россътрудничество в България и директор на Руския културно-информационен център.Официални гости бяха и Н. Пр. Каридад Ямира Куето Милиан извънреден и пълномощен посланик на Република Куба, Константин Воробьов втори секретар в посолството на Република Казахстан.На тържественото откриване на фестивалите присъстваха представители на обществени организации, на военно-патриотични съюзи, ярки творци: доц. д-р Иван Сечанов – председател на Съюза на ветераните от войните на България, Игор Завялов председател на Съюза на ветераните от Великата отечествена война към Съюза на руските съотечественици в България, Снежана Тодорова председател на Координационния съвет „България – Русия” и председател на СБЖ, проф. Орлин Загоров – почетен гост на фестивалите, Боряна Илиева, Владимир Чучуев, Борис Цветков и други представители на организациите съорганизатори.Огласени бяха поздравления от Отечествения съюз и други организации. Приветствие от името на Боян Ангелов председател на Съюза на българските писатели прочете поетът Петър Андасаров.В него се подчертава, че фестивалите се утвърдиха освен като изява на несъмнени таланти и с обич към красотите на Отечеството и към героичната история на народа ни; със своя слънчев хуманизъм и преклонение пред подвига на руските воини-освободители.Актрисата и певица Грета Ганчева взриви публиката с изпълнението си и пя заедно с всички гости, дипломати, общественици и участници във фестивалите.Музикален поздрав отправи и бардът Милен Тотев член на БАС и СОСЗР.В двата фестивала ще се представят творчески състави и индивидуални изпълнители от София, Пловдив, Сливен, Ямбол, Стара Загора, Горна Оряховица, Плевен, Враца, Мездра, Червен бряг, Белово, Велинград, Черноморец, Перник и др.Авторитетно жури в състав маестро академик Виолета Ковачева, проф. Стоян Ангелов, Лозан Такев, Милен Тотев, Вили Икономов, Красимира Джартазанова ще оценява изпълнителите.Дошлите да подкрепят изявите на самородните талантливи български певци и да се насладят на съхраненото ни духовно богатство стотици софиянци и гости на столицата пяха заедно с участниците любимите български и руски песни. ", "date": "2019.10.13", "title": "Откриване на фестивали \"Сребърни чучулиги\" и \"Альоша\""}
{"url": "http://www.cross.bg/iiordaniya-ministurut-boiiko-1615354.html", "text": "/КРОСС/ Министър-председателят Бойко Борисов ще бъде днес на посещение в Хашемитско кралство Йордания по покана на крал Абдулла II бин ал-Хусейн.Целта на визитата на премиера Бойко Борисов в Аман е затвърждаването на традиционно приятелските отношения между България и Йордания, продължаването на позитивния политически диалог, както и укрепването на сътрудничеството в областта на културата и опазването на културното наследство, туризма, търговията и икономиката.В столицата на Кралство Йордания българският министър-председател Бойко Борисов ще проведе срещи с крал Абдулла II бин ал-Хусейн и с премиера Омар Раззаз, на които освен двустранни теми от взаимен интерес, ще бъдат обсъдени и актуални регионални и международни въпроси.В ръководената от българския министър-председател делегация в Аман ще бъдат министърът на културата Боил Банов, министърът на транспорта, информационните технологии и съобщенията Росен Желязков и министърът на туризма Николина Ангелкова.", "date": "2019.10.13", "title": "Премиерът е на посещение в Йордания"}
{"url": "http://www.cross.bg/tema-razgovor-sofiya-1615344.html", "text": "/КРОСС/  \"Историческото величие\" на България. Разговор с Миро Димитров и Ангел Тодоров; Яна Маринова кани на театър; Операцията в Сирия, поглед напред. Анализ на Николай Радулов и Милен Керемедчиев; \"Местни избори 2019\" - ВМРО и АТАКА; Училището и учениците, употреба на невежеството. Разговор с министър Красимир Вълчев; Лилия Маравиля и Ивайло Герасков с покана за \"Вечеря\" в театър София На живо: Софийски маратон; БНТ на 60 години: Легендата Даниела Кънева; Когато рок поезията оживява. Разговор с Александър Петров; Той е Тарзан от рода Грейстоук, той е шотландски боец, той е актьор, продуцент и певец, той е Кристоф Ламбер и ще бъде в студиото на „Тази неделя\"; Кметът на София Йорданка Фандъкова, за семейството,приятелите и живота, извън служебните ангажименти. Едно лично интервю пред Жени Марчева;„Роден край\": Кой иска да стане кмет на Свиленград? За любовта, която изцелява: Историята на Анета и Захари; Разходка из Лондон с едно от най-емблематичните имена на световната музика - Прешъс Уилсън; ", "date": "2019.10.13", "title": "Теми и гости в сутрешните блокове на телевизиите на 13 октомтври"}
{"url": "http://www.cross.bg/provede-mitropolit-stara-1615345.html", "text": "/КРОСС/ Министър-председателят Бойко Борисов ще бъде на посещение в Хашемитско кралство Йордания по покана на крал Абдулла II бин алХусейн.От 9.30 ч. ще бъде открит „Маратон София 2019\".От 9.30 ч. в киносалона на ул. „Позитано\" 20 ще се проведат Двадесети фестивал на патриотичната и антифашистката песен „Сребърни чучулиги\" и Седемнадесети фестивал на руската песен „Альоша\".От 15.00 ч. в Софийски зоопарк ще се проведе второто за София събития част от 23-тата Европейска нощ на прилепите.От 19.00 ч. ще се проведе празничната церемония по награждаване на носителите на отличия за най-талантлива литературна адаптация.От 11.00 ч. ще се проведе творческа работилница „Аз и морето\".От 11.30 ч. Православното свещенство от Бургас заедно със своите енориаши организират литийно шествие в подкрепа и защита на българското семейство.От 19.00 часа в ДТ „Адриана Будевска\" ще се проведе джаз фестивалът „Жълтите павета\" - по прес.В храм „Св. Възнесение\" във Враца ще бъде отслужена панихида на гроба на врачанския епископ Агапий.От 11.00 ч. в Държавен куклен театър „Дора Габе\" ще се проведе Спектакъл „Топла приказка от сняг\" на Държавен куклен театър „Дора Габе\".От 9.00 ч. в ловчанският митрополит Гавриил ще оглави Архиерейска света Литургия в катедралния храм „Св. св. Кирил и Методий\".От 9.00 ч. Пловдивският митрополит Николай ще отслужи заупокойна света литургия от и панихида от 11.00 часа в памет на своя предшественик митрополит Арсений.От 10.00 ч. ще стартира третият кръг на Есенния футболен турнир.От 11.00 ч. Кукленият театър в Сливен представя „Грозното пате\".От 10.00 часа в Профилирана природо-математическа гимназия „Гео Милев\" в Стара Загора ще стартира за втора година Школата по информатика в направление „Наука\" към Центъра за подкрепа за личностно развитие към Община Стара Загора.От 9.30 ч. Белоградчишки епископ Поликарп - викарии на Софийския митрополит, ще оглави Архиерейска света Литургия в храм \" Света Петка\". ", "date": "2019.10.13", "title": "Предстоящи събития в страната на 13 октомври"}
{"url": "http://www.cross.bg/valeriii-papila-karp-1615332.html", "text": "/КРОСС/ Светите мъченици Карп и Папила живели в края на втория и първата половина на третия век. Родили се в Пергам, град в Мала Азия. Още от младини били християни. За всички жители на града и околността представлявали пример на християнски добродетели. Като гледали техния праведен живот, мнозина се обръщали към истинския Бог и ставали християни.По-късно Карп бил избран за епископ на град Тиатир. А Папила приел чин дякон при него.В средата на третия век, при император Деций Траян, настонало жестоко гонение против християните. Императорът пратил в Мала Азия един от преданите си служители на име Валерий, да принуждава християните да се отричат от вярата си, а тия, които се противят, да погубва.В Тиатир било устроено тържество в чест на идолите. Валерий заповядал на всички жители да вземат участие в него. Карп и Папила не се явили на празника. Валерий ги извикал при себе си и ги запитал за причината на отсъствието им. Те обяснили, че вярват в истинския Бог и че затова не могат да вземат участие в езическото жертвоприношение.Императорският пратеник заповядал да бъдат развеждани във вериги из града за присмех на езичниците. Мислел по тоя начин да опозори епископа и неговия дякон. Но това не смутило духовниците. Те смятали за позорни само обезчестните дела. Наказанието заради истината считали за чест.След това Валерий ги повикал при себе си и почнал да прави опит да ги убеди да се откажат от сановете си и да се поклонят на боговете.- Ако не бях видял, че сте умни и разсъдливи хора – казал им той, - не щях да се грижа да ви спася. Просто бил ви предал на смърт. Но жал ми е за вас. Желая ви доброто.По-нататък Валерий почнал да хвали могъществото и мъдростта на боговете. Той приписвал благоденствието на страната на тях, както и големите победи на римляните над техните врагове.Епископът и дяконът безстрашно опровергали думите му, като доказали безсилието и лъжливостта на идолите. Вдъхновено възвестили истината заживия Бог, Създателя на вселената и Спасителя на човеците.Озлобен срещу тях, Валерий наредил да разграбят домовете им, а тях да изпратят в Сарди, където и сам мислел да отиде.Мъчениците били привързани към конете на яздещите мъчители и тъй отведени в Сарди, без да им е била дадена по пътя почивка.Тичайки подир конете, епископът и дяконът намирали утеха в молитвата. През всичкото време задъхани те се молели. Бог чрез чудно видение ги укрепил в трудния подвиг.Пристигнал в Сарди, Валерий отново повикал при себе си двамата изповедници. И пак почнал да ги убеждава да се отрекат от вярата си. Но се почувствал посрамен от твърдия им отговор.Скоро дошъл в Сарди и верният църковен служител Агатодор, който бил безгранично предан на епископа и дякона.Валерий повикал и него при себе си. И почнал също да го разпитва и убеждава. След това го предал на жестоки мъчения. Под ударите на мъчителите верният Агатодор предал душата си на Бога.Императорският пратеник заповядал да оставят тялото му без погребение. Но през нощта християните го погребали.На другия ден Валерий казал на Карп и Папила:- Вашият безумен слуга понесе наказанието, което заслужи със своето упорство. Но вие сте хора умни и образовани. Нима не разбирате какво е за вас полезно? Нима и вие искате да загинете, както той загина?- Ти го наричаш безумен – заявил епископ Карп, - а ние облажаваме неговата смърт. Като него желаем да умрем за Христа.Същото потвърдил и дякон Папила.Валерий заповядал да откарат духовниците-изповедници в Пергам. Господ Бог им внушил непрекъснато твърдост и търпение.Пратеникът на императора повикал епископа и му казал:- Боговете жалят за твоята старост. Дават ти сила. И тъй, бъди благодарен и им въздай нужната чест. Аз почитам старостта ти и ти давам добър съвет. Ако обаче продължиш да упорстваш, това повече аз не ще мога да търпя!Карп отговорил кротко и внушително:- Не мога да считам добър оня съвет, който води от светлина към тъмнина, от живот към смърт. Ти казваш, че почиташ старостта ми. Ако това е истина, повярвай на думите ми. Аз повече жаля за твоята гибел, отколкото ти за моите страдания. Жал ми е да гледам как ти суетно се надяваш на боговете. Те не могат да избавят душата ти от вечните мъки, понеже сами са безсилни.Тия думи на епископа били изпълнени с безгранична любов. Но сърцето на Валерий останало безчувствено, студено. Той заповядал да бият и да мъчат жестоко светителя. Карп понасял всичко с непоколебима твърдост. Дори се усмихвал сред страданията.- На какво се усмихваш? – попитал го озлобено Валерий.- Радвам се, че ми е дадена благодат от моя Бог – отговорил Карп. Радвам се, защото виждам отворени небесата и сред тях – моя Господ в славата Си!Тъй сред тежките страдания Господ утешавал и насърчавал Своя верен служител. Мъченикът не чувствал своите рани. Мислел за Божията милост, за небесните блага.След като бил жестоко изтезаван, Крап бил отведен в тъмницата. Повикан бил Папила, дяконът. Със същата твърдост и той изповядал вярата си. Не се смутил нито от заплахите, нито от увещанията на Валерий. Господ го поддържал с чудната Си сила. Дал му власт да прави чудеса. В името Божие Папила изцерил един сляп.Прогледналият и заедно с него свидетелите на това чудо започнали да прославят Господа, като непрекъснато повтаряли:- Наистина е велика силата на Христа. Той е истинският Бог!Пратеникът на императора се оказал и сляп, и глух за истината. Той заповядал да подложат Папила на най-ужасни мъчения. Но никакви страдания не били в състояние да разколебаят неговата твърдост. Бог видимо му помагал.Бил доведен и Карп.Валерий предал двамата едновременно на различни мъчения. Напразни се оказвали и тия му усилия. Най-после заповядал палачи да им отсекат главите с меч.Доведени на мястото, определено за изпълнение на присъдата, светите мъченици дигнали ръце към небето и се помолили за своите мъчители. След това навели глави. Палачът изпълнил заповедта. Заедно с тия двама свещеномъченици била обезглавена и сестрата на дякон Папила – света Агатоника.В един ден – 13 октомври – светата Църква чества паметта на светите Карп, Папила, Агатодор и Агатоника.", "date": "2019.10.13", "title": "Св. мъченици Карп и Папила и пострадалите с тях"}
{"url": "http://www.cross.bg/vlyuben-si-1615330.html", "text": "/КРОСС/ \"Влюбен си тогава, когато погрешка сложиш паста за зъби не върху твоята, а върху друга четка\".Фредерик Бегбеде", "date": "2019.10.13", "title": "Влюбен си "}
