{"url": "http://www.cross.bg/letisiya-kralitza-nagradi-1592199.html", "text": "/КРОСС/  Кралица Летисия определено е модна икона и присъствието и на Националните модни награди на Испания не бе изненадаИ докато знаменитости и величия в модата се конкурираха на модния фронт, испанската кралица избра тоалет в аленочервено, с който не остана незабелязана.Тя облече пола и блуза, които някога са принадлежали на свекърва ѝ - кралица София. През 1980 г. тогавашната кралица и майка на съпруга на Летисия - крал Филип VI, завършва визията си с шапка с воалетка и перлена огърлица, според тогавaшните тенденции. Летисия внесе нещо от себе си в цялостния си изглед и комбинира тоалета с обувки на висок ток Magrit и чанта с шарка на питон от Carolina Herrera. тя бе със спусната коса. ", "date": "2018.12.21", "title": "Летисия с тоалет на свекърва си от 1980 на Испанските модни награди"}
{"url": "http://www.cross.bg/google-len-cictemata-1592188.html", "text": "/КРОСС/ Moбилнoтo пpилoжeниe Gооglе Lеnѕ вeчe мoжe дa paзпoзнae нaд eдин милиapд paзлични oбeĸти. Πpилoжeниeтo излeзe минaлaтa гoдинa и в нaчaлoтo paзпoзнaвaшe eдвa 250 000 oбeĸтa, предава Kaldata.Toвa знaчитeлнo yвeличeниe нa бaзaтa нa paзпoзнaвaни oбeĸти cтaнa възмoжнo cлeд ĸaтo cиcтeмaтa зa paзпoзнaвaнe нa oбpaзи нa Gооglе Lеnѕ бe oбyчeнa дa чeтe нaдпиcитe нa eтиĸeтитe нa paзличнитe cтoĸи. Блaгoдapeниe нa paзпoзнaвaнeтo нa тeĸcтa, ceгa Gооglе Lеnѕ идeнтифициpa пoвeчe cтoĸи. Cиcтeмaтa пoлyчи и пoвeчe дaнни oт cнимĸитe, нaпpaвeни cъc cмapтфoни, a ceгa тaзи фyнĸциoнaлнocт cтaнa пo-тoчнa и нaдeжднa.Tpeниpaнeтo нa cиcтeмaтa e ocъщecтвeнo чpeз пpoдyĸтитe, дocтъпни в Gооglе Ѕhорріng. Лoгичнo, Gооglе Lеnѕ нe мoжe дa ce cпpaви c мaлĸo извecтни oбeĸти, ĸaтo нaпpимep ĸoнзoлa oт 90-тe гoдини или пъpвoтo издaния нa pядĸa ĸнигa. Ho въпpeĸи тoвa, cиcтeмaтa вeчe oбxвaщa oгpoмeн бpoй пpeдмeти, изпoлзвaни в eжeднeвиeтo.Ocвeн cтoĸи, Gооglе Lеnѕ paзпoзнaвa и xopa, имeнaтa нa Wі-Fі мpeжитe и гeoмeтpичнитe фигypи. Bъзмoжнocттa зa aвтoмaтичнo вĸлючвaнe ĸъм Wі-Fі чpeз cнимaнe eтиĸeтa нa pyтepa бe пoĸaзaнa oщe пo вpeмe нa cъбитиeтo І/О 2017. A тaзи гoдинa e дoбaвeнa възмoжнocттa зa ĸoпиpaнe нa дaнниtе oт визитнитe ĸapтичĸи, ĸoитo мoгaт дa ce дoбaвят ĸъм ĸoнтaĸтитe нa cмapтфoнa. ", "date": "2018.12.21", "title": "Google Lens вече разпознава над един милиард обекта"}
{"url": "http://www.cross.bg/inteligentnost-efektivnostta-slyzhitelite-1592215.html", "text": "/КРОСС/ Притежаваните меки умения и способности на служителите несъмнено влияят върху тяхното поведение и изпълнението на разнообразието от присъщите им работни задачи. Емоционалната интелигентност има реално въздействие върху резултатите от работата, удвоява и дори утроява производителността и ефективността на служителите.Но как да подобрим комуникацията помежду си, да сме толерантни към другите, как да развием своята емпатия? Именно на тези въпроси отговаря екипът на „Огра\" ЕООД докато представя разработения по европейски проект социален иновативен инструмент за развитие на емоционалната интелигентност, наречен накратко „SuccessBOX\". Под формата на игра „SuccessBOX\" допринася за развитието и усъвършенстването на служителите, спомага за продуктивността и ефективността на работното място, за активизиране потенциала на заетите лица.От екипа уточняват, че играта е развита в партньорство с FAIB, неправителствена организация от Полша на база различни психологически техники, разработени именно с цел подобряване на меките умения и емоционалната интелигентност. Следващата стъпка е реалното пазарно представяне, като на проведената заключително конференция на 18.12.2018 г. бяха представени всички резултати от проекта, финансиран по Оперативна програма „Развитие на човешките ресурси\" 2014-2020 г.", "date": "2018.12.21", "title": "Как да подобрим ефективността на работното място чрез развитие на емоционалната интелигентност?"}
{"url": "http://www.cross.bg/iioana-promenyane-bykovska-1592185.html", "text": "/КРОСС/  Йоана Буковска - Давидова подготвя първия в кариерата си моноспектакъл. \"Променяне\" е драматизация по книгата \"Промяна\" на актрисата Лив Улман (изд. Колибри) и отбелязва едновременно нейния 80-годишен юбилей (на 16 декември) и 100 - годишнината от рождението на режисьора Ингмар Бергман.Любопитното е, че спектакълът „Променяне\", излиза точно 18 години - едно творческо пълнолетие - след премиерата на емблематичната постановка на театър 199 - \"Есенна соната\" по Ингмар Бергман, с реж. Младен Киселов, в която Йоана Буковска дебютира като професионална актриса в изключителната роля на Хелена, с номинация „Аскеер 2001\" за поддържаща роля.Темата на драматизацията в „Променяне\"- дело на самата Йоана - е именно Актрисата. Актрисата, която има много лица, без никой да познава истински нейното собствено лице - постоянно скривано от героините и подменяно от манипулативното отразяване на живота й в медиите. Нейното истинско \"Аз\" се разкрива чрез истории и хора, през лични страхове от детинство, до вътрешна несигурност на работеща майка, с емоционални женски пропадания и творчески върхове или сривове. Лив Улман пише книгата си почти на възрастта на Йоана, затова и границите между двете се размиват, за да се разтворят в изповедното пространство на Актрисата като човешко същество.Освен чрез емоционалната си човешка страна, \"Променяне\" ще ангажира зрителя, като обедини публиката, актрисата и сцената чрез иновативни технологии в театралното пространство.Спектакълът ще допълни театралната условност с елементи от добавена реалност и 3D Mapping през личните смартфони на зрителите, които пожелаят. Така те ще участват пряко в създаването на реалността на сцената и телефонът - враг номер едно на актьора и публиката в театралната зала - ще стане инструмент в създаването на първото по рода си в България представление-амалгама на театър със специални ефекти от киното, в реално време на актьорското изпълнение.\"Този спектакъл ще бъде емоционална бомбардировка за всички сетива. Едно безусловно, безапелационно, спонтанно, съкровено разкриване на Човека, Жената, Майката и Професионалиста с призвание, които седят зад прозвището \"Актриса\". В \"Променяне\" ставаш истинска до болка, изразителна по момичешки и озарено - вдъхновяваща по детски\" - споделя за спектакъла самата Йоана.Проектът „Променяне\" е част от програмата на \"Пловдив - Европейска столица на културата 2019\".Патрон на представлението е посланикът на Швеция за България - Н. Пр. Луиз Бергхолм.Предпремиерните представления на моноспектакъла \"Променяне\" ще се състоят от 19,30 ч., на 9 и 10 януари, както и 13 и 14 февруари 2019г., в \"Нов театър\" в НДК, София.Премиерата на постановката ще бъде в Пловдив, на 11.03.2019 г., на камерната сцена в ДТ\"Н. О. Масалитинов\". ", "date": "2018.12.21", "title": "Йоана Буковска - Давидова с първи в кариерата си моноспектакъл"}
{"url": "http://www.cross.bg/huawei-smart-kamera-1592228.html", "text": "/КРОСС/ От днес търговската верига Технополис предпразнично започна продажбите на новия HUAWEI P smart 2019, а през януари той ще бъде наличен и в останалите партньори на Huawei. Новият P Smart 2019 е изключителна оферта. Стигаща още по-далеч в идеята на серията P Smart да предлага множество функции и спецификации от най-високия клас, в ценово достъпно устройство, което визуално и технологично е истинско изкушение за модерната аудитория. P Smart 2019 се отличава с голям HUAWEI Dewdrop дисплей и с нов и по-мощен осемядрен чипсет Kirin 710, както и предна и задна камера с изкуствен интелект, разпознаваща не само сцени и обекти, а и туристически забележителности. Специално заслужават да се споменат вътрешната 64GB памет и батерията с капацитет 3400mAh, както и оптимизацията за мобилен гейминг.Първият HUAWEI P smart беше пуснат на пазара през 2017 в средния ценови клас и беше насочен към младите потребители, които търсят изгодно, висококачествено потребителско изживяване в дързък дизайн. Най-новият HUAWEI P smart 2019 е с подобрени във всяко отношение характеристики, модерни функции и атрактивен дизайн, включително и характерния за Huawei градиентен цвят.HUAWEI P smart 2019 се предлага стандартно с 64GB вътрешна памет. Освен това поддържа до 512GB разширено съхранение. Съчетавайки вътрешния и външния капацитет за съхранение, HUAWEI P smart 2019 има повече памет, отколкото дори някои лаптопи на пазара днес. С толкова много място за съхранение, потребителите лесно могат лесно да носят изображенията и документи си, където и да отидат.В допълнение, батерията 3400mAh осигурява живот на батерията през целия ден за при стандартна употреба. Според вътрешните тестове на Huawei батерията поддържа до 10 часа интернет сърфиране в 4G мрежи, до 18 часа непрекъснато видео възпроизвеждане и до 96 часа непрекъснато възпроизвеждане на музика. Освен това, интелигентната система за управление на енергията има още няколко трика, включително спиране на минимизирани приложения за значително удължаване на живота на батерията на устройството в неработещ режим.При сравнение с предичния модел, веднага се вижда по-голямата видима област на дисплея - 6.21-инчов, със съотношение на страните 19.5:9 HUAWEI и Dewdrop дизайн. Освен с физически по-голям екран, новият смартфон на Huawei замества горния панел с ненатрапчива вдлъбнатина във формата на капка роса, в която е поместена предната камера, и напълно премахва долния панел. Това позволява на дисплея да постигне модерна предна част, почти без рамка. Високата плътност на пикселите на панела от 415ppi предлага по-висока FHD+ (2340x1080) резолюция, която в съчетание с възпроизвеждането на 85% от цветовата гама на NTSC осигурява наистина завладяващо визуално преживяване. Като се има предвид, че потребителите прекарват все повече и повече време със смартфоните си, HUAWEI P smart 2019 включва нов сертифициран от TÜV Rheinland Eye Comfort режим, който ефективно филтрира интензивно синята светлина, за да облекчи умората на окото при продължителни сесии.Заедно с усъвършенствани дисплей, HUAWEI P smart 2019 е оборудван с подобрени предна и задна камери. Предната, вградена във вдлъбнатина под формата на капка роса, е 8MP (f/2.0) селфи камера с широка бленда. Освен по-мощния хардуер, селфи камерата на HUAWEI P smart 2019 поддържа и нови възможности за AI и AR, както и функции quality-of-life, като управление на мимиките. Портретният режим позволява на потребителите лесно да прилагат красиви ефекти във виртуалния визьор, което е чудесен начин за дребни подобрения на селфита след заснимането. Предната камера също разпознава и оптимизира осем категории общи фонове за селфи, за да може потребителите да се снимат свободно и да създават качествени селфита.Като лидер в мобилната фотография, Huawei интегрира мощни камери във всички устройства от продуктовото си портфолио. Двойната камера с изкуствен интелект се състои от 13MP основна камера и 2МP вторична камера. Основната камера с висока разделителна способност е снабдена с обектив с широка бленда 5p f/1,8 с виртуален диапазон f/ 0,95-16, а втората камера събира информация за дълбочината по сегменти и създава автентични боке ефекти. Комбинирана, камерната система прави портерти с близко до студийно качество. Изкуственият интелект работи във фонов режим, за да разпознава интелигентно повече от 500 сцени и да предоставя оптимизации в реално време, като преодолява разликата в уменията между професионален фотограф и аматьор. Освен това, HUAWEI AI стабилизация на изображението работи съвместно с обектив с широко апертура, за да създава ярки, детайлни нощни снимки с ниско ниво на шум, без да е необходим статив.HUAWEI P smart 2019 е оборудван с новия чипсет Kirin 710. Произведен по 12nm технология, новият осемядрен чипсет има централен процесор с тактова честота до 2.2GHz. Kirin 710 осигурява гладка, естествена реакция на системата, потапяне в игрите и отлична енергийна ефективност. Отделно е снабден с процесори за обработка на изображенията - ISP и DSP, които ускоряват всички оптимизации на фотографията и допълнително подобряват качеството на крайния резултат.HUAWEI P smart 2019 идва стандартно с EMUI 9.0, базиран на Android Pie. Още по-впечатляващо е наличието на GPU Turbo 2.0, най-новата версия на графичния ускорител на Huawei с изкуствен интелект, който доставя стабилна работа на висока скорост във всички сценарии за мобилни развлечения.HUAWEI P smart 2019 въвежда също иновативна Extendable Read-Only File System (EROFS), за да постигне по-голяма производителност и скорост на достъпа до данни. Файловата система може да се подновява с функции за компресиране на файлове, за да се даде възможност на потребителите да се възползват максимално от паметта на устройствата си.Стартирайки в два цвята, Midnight Black и Aurora Blue, HUAWEI P smart 2019 е олицетворение на красива ергономичност. Дизайнът с 3D криви е с лъскав, наподобяващ керамика гръб, който придава на смартфона превъзходен вид и усещане. Тъй като смартфоните са се превърнали в неразделна част от съвременния начин на живот, поради което е наложително и да са устойчиви на износване и нараняване. Затова различните компоненти на устройството са подложени на стриктни тестове в лабораториите на Huawei. Например, както бутонът за включване, така и сензорът за пръстови отпечатъци могат да издържат на 200 000 задействания и да останат в добро състояние.От днес телефонът вече се предлага и на българския пазар като първо може да бъде намерен в магазините на Технополис на цена 469 лева, а след нова година и в останалите търговски вериги. ", "date": "2018.12.21", "title": "Започнаха продажбите в България на новия HUAWEI P smart 2019"}
{"url": "http://www.cross.bg/ezero-chervenata-mars-1592189.html", "text": "/КРОСС/  Сондата на Европейската космическа агенция \"Марс Експрес\" е заснела кратера Корольов, който е пълен със замръзнала вода.По своя обем марсианското езеро е сходно с 7-мото най-голямо езеро на Земята - Голямото Мече езеро в Северна Канада, чийто воден обем е около 2236 km3.Марс Експрес\" празнува своя 15 годишен юбилей в орбита около Червената планета тази Коледа. Освен да прави магически снимки на Марс, сателитът събира информация именно за количеството воден лед на Червената планета.Кратерът Корольов е кръстен на бащата на съветската космическа програма - Сергей Корольов. Диаметърът на образуванието е 81.4 километра, а дебелината на водния лед е около 2 километра. Според последните проучвания, ледената покривка на кратера се е формирала заедно с него, като той не е бил изпълнен с вода от съществуващите преди 2 милиарда години океани на Червената планета. ", "date": "2018.12.21", "title": "Заснеха ледено езеро на Марс"}
{"url": "http://www.cross.bg/kilometrichni-magistrala-sledyat-1592213.html", "text": "/КРОСС/ Очаквано една от критичните точки за предпразничното пътуване е магистрала „Хемус\".Километрични колони са се образували преди тунел „Витиня\", който се ремонтира вече втора година. Някои от шофьорите споделиха, че от 40 минути до час им отнема, за да стигнат до тунела. Пет са екипите на Пътната полиция от МВР-София, които регулират движението.Шофьорите трябва да се въоръжат с търпение и да внимават много.Има екипи, които следят за шофиране в аварийната лента и такива, които следят за нарушенията на скоростта. Всички, които днес бъдат засечени в нарушение, ще си получат честитките след празниците. ", "date": "2018.12.21", "title": "Километрични колони от автомобили на магистрала „Хемус” в района на „Витиня”"}
{"url": "http://www.cross.bg/avstriiiskite-tzentura-politziyata-1592212.html", "text": "/КРОСС/ Един човек е убит и един е ранен при стрелба в историческия център на Виена, предадоха световните агенции, като се позоваха на австрийските власти. Полицията издирва нападателя. Стрелбата е станала в района на ресторант.Веднага на местопроизшествието са пристигнали екипи на \"Бърза помощ\" и на антитерористичното подразделение на австрийските сили за сигурност. Над центъра на австрийската столица прелита полицейски хеликоптер.Заради стрелбата в центъра на града са увеличени полицейските патрули, много улици са блокирани.Стрелбата има криминален характер. Полицията няма данни това да е терористичен акт, съобщи австрийска телевизия, цитирана от ТАСС. ", "date": "2018.12.21", "title": "Един убит и един ранен при стрелба в историческия център на Виена"}
{"url": "http://www.cross.bg/kremul-vzimane-resheniya-1592209.html", "text": "/КРОСС/ Кремъл заяви днес, че не разбира какви ще бъдат следващите ходове на САЩ в Сирия, а хаотичното и непредвидимо взимане на решения създава дискомфорт в международните отношения, предаде Ройтерс.Говорителят на Кремъл Дмитрий Песков каза, че Москва иска повече информация за планираното изтегляне на американските войски от Сирия, обявено неочаквано от президента Доналд Тръмп тази седмица.Помолен да коментира вероятно изтегляне на американски военни от Афганистан, Песков заяви, че Русия не иска да се случи нещо, което би могло да дестабилизира положението в Афганистан.Песков каза също, че Кремъл ще изчака да види дали изтеглянето наистина ще се случи, тъй като предишните американски обещания да напуснат Афганистан не се реализираха на практика, посочва Ройтерс. ", "date": "2018.12.21", "title": "Кремъл: Хаотичното взимане на решения от САЩ усложнява международната обстановка"}
{"url": "http://www.cross.bg/stroitelstvo-maiistorite-novo-1592221.html", "text": "/КРОСС/ Спорът да се инвестира в старо или ново строителство изглежда не може да бъде решен окончателно, като всяка страна има своите категорични доводи. Наистина обектите, изграждани преди години имат своите предимства. Но каква позиция все пак защитават майсторите, които препоръчват не тях, а новото строителство, би било полезно да узнаем.Факторите, които казват своята тежка дума при покупката на имот, са от съществено значение. На първо място това са финансовите средства, с които разполагаме, както и откъде ще бъдат осигурени те, ако не са налични към момента.Ето и какви са предимствата на апартаментите, които са строени наскоро:Потенциалът на един нов имот е много по-голям, ако решите да го отдадете под наем или да го продадете впоследствие. Може би сега намеренията са ви по-различни и планирате да го обитавате самите вие, но бъдещето е пред вас и не може да се прогнозира как могат да се променят обстоятелствата. Тогава печалбата ви ще бъде далеч по-стойностна, ако предлагате новоизградено жилище.Ако попитате , те ще потвърдят, че днес се влагат далеч по-качествени и съвременни материали при строителството, независимо от мненията на защитниците на по-старите имоти. Днешните кооперации са издигат при по-строги правила, използват се модерни технологии и се следват актуалните тенденции в бранша. Инструментите и оборудването, с което разполагат майсторите, са изключително прецизни и резултатни.Сградите в днешно време са санирани и топлозолирани, което знаете, че спестява електричество и е голям плюс за всеки собственик.Ако финансирате имота си чрез кредит, когато го закупувате, процентът на отпусната сума ще е много по-висок при избор на ново строителство.Ако покупката на имота е в начален стадий, вие може да поставите изискванията си на майсторите и строителната фирма, а те да се съобразят с тях. Индивидуалните ви желания ще бъдат удовлетворени и ще се намесите реално в проекта, което впоследствие ще ви спести крупни ремонти и драстични промени, свързани с допълнителни разходи.Сериозен довод, предвид градските условия, в които се намираме и ежедневно се сблъскваме с проблемното паркиране. Осигуряването на спокойствие в това отношение е безценно за всяко семейство с един или два автомобила.Вярно е, че това е въпрос на късмет, но ако сме новодомци и сме се ориентирали към скорошно строителство, по всяка вероятност и съседите ни ще са млади, активни хора, които имат желание да поддържат средата си в добро състояние. ", "date": "2018.12.21", "title": "Съвет от майстори: Защо да изберете новото строителство"}
{"url": "http://www.cross.bg/brad-noviya-film-1592206.html", "text": "/КРОСС/  Брад Пит отпразнува 55-ия си рожден ден. Докато той празнувал в компанията на децата си, бившата му съпруга Анджелина Джоли прекарала деня, летейки с малкия си самолет над Лос Анджелис с инструктор.Ще видим актьора през 2019 г. в драмата \"Ad Astra\", както и в новия филм на Тарантино \"Имало едно време в Холивуд\". Пит ще се появи и в новия филм на режисьора Дейвид Финчър, озаглавен \"Z-та Световна война 2\".", "date": "2018.12.21", "title": "Брад Пит отпразнува 55-ия си рожден ден с децата си "}
{"url": "http://www.cross.bg/getyik-letishteto-letishte-1592204.html", "text": "/КРОСС/  Британското летище \"Гетуик\" обяви в изявление, че възобновява работа след причинения от дронове хаос, предаде Ройтерс. Става дума обаче за частично възобновяване на работата, което се отнася само за някои от планираните излитащи и кацащи полети.Пистата на \"Гетуик\" вече е отворена, като е предвидено ограничен брой самолети да излетят и кацнат на летището. За днес са предвидени 700 излитащи полета от \"Гетуик\", каза високопоставен представител на управата на второто най-натоварено британско летище.\"Гетуик\" продължава да съветва пътниците да проверяват състоянието на полета си преди да тръгнат към летището, тъй като някои заминаващи и пристигащи полети ще бъдат отложени или отменени, се посочва в изявление на летището.Полетите на \"Гетуик\" бяха спрени в 23 ч. българско време в сряда, след като в непосредствена близост до летището бяха забелязани два дрона. Няма задържани хора във връзка с инцидента. Британската полиция и армия обаче са предприели мерки, за да може летището да отвори и въздушният трафик да не бъде възпрепятстван от дронове.120 000 хора бяха засегнати от инцидента, станал в навечерието на Коледа - един от най-натоварените периоди за въздушния транспорт през годината. ", "date": "2018.12.21", "title": " Възстановена е дейността на лондонското летище \"Гетуик\""}
{"url": "http://www.cross.bg/tzentur-center-turgovski-1592196.html", "text": "/КРОСС/  Любимият на няколко поколения комик Димитър Туджаров - Шкумбата обяви тържествено отварянето на най-новия търговски център в града на тепетата - G Center Plovdiv.Лентата на новооткрития търговски център прерязаха изпълнителният директор Йони Мичави, Елена Рангочева, маркетинг мениджър за България и управителят на търговския център инж. Димитър Стойчев. Заедно с официалното откриване на търговския център със специални промоции врати отвори и магазин „Зора\", един от обектите на територията на G Center Plovdiv.Изключително щастливи сме, че реализирахме този проект и вярваме, че G Center Plovdiv ще стане любимо място на много пловдивчани, предоставяйки възможността да намерят на едно място всичко необходимо в ежедневието им, заяви Йони Мичави.Търговският център се намира на бул. България 115А и на площ от 6400 кв. м събира на едно място водещи компании на българския и чуждестранен пазар - от хранителния гигант Лидл, веригата дрогерии dm и Аптека Ceiba, до всичко за дома и техниката в Зора, Carpetmax, JYSK, Porta Doors и Bauzentrum. Освен голямото разнообразие от стоки на разположение на посетителите на новия G Center Plovdiv e и паркингът с 277 паркоместа.За настроението на посетителите на търговския център се погрижи и очарователната финалистка от X Factor и победителка от шоуто „Като две капки вода\" Михаела Маринова.Г-България ЕАД е част от израелската Газит Глоуб - водеща компания за изграждане и управление на търговски центрове в САЩ, Канада, Бразилия, Европа и Израел, с повече от 2,5 млн. кв. м. търговски площи. Г-България ЕАД присъства у нас от 2006 г., като закупува имоти със стратегически локации с цел изграждане на търговски центрове и тяхното управление.", "date": "2018.12.21", "title": "Магазин „Зора“ е най-новото попълнение на новооткрития G Center Plovdiv"}
{"url": "http://www.cross.bg/godina-stzena-zvezdite-1592211.html", "text": "/КРОСС/ В Новогодишната нощ за 20-та поредна година зрителите на БНТ ще имат възможността да проследят на живо празничния концерт „Сцена под звездите\", който по традиция ще се проведе на  площад „Княз Александър I\" в столицата. Началото му ще бъде дадено в 22:00 ч. и ще продължи половин час след полунощ на 1 януари. Юбилейното издание на „Сцена под звездите\" се организира от Столична община като част от Календара на културните ѝ събития и ще бъде излъчено в програмите на БНТ1 и БНТ4.Водещи на спектакъла ще бъдат Мария Андонова и Стефан А. Щерев, познати на зрителите от предаването „100% будни\" на БНТ. В празничната програма ще се включат едни от най-популярните изпълнители, сред които Мариана Попова, Орлин Павлов, Бо Бо, Рут Колева и Стефан Вълдобрев с „Обичайните заподозрени\". За доброто настроение ще се погрижат още Софийският духов оркестър с диригент Васил Делиев, танцьорите от фолклорен ансамбъл „Седеф\" с ръководител Десислав Михайлов и солистите на балет „Арабеск\" - Петя Колева и Стефан Вучов.Изявени български спортисти и артисти, сред които Соня Йончева, Петър Стойчев, Георги Господинов, Владимир Николов, Тереза Маринова, Велислав Павлов, Теодора Духовникова, Веско Ешкенази, Максим Ешкенази, Илияна Раева ще отправят пожелания към българите в специално заснети видеообръщения.Режисьор на „Сцена под звездите\" е Борис Радев, който работи по грандиозния концерт по случай посрещането на папа Йоан Павел Втори, бенефисния спектакъл на футболната легенда Христо Стоичков и мюзикъла „Оркестър без име\". И тази година пищни илюминации ще озарят небето над София в първите секунди на Новата година.Концертът „Сцена под звездите\" събра миналата година на площад „Княз Александър I\" повече от 30 000 души, а над милион зрители проследиха прякото телевизионно излъчване на музикалното събитие. Традиционно в последния ден от годината БНТ прави съпричастни и сънародниците ни в чужбина към празничната атмосфера у нас. В последните минути на отминаващата 2018-та обществената телевизия ще излъчи новогодишно обръщение на Президента на Република България Румен Радев.", "date": "2018.12.21", "title": "Посрещаме 2019-та година със „Сцена под звездите“"}
{"url": "http://www.cross.bg/yanyari-depytatite-izlyazoha-1592202.html", "text": "/КРОСС/  Депутатите излязоха в коледна ваканция до 10 януари, както е записано в правилника на Народното събрание.Следващото заседание ще бъде на 11 януари (петък) 2019 г. от 9.00 часа.Председателят на парламента Цвета Караянчева пожела светли коледни празници и щастлива Нова година.", "date": "2018.12.21", "title": "Депутатите излязоха в коледна ваканция до 10 януари "}
{"url": "http://www.cross.bg/surbiya-sotzialisticheskata-partiya-1592210.html", "text": "/КРОСС/ Лидерът на БСП - София Калоян Паргов ще бъде гост на X Конгрес на Социалистическата партия на Сърбия, който ще се проведе на 22 декември в Белград.Посещението е по покана на председателя на Социалистическата партия на Сърбия, първи вицепремиер и външен министър на Сърбия Ивица Дачич. ", "date": "2018.12.21", "title": "Калоян Паргов ще бъде гост на X Конгрес на Социалистическата партия на Сърбия   "}
{"url": "http://www.cross.bg/aresta-petrova-grivni-1592205.html", "text": "/КРОСС/  Десислава Иванчева, Биляна Петрова и Петко Дюгеров излизат утре от ареста. Условието обаче е Министерството на правосъдието да осигури гривни за мониторинг, каквито обаче в момента действащи няма.В определението си съдия Иво Хинов, който за трети път постановява освобождаването на тримата, записа, че те може да напуснат ареста, но домашният им арест трябва да се контролира с гривни. Според юристи още от 2016 година такава възможност в закона има. Практически обаче такава система няма изградена.В същото време прокуратурата протестира освобождаването на тримата подсъдими за подкуп. От обвинението първоначално са поискали спецапелативният съд да спре действието, което поражда определението за освобождаване. Снощи, в 17.00 часа, обаче от спецпрокуратурата са изтеглили специалното си искане за спиране.Така, ако МП намери гривни за контрол на Иванчева, Петрова и Дюлгеров, те ще излязат утре от ареста в 12.00 на обяд. Не е ясно какво ще се случи, ако такива технически средства не бъдат намерени, защото в определението на съда ясно е посочено, че домашният им арест трябва да се изпълнява при това условие.  ", "date": "2018.12.21", "title": "Десислава Иванчева, Биляна Петрова и Петко Дюгеров излизат утре от ареста "}
{"url": "http://www.cross.bg/mrezha-detzata-pravosudieto-1592191.html", "text": "/КРОСС/  В първите дни на 2019 година започва интензивно обсъждане на текстовете в проекта на Закона за отклоняване от наказателно производство и налагане на възпитателни мерки на непълнолетни лица.За това се договориха днес министърът на правосъдието Цецка Цачева и представителите на Националната мрежа за децата.На обсъждането по темата по покана на министър Цачева участие взеха Георги Богданов, изпълнителен директор на Национална мрежа за децата, Калоян Станев и адв. Диляна Гитева от Национална мрежа за децата, както и заместник-министърът на правосъдието Евгени Стоянов.По време на срещата бяха засегнати спорните въпроси в проекта, очертани от работната група. Основният сред тях е да бъдат ли включени малолетните лица в обхвата на този закон или тези правоотношения да бъдат уредени с промяна на други закони.Министър Цачева уведоми експертите от Националната мрежа за децата, че са предприети активни съвместни действия между Министерството на правосъдието и  Министерството на труда и социалната политика във връзка с евентуални изменения в Закона за закрила на детето, с оглед възможността малолетните лица да не бъдат включени в обхвата на действие на проекта.Двете страни се обединиха около становището, че финализирането на законопроекта е сред основните приоритети на Министерството на правосъдието, който се подкрепя от Националната мрежа за децата, обединяваща общо 152  граждански организации и съмишленици, работещи със и за деца и семейства в цялата страна.  ", "date": "2018.12.21", "title": "Започва интензивно обсъждане на закона за детски правосъдие"}
{"url": "http://www.cross.bg/leva-finansova-initziativata-1592186.html", "text": "/КРОСС/  Тази година за първи път право на финансова подкрепа от президентската инициатива имаха учениците, настанени в социални услуги, които са завършили 11 клас с отличен успех. Администрацията на Президента взе решение за тази промяна в Правилата за получаване на помощта, за да насърчи мотивацията за учене още в 12 клас. 8 ученици  получиха финансова помощ в размер на 1500 лева, като 5 от тях са настанени в приемни семейства. Еднократното подпомагане за студентите е в размер на 3012, 90 лева. 17 младежи от инициативата „Подкрепи една мечта\" продължават образованието си във висши училища или колежи. Традиционно по-голямата част от тях избират обучение в специалности, които ще ги подготвят за бъдещата им реализация в социалната сфера. Сред студентите, които получиха финансова подкрепа от президентската инициатива са 6 младежи със зрителни нарушения.   По време на дарителската кампания беше събрана сумата от 73 250 лева, като от тях 10 030,70 лева бяха изразходвани за финансиране на абитуриентския бал. Остатъкът от 63 219,30 лева беше разпределен във вид на еднократна финансова помощ за студентите и учениците с отличен успех от инициативата.", "date": "2018.12.21", "title": "25 младежи получиха финансова помощ от инициативата на президента „Подкрепи една мечта“   "}
{"url": "http://www.cross.bg/sever-ekipi-razpolozhenie-1592193.html", "text": "/КРОСС/  Във връзка с предстоящите празнични дни Електроразпределение Север осигурява 62 дежурни екипа, снабдени с необходимите материали и инструменти, които имат готовност да реагират при възникване на повреди по електроразпределителната мрежа в областите Варна, Добрич, Силистра, Шумен, Търговище, Велико Търново, Габрово, Русе и Разград. Проверено е оборудването на всички автомобили, които ще бъдат на разположение на дежурните екипи. Ръководни служители на дружеството ще работят по график, за да координират дейността по отстраняване на аварии, да сформират допълнителни дежурни групи и да пренасочват екипи и техника в случаи на необходимост. Служителите на ЕРП Север поддържат непрекъсната връзка с цел обмен на информация с Центровете за управление на мрежата.Електроразпределителното дружество преустановява всички планови прекъсвания по мрежата по време на празничните дни и възстановява нормалните схеми на електрозахранване в Североизточна България. Отчетниците на ЕРП Север ще отчитат консумираната електроенергия по график. Денонощният телефонен център на компанията 0700 1 61 61 е на разположение на клиентите за информация и за подаване на сигнали в случаи на непредвидено прекъсване на електрозахранването.  ", "date": "2018.12.21", "title": "Дежурни екипи на ЕРП Север в празничните дни"}
{"url": "http://www.cross.bg/dekemvri-chast-sibir-1592187.html", "text": "/КРОСС/  В южната част на Сибир започват силни снеговалежи с виелици. Завръщат се и минус 50 градусовите студове.Циклонът от Карско море, гмуркайки се дълбоко в Сибир, драматично променя характера на времето в региона. Следобеда на 21 декември, днес иутре, 22 декември, снеговалежите ще се засилват значително в югоизточната част на Западен Сибир, в Хакасия, централната и южната част на територията Красноярск, гласи аварийната информация, издадена от сибирските регионални метеорологични служби.Следобеда на 21 декември се очаква сняг, продължителни снежни бури, ветрове от 17-24 м/сек на няколко места в областите Новосибирск и Кемерово.На 22 декември ще има сняг и заледявания по пътищата. В Хакасия, централната и южната част на територията на Красноярск, се очакват пориви на вятъра от 20-25 м/сек, в Хакасия и до до 28 м/сек в планинската част, по-специално в района на метеорологичната станция Ненастная.На 21 декември се очаква много студено време в Барнаул и Къзъл-Озек, където средната дневна температура е 9-12 ° под климатичната норма: през нощта в Алтай до -25, -30 °, на места и до -31, -36 °, следобед -14 ... -19 °, на някои места -23 ... -28 °.В Новосибирск през нощта -25, -27 °, в предградията до -30 °.На 22-23 декември, снежното и студено време остава. През нощта в северната част на района на Томск и в Алтай ще бъде с температури до -33, -37 °, след обяд -15, -21 °, в Томскския регион на 23 декември -19 ... -24 °, на север до -34 °.Тежките студове се връщат в района на Красноярск. След снежния циклон арктическият антициклон ще дойде тук от североизток и ще властва няколко дни.На 21-23 декември на юг температурата в Таймир през нощта ще пада до  -53 ... -48 °, в Евения на 21-24 декември -55 ... -50 °.Отново напомняме, че през зимата от разпределението и разположението на студените ядра на територията на Сибир зависи в голяма степен дали е възможна аномално студена зима и у нас. Достатъчно е циркулацията да бъде такава, че да донесе само част от студената въздушна маса (вижте картата на заглавната картинка на статията) към Европа и може да повторим в някаква степен зимата на 2012 година, когато и у нас температурите доближиха минус 30 градуса. Разбира се, подобен тип циркулация не се случва всяка зима в \"точния\" момент, ако изобщо се случи, но  не бива да се изключва. ", "date": "2018.12.21", "title": "Свирепи студове и температури до минус 55 градуса в Сибир"}
{"url": "http://www.cross.bg/evrobarometur-evropeiitzite-mnozinstvoto-1592197.html", "text": "/КРОСС/  Според ново проучване на Евробарометър, публикувано днес, за първи път мнозинството от европейците смятат, че гласът им е от значение в ЕС. Увеличава се и броят на хората, които имат положителна представа за ЕС.Европейският съюз има положителен образ и се възприема с доверие от повече от половината българи, сочат резултатите от есенното издание на проучването „Стандартен Евробарометър\", проведено между 8 и 22 ноември.Като цяло за Европа доверието в Съюза е непроменено - средно 42 % (+1), и остава на най-високото си равнище от есента на 2010 г. насам.Във всички 28 държави членки мнозинството от отговорилите се чувстват граждани на ЕС. Голямо мнозинство от отговорилите подкрепят „свободното движение на гражданите на ЕС\" (83 %, +1 процентен пункт в сравнение с пролетта на 2018 г.)Миграцията и тероризмът остават основни тревоги на европейците.", "date": "2018.12.21", "title": " Евробарометър: България остава сред страните с високо доверие към ЕС  "}
{"url": "http://www.cross.bg/obekta-zavedenieto-hranite-1592200.html", "text": "/КРОСС/  Областна дирекция по безопасност на храните запечата заведението „Тейсти\", където след коледно тържество близо 100 варненски ученици от V Езикова гимназия получиха хранително натравяне. Спряна е дейността и на фирмата „Сладки изкушения\", която е осигурила кетъринга за партито.Лабораторните анализи от взетите проби от персонала на двата обекта са положителни за стафилококи и отрицателни за ешерихия коли и ентеробактерии.Проверката на заведението е констатирала, че за сервиране не са използвани прибори за еднократна употреба. Хигиенното състояние на обекта е задоволително, осигурени са миещи и дезинфекционни средства, личните здравни книжки са редовно заверени.За приготвянето на коктейлните хапки външната фирма е използвала маргарин, сирене, кашкавал, луканка и шунка. Продуктите са били срок на годност и правилно съхранявани.На собствениците на двата обекта ще бъдат съставени актове за административно нарушение по Закона за храните. ", "date": "2018.12.21", "title": "Запечатаха заведението, където се натровиха варненски ученици "}
{"url": "http://www.cross.bg/tzurkvata-frantzisk-pravosudie-1592201.html", "text": "/КРОСС/  Папа Франциск призова свещениците, които са извършвали сексуален тормоз над малолетни, сами да се предадат на правосъдието, предадоха Франс прес и Ройтерс.\"На тези, които злоупотребяват сексуално с малолетни, ще кажа следното: послушайте съвестта си, предайте се на човешкото правосъдие и се гответе за божието правосъдие\", каза Франциск в традиционното си коледно обръщение към Курията - централната администрация на Ватикана.Не е ясно дали папата има предвид правосъдната система на Римокатолическата църква, светското правосъдие, или и двете, но според източници от Ватикана това е първият негов толкова директен призив.В предишни години Франциск е използвал това свое коледно обръщение, за да осъди корупцията или лошото управление в Курията, но този път той наблегна на световната криза със случаите на сексуални посегателства. \"Нека бъде ясно, че в лицето на тези мерзости Църквата няма да пести усилия да направи всичко нужно всеки извършил такива престъпления да бъде съден. Църквата никога няма да се опитва да прикрие или да не приеме сериозно който и да е такъв случай\", каза той. Папата призна, че в миналото Църквата е допуснала сериозни грешки, но обеща \"миналите грешки да бъдат превърнати във възможности за изкореняване на това бедствие\" както от католическата църква, така и от обществото като цяло.\"Несъмнено някои отговорни лица в миналото, от безотговорност, неверие, неподготвеност, неопитност, духовна или човешка недалновидност са се отнесли към много случаи без нужната сериозност и бързина. Това повече не бива да се случва. Това е изборът и решението на Църквата\", подчерта Франциск.Папата същевременно призова внимателно да се разграничават истинските случаи на сексуална агресия от необоснованите клевети както в Църквата, така и в обществото като цяло. ", "date": "2018.12.21", "title": "Папата призова свещениците педофили да се предават сами на правосъдието "}
{"url": "http://www.cross.bg/karnobat-blok-obshtina-1592198.html", "text": "/КРОСС/  С писмо до кмета на община Карнобат заместник-министърът на регионалното развитие и благоустройството и ръководител на Управляващия орган на Оперативна програма „Региони в растеж\" 2014-2020 г. Деница Николова е поискала проверка на извършваните строително-ремонтни дейности на жилищен блок в гр. Карнобат.Сградата се реновира по проект „Повишаване на енергийната ефективност в жилищния сектор в град Карнобат\", финансиран от Оперативна програма „Региони в растеж\" 2014-2020 г.  Блокът се намира на  ул. „Карнобатска комуна 1А\". В Министерството на регионалното развитие и благоустройството е получена жалба, в която се изразява недоволство от начина на саниране на блока.   Сградата все още не е въведена в експлоатация и ремонтите по нея не са приключили. Обновяването на триетажната сграда с партер е започнало на 14 юни тази година. Стойността на ремонтите е 288 хил. лв.  По информация на община Карнобат, строителната фирма ще предприеме мерки по отстраняване на проблемите.  Резултатите от проверката се очакват до средата на месец януари  2019 г.  ", "date": "2018.12.21", "title": "Зам.-министър Николова проверява жилищен блок в Карнобат, след жалба за дефекти при санирането"}
{"url": "http://www.cross.bg/plovdiv-plaza-tzentur-1592194.html", "text": "/КРОСС/  Над 20 нови магазина са новите попълнения в най-големия мол в града на тепетата - PLOVDIV PLAZA. Точно както обещаха от търговския център на откриването през ноември, до Коледа над 75% от търговските площи вече са заети с магазини на любими брандове. LC Waikiki, Комсед и Orange вече посрещат нетърпеливите да подсигурят коледните подаръци. Последните отворили обекти са дългоочакваният фитнес център Атлетик с площ от 940 кв. м., представителният магазин на А1 и магазинът с изключителен избор на най-иновативните технологии и висококачествена техника Техномаркет, разположен върху 1200 кв. м. За откриването Техномаркет е подготвил специални празнични цени на хиляди телевизори, едра и дребна бяла техника за дома и личната грижа и красота, смарт телефони и IT и аксесоари. В магазина има и обособена гейм зона, в която любителите на електронните спортове ще може да избират между най-новите тенденции мощни компютри, конзоли, периферия и топ игри.PLOVDIV PLAZA продължава да работи усилено, за да предложи на пловдивчани нови изживявания в пазаруването и забавленията. Сред изненадите за модните маниаци до март ще бъде световната верига New Yorker. Популярната австрийска верига за обувки Humanic също отваря с изцяло нов формат, а разнообразието от обувки и чанти ще се допълни от Sara Pen и Paolo Botticelli. Един от първите за България магазини на бюджетната верига Pepco също ще разполага с огромен магазин в търговския център. А English Home ще разшири гамата от висококачествен текстил за дома.Сред новите попълнения в зоната за хранене в началото на 2019 г. е и просторен ресторант с балканска кухня.През изминалия месец PLOVDIV PLAZA показа, че е различно, вълнуващо и атрактивно място за пазаруване и прекарване на свободното време на пловдивчани. За коледните и новогодишните празници търговският център подарява на своите клиенти безплатно празнично опаковане на техните покупки. А всеки работен ден от 17.00 до 19.00 часа посетителите на мола може да спечелят ваучери или талони за отстъпки от любимите им магазини с Колелото на късмета. От мола са помислили и за най-малките и всяка неделя в централния атриум се организират забавни представления.", "date": "2018.12.21", "title": "PLOVDIV PLAZA посреща Коледа с над 20 нови магазина"}
{"url": "http://www.cross.bg/prodykti-margaritov-praznitzite-1592181.html", "text": "/КРОСС/  Когато пазаруваме повече продукти наведнъж във връзка с подготовката за празниците, е по-голяма вероятността на касата да не забележим, че даден продукт се маркира на друга цена спрямо тази, на която сме планирали да го закупим. Това каза председателят на Комисията за защита на потребителите (КЗП) Димитър Маргаритов по „Дарик\" радио, потърсен за коментар на най-честите премеждия при пазаруване от магазинната мрежа в навечерието на Коледна и Нова година.„Определени рискове крият и т.нар. лимитирани серии продукти, които някои производители и търговци пускат специално за празниците. Без да познаваме техните специфики, можем да останем разочаровани от промяната в традиционното в сравнение с това, което може би малко екпериментаторски някой се е опитал да направи, за да уж удовлетвори в по-голяма степен претенцията на потребителя\", даде друг пример Маргаритов.„Понякога в хаоса на пазаруването се стига до там, че можем да попаднем на стока с нарушен външен вид или артикули да са разместени в магазина и това да заблуди потребителите относно техните цени\", продължи председателят. По негови думи често по време на Коледно-новогодишните празници се появяват и продукти, съпътствани с обещания за награди в резултат на томболи. „След това минава време и този, който се е сетил да се възползва от възможността да получи своя подарък, остава разочарован, защото търговецът не му го предоставя\", добави той.Димитър Маргаритов коментира и все по-широкото предлагане на храна по Интернет: „Тук става въпрос по-скоро за нещо като доставка по домовете, а не толкова за класическата онлайн търговия. Важно е да имаме доверие на този, на когото поръчваме, защото всъщност ние му възлагаме по договор за поръчка от наше име и за наша сметка да извърши една сделка и впоследствие да ни предостави предмета на тази сделка до дома. И тогава, когато сме го направили, все пак е добре да сме си вкъщи, за да може да получим поръчаното\". Той уточни, че такива поръчки не могат да бъдат отказвани, тъй като става дума за малотрайни продукти.Председателят на КЗП припомни, че при покупки от сайтове, които не са базирани в България, има някои особености, които потребителите трябва да имат предвид. „Невинаги, когато един електронен магазин в своя интернет адрес има окончание на държава членка на ЕС, означава, че той се администрира от лице, което е базирано там. Затова е полезно хората да проверяват и да опитат да осъществят директен контакт с търговеца, който стои зад определения електронен магазин, за да зададат онези въпроси, които биха им дали достатъчна увереност, че насреща имат коректен и лоялен търговец, на когото могат спокойно да поръчат и да платят\", каза още Маргаритов.  ", "date": "2018.12.21", "title": "КЗП: „Внимавайте при маркирането на цените на касата при пазаруването за празниците”"}
{"url": "http://www.cross.bg/otdelenieto-zala-gastroenterologiya-1592184.html", "text": "/КРОСС/ Откриха обновеното Отделение по гастроентерология в Пирогов. Негово Високопреподобие архимандрит Василий, протосингел на Софийска св. Митрополия направи водосвета на отделението заедно с болничните свещеници отец Радослав Вутов и отец Живко Лозанов и отец Дамян. На откиването присъства и изпълнителният директор на болницата проф. д-р Асен Балтов. Той поздрави завеждащия отделението д-р Камен Данов и новосформирания му екип. В Отделението по „Гастроентерология\" се извършва лечебно-диагностична и научно-преподавателска дейност в съответствие с най-високите стандарти в съвременната гастроентерология и хепатология.В отделението работи професионален и мотивиран екип от лекари и медицински сестри.Отделението по Гастроентерология не намира на 7-мия етаж в сградата на лечебното заведение. Извършен е основен ремонт, като е направено преустройство на болничния стационар, съставен от стаи с 3 легла и е създадена лаборатория по интервенционална гастроентерология.Лабораторията разполага с три зали. Зала за горна ендоскопия и инвазивни процедури под ултразвуков контрол, Зала за долна ендоскопия и Зала за възстановяване на пациентите. Отделението ползва и зала за ендоскопска ретроградна холангио-панкреато графия- диагностични и терапевтични процедури на хепатобилиарната област под рентгенов контрол.  ", "date": "2018.12.21", "title": "Откриха обновеното Отделение по гастроентерология в Пирогов"}
{"url": "http://www.cross.bg/ninova-doverie-dogan-1592178.html", "text": "/КРОСС/  „Ахмед Доган поставя много правилна диагноза на болежките на българското общество, но предлага грешно лечение за тях\". Това каза председателят на НС на БСП Корнелия Нинова пред журналисти в парламента. Тя добави, че диагнозата, че бедността и неравенствата са проблем номер едно на обществото, икономиката не се развива с необходимите темпове, оттеглят се чуждестранни инвестиции - е правилна и тя съвпада с тази на левицата. „Предложението за лечение - програмно правителство, в което да участват всички представени в парламента партии, за нас е невъзможна формула и има две причини за това\", каза още Нинова. Лидерът на левицата заяви, че едната е, че този парламент е с изчерпано доверие и най-ниска подкрепа в обществото. „Когато имаш такова ниско доверие, няма как да излезеш с програма за развитие на България. Изходът от ситуацията е предсрочни избори и нов кредит на доверие от народа. Втората причина за невъзможност на това, което предлага г-н Доган е, че не може на една маса да седнат патриоти и ДПС, ние и ГЕРБ, и Марешки, като добавка на всичко\", заяви Нинова. Тя каза още, че това е политически и личностно несъвместим проект заради тежките противоречия, които партиите в парламента имат в своите програми, както и междуличностните конфликти при управляващите.", "date": "2018.12.21", "title": "Нинова: Доган поставя правилна диагноза на болежките, но предлага грешно лечение"}
{"url": "http://www.cross.bg/ultrawide-monitor-monitori-1592176.html", "text": "/КРОСС/  По време на CES следващия месец, LG Electronics (LG) ще представи най-новите Ultra монитори, които включват както изключително продуктивния UltraWide, така и подходящия за геймъри UltraGear.Въз основа на репутацията си на водещ иноватор в категорията монитори UltraWide (със съотношение 21:9 и по-високо), впечатляващият, нов, 49-инчов LG UltraWide монитор (модел 49WL95) е създаден, за да повиши продуктивността при всяка задача докато последният модел LG UltraGear Gaming монитор (модел 38GL950G) комбинира доброто качество на картината с бързата скорост, за да предостави невероятно преживяване на любителите на игри.Най-новият UltraWide монитор на LG, който притежава огромен извит дисплей, осигурява невероятно качество на картината. С помощта на кинематографичната си скала, LG 49WL95 е висококачествено решение, което замества тромавата мултиекранна настройка. Допълнителното пространство, което осигурява 49-инчовия дисплей, както и невероятното съотношение прави LG UltraWide идеален за изпълняване на много задачи по едно и също време. С разделителна способност от 5120 x 1440 (еквивалентен на два 27-инчови Quad High Definition поставени един до друг) и 108 пиксела на инч (PPI) осигуряват оптимална яснота на картината, което означава, че документите ще бъдат по-лесни за четене, а видеата и изображенията - по-лесни за редактиране.UltraWide мониторът на LG е истински инструмент за повишаване на продуктивността. Подхоящ за всякакъв вид работа, този монитор е подходящ за хората, които работят в областта на финансите, IT, дизайна и архитектурата, където се изисква изключителна точност и качество. Използвайки водещата в индустрията технология IPS на LG, най-новият UltraWide монитор предлага невероятно точно възпроизвеждане на цветове, покриващо 99% от цветната скала RGB. С помощта на HDR10, мониторът дава възможност за показване на HDR-активирани игри и видеа.За да се възползвате максимално от невероятната големина на екрана, мониторът LG UltraWide разполага с режим Picture-by-Picture, за да се вижда едновременно едно до друго съдържанието от няколко източника и да работи с няколко приложения. Dual Controller Software позволява свързване на няколко устройства, които да бъдат управлявани от една единствена клавиатура и мишка, работещи безпроблемно с PBP, за да подобрят работния процес и да повишат ефективността. С USB Type-C, потребителите могат както да прехвърлят данни, така и да зареждат няколко устройства - дори лаптопи - едновременно. Красивият извит дисплей потапя зрителите във филмите, а изчистеният, минималистичен дизайн и тънката метална поставка придават елегантен завършек на цялостния облик.LG ще представия и новия си Nano IPS UltraGear монитор за геймъри по време на CES, който разполага с поддръжка от NVIDIA G-SYNC и 144Hz скорост на опресняване за играене на всякакви игри без проблеми. Реалистичните изображения с невероятни цветове са стандартни за мониторите с резолюция 3840x1600 и 98% покритие на цветовата гама DCI-P3. UltraGear мониторът е поректиран така, че геймърите да използват цялото съотношение 21:9, извития екран и практически безграничния дизайн. Сферичното осветление, предназначено за завладяваща гейминг атмосфера, предлага до шест различни цветови настройки, които се излъчват от задната страна на монитора и могат да бъдат съобразени с желаието на геймърите и едновременно с това помагат за намаляване на умората в очите.„LG непрекъснато предлага подобрени монитори на пазара, оборудвани с функции, които са предназначени за различните потребители.\", заяви Джанг Ик-хуан, ръководител на IT отдела в LG Home Entertainment Company. „С широк избор от модели, които дават приоритет на продуктивността, качеството на картината и „потапящото изживяване\" при играене на игри, все повече потребители определят LG като лидер в иновациите при мониторите.\"Посетителите на CES 2019 от 8 до 11 януари могат да посетят щанд #11100 в Конгресния център в Лас Вегас, за да видят отблизо най-новите монитори от LG.", "date": "2018.12.21", "title": " Новата линия ULTRA монитори на LG ще бъдат представени по време на CES "}
{"url": "http://www.cross.bg/donev-dimitrov-nikola-1592165.html", "text": "/КРОСС/  Според старите български традиции няма Коледа без прясно свинско. Дни преди да се отдадем на кулинарни пиршества, на пощата на сутрешния блок на БНТ, телевизията са получили писма от председателя на Българския вегански съюз Никола Донев с молба да получи възможност да защити правото на живот на прасетата. Той беше гост в студиото на предаването, заедно с месопреработвателят и месопроизводител Вихрен Димитров.Никола Донев заяви, че искат да бъдат гласа на животните, да изразим тяхното искане за живот и да напомним на обществото, че животните също искат да живеят. Световната здравна организация твърди, че червеното месо е силно канцерогенно. А свинското освен, че е червено е и изключително богато на LDL холестерол, пише в писмото от Донев. Според него лекарите не ни предупреждават за това, защото изследването е сравнително ново, а докторите са завършили отдавна.Вихрен Димитров коментира от своя страна, че човечеството е такова, каквото е в момента се дължи на два фактора. Единият е, че дивите животни сме ги направили домашни и другото е, че сме почнали да отглеждаме зърнените култури. Според него червените меса са незаменим източник на протеин и това нещо е доказано по много начини. Месопреработвателят коментира още, че след като някой е решил да бъде веган, това си е негов избор. Мога да ви кажа, че животните, които ние гледаме, живеят в изключително добри условия. И плюс това хората са хищници. Веганите и вегетарианците са спрели един етаж преди нас, а хората, които ядат месо, са един етаж над тях. Фактът, че имаме кучешки зъби и нашият организъм е пригоден да яде храна от животински произход е факт, заяви още Вихрен Димитров.Никола Донев не се съгласи с тезата, че сме хищници, а заяви, че сме плодоядни животни. Той обясни, че в растенията също има протеини. Ние хората нямаме нужда от огромни количества протеин, защото можем да хванем подагра и други болести. За нас е здравословно да не се храним с животински продукти, заяви основателят на Българския вегански съюз. Според Никола Донев не е необходимо да ядем животните и нашето устройство е изключително растителноядно. Той обясни, че и конят, и хипопотамите, също като хората имат кучешки зъби, но все пак те са растителноядни.Вихрен Димитров заяви още, че е привърженик на балансираното хранене. Двете страни на медала са да се яде растителна и да се яде животинска храна, обясни Димитров. Той допълни, че не вежда конфликт в цялата работа.Никола Донев каза още, че има информация за около 10 000 вегани на територията на България. Той разказа за декларация на Кеймбридж върху съзнанието от 2012 година, която доказва, че животните са съзнателни.Вихрен Димитров попита дали по същата логика и растенията са живи същества и ядейки ги, не им ли отнемаме живота. Никола Донев коментира, че растенията нямат нервна система и не са съзнателни. ", "date": "2018.12.21", "title": "Веганите пак скочиха срещу коленето на прасета по Коледа"}
{"url": "http://www.cross.bg/koleda-riiio-andre-1592171.html", "text": "/КРОСС/  „Пътувам из целия свят и работя здраво, за да дарявам музика и радост на хората, но за Коледа винаги съм си вкъщи\", казва Андре Рийо. \"Никога не съм бил далеч от семейството си по време на тези празници - особено сега, когато мога да виждам озарените лица на внуците си и тяхното възхищение, когато видят коледната елха и подаръците под нея\". Рийо и жена му Марджъри имат двама сина и петима  внука.Великолепният маестро на цигулката, който събира стотици хиляди зрители на концертите си, може да живее където си поиска - от Майями до Австралия. Но избира да остане в родния си Маастрихт, където винаги се прибира при Марджъри, в романтичния замък от 15-век - при колекцията си с пеперуди, великолепните градини и часовниковата кула. Там събира и семейството си за Коледа, където е основен организатор на уютния и топъл празник.За коледната трапеза Рийо пазарува по дълъг списък на жена си Марджъри, а подаръците избира сам. Обикаля из магазинчетата на Маастрихт, където всички го познават и му говорят на „ти\". Отбива се при местния лютиер Мартин, при когото винаги има работа, и през пекарната с ухаещите сладки да занесе вкъщи любимия на цялото семейство малинов тарт. За своите музиканти - второто му голямо семейство, Андре също избира подаръци. За Ману Конинг, чаровната фаготистка, купува специално шампанско, за саксофониста Рут - цветя. А за целия оркестър „Йохан Щраус\" - ароматно и кокетно пакетирано кафе от магазин, който продава кафе на краля. „Искам моят оркестър да е бодър през цялото време\".Малцина знаят, че Кралят на валса е и крал в кухнята. Често обича да слага престилката и да готви на жена си. Майстор е на италианската паста, но разбира също и от сладкарство и дори сам може да приготви коледния плодов пай.„Първият ми спомен от Коледа е, естествено, беше от църковния хор. Пеех сопрано. Бях на 6 години и бях най-високото сопрано в хора\".Години след това Кралят на валса изнася своите традиционни Коледни концерти в световните столици - Лондон, Париж, Виена. Репертоарът му включва 26 от най-прочутите мелодии за празника White Christmas, Jingle Bells,  The Christmas I Love, Свята нощ.  Но винаги завършва с празничен концерт за своите съграждани в църквата „Св. Павел\" в Маастрихт и в неговите снежни, пищно декорирани градини. Заедно със своите музиканти от „Йохан Щраус\" оркестър, хор и солисти Андре разкава Коледни приказки и за това как вижда той значението на празника. „Скъпи приятели, опитайте се да бъдете вкъщи. Опитайте се да бъдете добри един с друг, да бъдете близо един до друг, да се забавлявате, танцувайте!\", е посланието  на Андре Рийо към нас.На 8 юни 2019, в Арена Армеец,  Кралят на музиката отново ще свири в София, за да танцуваме на неговите валсове и да ни покаже, че животът е прекрасен не само по Коледа.  ", "date": "2018.12.21", "title": "Кралят на валса сам купува подаръците за Коледа (снимки)"}
{"url": "http://www.cross.bg/sofiya-godina-vsichki-1592177.html", "text": "/КРОСС/  Миналата година си пожелахме 2018-а да бъде година на възход, година на трупане на доверие и набиране на подкрепа за БСП - не само в София, но и в цялата страна. И го постигнахме. Завършваме годината с възходящ тренд. Вече сме с изравнена електорална подкрепа с ГЕРБ, макар някои социолози да се опитват да неглижират този резултат. Видимо БСП е във възход. И това се дължи на всички Вас, на всички членове и симпатизанти, на всички народни представители, на всички общински съветници, които през тази година неуморно работиха за тази подкрепа. Това каза лидерът на БСП - София Калоян Паргов по време на среща с  актива на софийската организация. В събитието взе участие и председателят на НС на БСП Корнелия Нинова.„Трябва да отбележим, че софийската организация продължава да има водеща роля в партията. Тук е събрана немалка част от големия интелектуален потенциал на БСП, няколко поколения социалисти, които са работили, работят и ще работят за доброто на  България и София\", категоричен бе Паргов.Той пожела следващата година да бъде успешна в политически и партиен план за БСП. „Това зависи от всички нас - да удвоим, да утроим нашите усилия, защото целта е ясна - да постигнем победен резултат на изборите за Европейски парламент, който да бъде отправна точка за успех на местните избори - да имаме кмет на София, районни кметове и най-голямата група в Столичния общински съвет, и предпоставка за предсрочни парламентарни избори\", заяви председателят на БСП - София и допълни: „И най-важното -  премиер на Република България, защото по всичко личи, че догодина ще гласуваме три пъти\".„Нека през следващата година да бъдем позитивни, доброто да лъха от нас и от нашите послания, да разтворим широко ветрилото - да потърсим и спечелим онази подкрепа, която ще ни донесе победата. Защото България го заслужава, София също го заслужава. София може да бъде различна, България може да бъде различна.  Ние предлагаме точно това - нов, различен модел на управление, в който справедливостта и солидарността ще бъдат на първо място, изразени от нашите представители и в местен, и в национален план\", каза в заключение Калоян Паргов. ", "date": "2018.12.21", "title": " Калоян Паргов: БСП е във възход"}
{"url": "http://www.cross.bg/rabota-rabotni-slyzhitelite-1592180.html", "text": "/КРОСС/  От поколения светът свързва работата в офис с фиксирана локация и работно време от 9 до 17 часа. Днес обаче безпрецедентен брой компании възприемат много различен работен модел, който дава предимства и на тях, и на техните служители.Независимо икономическо проучване установява, че гъвкавите форми на работа не само съкращават времето за пътуване до и от работа, но и увеличават продуктивността, намаляват текучеството и повишават чувството на удовлетворение от работата и дори творческите способности. Това е в допълнение към финансовите и стратегически преимущества, които тази промяна носи за бизнеса.Проведеното допитване на IWG е най-мащабното досега, свързано с отношението към гъвкавите форми на работа - с повече от 18 000 анкетирани професионалисти от различни браншове в 96 държави. То установява, че всяка седмица 70% от служителите работят на различно място от офиса поне един ден седмично. Над половината (53%) работят дистанционно през половината или повече дни от седмицата, докато повече от една десета (11%) работят извън главния офис на компанията пет пъти седмично.Според IWG - групата-майка от водещи компании за организация на работното пространство, включваща Regus - появата на тази мобилна работна сила е резултат от технологичните промени, глобализацията и метаморфозата в очакванията на служителите.Преминаването към гъвкави работни пространства отразява променящите се изисквания и очаквания на работната сила. Няма съмнение, че новите тенденции бележат предимства както за компаниите, така и за служителите. Резултатите у нас сочат: -84% вярват, че гъвкавият начин на работа помага на бизнеса им да увеличи в максимална степен печалбите си;-84% вярват, че гъвкавият начин на работа помага на бизнеса им да остане конкурентноспособен;-86% споделят, че локациите за дистанционна работа помагат за намаляване на времето, което служителите губят за пътуване до местоработата си и обратно;-81% споделят, че локациите за дистанционна работа помагат на служителите да постигнат по-добър баланс между работа и личен живот;-81% от анкетираните на местно ниво посочват, че гъвкавият начин на работа им помага да задържат най-талантливите служители;-70% споделят, че увеличаващ се дял от компаниите избират гъвкави работни пространства, тъй като служителите търсят локации, в които просто да се отбият-75% споделят, че предоставянето на достъп до огромна мрежа от гъвкави работни пространства им помага да привличат повече таланти;-88% посочват, че оптимизираните разходи са основен двигател за увеличеното използване на локации за дистанционна работа;-Убедително мнозинство от 92% твърдят, че гъвкавите работни пространства позволяват на служителите да бъдат по-продуктивни, когато са в движение.Иън Халет, управляващ директор по глобалното развитие на брандовете и инициативите на групата IWG, казва: \"Новите технологии означават, че много от нас вече могат да работят по всяко време и навсякъде. Предизвикателството за бизнеса е как да оптимизира тази нова среда. Компаниите осъзнават предимствата на гъвкавите работни условия и тяхната способност да повишават продуктивността, удовлетворението от работата и бизнес показателите.\"Марк Диксън, основател и CEO на IWG, добавя: \"Хората от Сиатъл до Сингапур, от Лондон до Лагос вече няма нужда да прекарват толкова много време в определен офис. Навлизаме в епохата на мобилната работна сила и това е изключително вълнуващо. Не само за отделните служители, но и за бизнеса. Това е огромна промяна в сферата на работните пространства в глобален мащаб, а бизнесите вече се замислят сериозно какво означава това за тяхното портфолио от корпоративни недвижими имоти.\"Проучването на IWG в световен мащаб установява също, че бизнесът осъзнава, че ако предложи на служителите си стратегии за гъвкави форми на работа, това ще му даде значителни преимущества:Ръст на бизнеса (увеличение до 89% спрямо 67% през 2016 г.)Конкурентоспособност (87% - увеличение спрямо едва 59% през 2014 г.)Продуктивност (увеличение до 82% спрямо 75% през 2013 г.)Привличане и задържане на работа на изявени таланти (увеличение до 80% спрямо 64% през 2016 г.)Максимизиране на печалбата (83%)Проучването показва също, че гъвкавите работни условия и използването на споделени работни пространства вече не са запазена територия на стартиращите компании. Най-успешните имена в световния бизнес, включително компании като Etihad Airways, Diesel, GSK, Mastercard, Microsoft, Oracle и Uber, вече възприемат гъвкавото работно пространство като подход.Г-н Диксън добавя: \"Промените в технологиите и цифровизацията водят до все по-широко използване на услуги при поискване в бизнеса изобщо, като организации от всякаква величина се стремят все повече да предават второстепенните си дейности на аутсорсинг. Гъвкавите работни условия, осъществявани с подкрепата на професионална мрежа от работни пространства при поискване, днес са поставени на обсъждане от старшите ръководители по отношение на фирмени функции като управление на риска, развитие на бизнеса, управление на човешките ресурси, маркетинг и стратегическо планиране.Един ден, и то скоро, гъвкавите форми на работа ще се наричат просто \"работа\". Наближаваме повратната точка.\" ", "date": "2018.12.21", "title": "Според ново проучване 70% от нас пропускат офиса, за да работят другаде"}
{"url": "http://www.cross.bg/dekemvri-vreme-klientite-1592179.html", "text": "/КРОСС/  Клиентите на EVN България ще могат да заплащат консумирана енергия в касовите салони на „Български пощи\" ЕАД във всички работни дни до края на 2018 г. Клиентите могат да заплащат своята консумация и през уикендите - на 22 - 23 декември и 29 - 30 декември, когато касовите салони на „Български пощи\" ще работят с традиционното си работно време за съботни и неделни дни. На 31 декември 2018 г. гишетата за работа с клиенти ще работят с намалено работно време.В периода 24 - 26 декември 2018 г. и на 01.01.2019 г. пощенските станции няма да работят. На разположение на клиентите са също и касите на Изипей АД, които осигуряват дежурни каси в периода 23 - 26 декември.   Клиентите на EVN България могат да използват и интернет платформата за проверка и плащане на консумирана енергия „ЕVN Онлайн плюс\":   ", "date": "2018.12.21", "title": "Дежурни каси на EVN България по време на коледните и новогодишни празници"}
{"url": "http://www.cross.bg/politziyata-pari-ilkov-1592182.html", "text": "/КРОСС/  Ученици намериха на улицата пълна чанта с пари и я предадоха в полицията. Четирите деца от Пловдив бяха наградени лично от шефа на пловдивската полиция - ст.комисар Атанас Илков.Митко, Виктор, Георги и Александър намерили голяма сума пари на улицата и без капка колебание ги предали в полицията.За доблестната постъпка разказа шефът на полицията Илков. Случката е станала в началото на декември. Шестокласниците от ОУ „Душо Хаджидеков\" се натъкнали на чантата с пари до магазинче, близо до школото.Децата веднага сигнализирали за намерената сума в полицията. В момента МВР издирва притежателя парите. ", "date": "2018.12.21", "title": "Ученици от Пловдив намериха чанта с пари и я предадоха на полицията"}
{"url": "http://www.cross.bg/protzenta-yvelichenie-godina-1592183.html", "text": "/КРОСС/  Премиерът на Испания Педро Санчес обяви, че днес ще одобри с постановление увеличение на минималните заплати и на заплатите на чиновниците, предаде Франс прес, цитирана от БТА.Правителството вече оповести, че днес ще одобри с декрет увеличение от 22,3 процента на минималната заплата за всички професии до 1050 евро. Това може да е най-значимото увеличение от 1977 година. Днешното заседание на испанското правителство се очаква с голям интерес, тъй като е организирано в Каталуния, която е в сериозна политическа криза след опита за отделяне на областта от Испания през 2017 година.Педро Санчес иска да покаже, че е премиер на всички испанци. Той вече проведе заседание на правителството в Севиля, столицата на областта Андалусия. Каталунските сепаратисти възприемат идването на премиера в каталунската столица като \"провокация\" и се очакват големи демонстрации.Също с постановление ще бъдат повишени с 2,25 процента и заплатите на чиновниците от 2019 година. Това повишение бе обещано от предишното правителство и ще стане факт на извънредното заседание на министерския съвет днес в Барселона.Според синдикатите това увеличение ще се отнася за всички служители от държавната администрация (централна, регионална и местна), общо около 2,5 милиона души. От това увеличение ще се възползват и силите на реда.Към фиксираните 2,5 процента \"би могло да се добави друго променливо увеличение от 0,25 процента, свързано с движението на брутния вътрешен продукт (БВП), както и още едни 0,25 процента, идващи от допълнителни фондове\", добави испанският премиер, без да даде повече подробности.Мадрид очаква увеличение от 2,3 процента на БВП през 2019 година, докато Испанската централна банка и Международният валутен фонд (МВФ) залагат на 2,2 процента. ", "date": "2018.12.21", "title": "Испания увеличи минималната заплата с 22% и с 2.5% на чиновниците"}
{"url": "http://www.cross.bg/iiordanov-emanyil-petrova-1592167.html", "text": "/КРОСС/  В последните години се създаде практика, при която задържането се използва за принуждаване на обвиняeмите да правят самопризнания и да сключват споразумения с прокуратурата. Това каза в предаването „Тази сутрин\" по bTV Емануил Йорданов, адвокат на Биляна Петрова - заместничка на отстранения кмет на район „Младост\" Десислава Иванчева.Прокуратурата ни изправя пред опасността държавата все повече да плаща обезщетения, коментира той.Възможно е Иванчева и Петрова да останат в ареста, призна Емануил Йорданов. Преди два дни спецсъдът ги пусна под \"домашен арест\", но вчера Апелативната специализирана прокуратура поиска те да останат зад решетките.Разследващите са заплашвали Биляна Петрова да каже, че Десислава Иванчева е искала и получила подкуп, заяви още Емануил Йорданов. Заплашвали са я, че когато отиде в затвора, ще ѝ се случат лоши неща, допълни защитникът.По думите на адвоката състоянието им е много лошо и здравето им се разбива.Случаят с бившия кмет на Галиче Ценко Чоков и снимката му в ресторант, докато е под домашен арест, се хиперболизира, смята още Емануил Йорданов. „Той е отишъл някъде, на връщане влиза е ресторанта, пие една студена вода в прекия и преносния смисъл на думата и се прибира. Той не се е отклонил, не е извършил друго престъпление. Мисля, че дори и да има нарушение, той е съвсем формално\", коментира Йорданов. ", "date": "2018.12.21", "title": "Емануил Йорданов: Заплашвали са Биляна Петрова да каже, че Иванчева е взела подкуп "}
{"url": "http://www.cross.bg/bosilegrad-podarutzi-obshtina-1592166.html", "text": "/КРОСС/  Сръбските митнически власти върнаха микробус с коледни подаръци, изпратени от Столичната община до българските деца в Босилеград.Пратката е съдържала 180 коледни пакетчета. Те са били за коледното тържество, организирано от Столичната община и Културно-информационния център в Босилеград.\"Това не се случва за първи път. Не си спомням в моята 20-годишна практика едно културно мероприятие да е минало безпроблемно\", каза пред bTV Иван Николов, директор на центъра.„Става дума за селективно прилагане на законите, с което явно се отправят недвусмислени политически послания, в смисъл, че не е желателно да провеждате културна политика в Босилеград и ние винаги можем да ви попречим да не я провеждате\", допълни той.Тържеството с културна програма се е провело, но децата са останали са останали без подаръци. ", "date": "2018.12.21", "title": "Сръбските власти върнаха микробус с подаръци за българските деца в Босилеград"}
{"url": "http://www.cross.bg/godina-bulgarite-anketiranite-1592168.html", "text": "/КРОСС/  Как българите изпращат отиващата си 2018 година и какви са очакванията им от новата 2019-а. Темата бе обект на анкета на „Барометър България\", проведена в периода 12-19 декември т.г., сред 832 пълнолетни български граждани чрез телефонно интервю.Попитахме респондентите какво е личното им усещане затова как ще се промени животът им догодина; какви са според тях позитивните събития за страната ни за 2018 година; какво си пожелават за 2019-а; кои значими събития в България ще наблюдават през следващата година и кои международни събития ще следят с интерес през 2019 г.Българите са оптимисти и имат усещане, че през 2019 г. животът им ще се подобри. Такъв отговор на въпрос „Какво е Вашето лично усещане как ще се промени животът Ви през Новата 2019 г.?\" дават 60,2% от участниците в проучването. 20,8% не очакват промяна през следващата година, а 16,6% смятат, че животът им ще се влоши. Само 2,4 % от анкетираните не могат да преценят и да дадат отговор.Общественият климат в страната, след приключване на протестите пред последните месеци, е уталожен и хората виждат в това сигурност и спокойствие за собственото си бъдеще. Високият процент на българите, които очакват подобрение в личен план, най-вероятно кореспондира със заявката на управляващите в страната за продължаващ и догодина икономически растеж, балансирана вътрешна политика - със стабилни реформи и без резки ходове, ниска безработица. Очевидно отминаващата година, въпреки бурните политически страсти и острото противопоставяне управляващи-опозиция, все пак оставя усещане у българите за стабилност и дава надежда за промяна към по-добро.Отиващата си 2018 година беше емоционална и наситена със събития, като българите ясно открояват и позитивните сред тях. За голяма част от анкетираните 51,2% най-значимото събитие си остава българското европредседателство, което премина в изцяло положителен тон и помогна дори на по-скептично настроените да приемат, че България е активен член на Европейския съюз.Въпреки позитивното отношение към ЕС, голяма част от българите оценяват високо отстояването на традиционните за обществото ни ценности, като дават положителна оценка 43,9% на отхвърлянето на т.нар. Истанбулска конвенция. Също така 38,7% посочват като положително събитие твърдата държавна позиция спрямо пакта за миграцията на ООН. Сред позитивните впечатления на анкетираните за 2018 се нареждат и вътрешно политически събития. Значителен процент от 29,3 на сто споделят, че одобряват повишаването на доходите. Законодателните промени, засягащи хората с увреждания, също се нареждат сред списъка с положително оценени събития, според 14,8% от анкетираните. От една страна хората го приемат като спазено обещание от страна на правителството и премиера, и от друга - като добър завършек на една наболяла и много емоционална тема, която вълнуваше обществото през годината.В навечерието на Новата година преобладаващата част от българите са оптимисти и я очакват с желание. 70,7% си пожелават лична реализация и успехи. Традиционно голяма част от тях си пожелават по-добро и стабилно здраве - 59,6%, а почти толкова голям и делът на тези, които желаят повишаване на доходите - 57,7%.  43,9 на сто  поставят близките си и семейното щастие на първо място, а 37,4% от българите си пожелават късмет, като голяма част от анкетираните го възприемат като печалба от тотото или лотарийни игри. Новата година да донесе повече сигурност и стабилност се надяват 35,9% от анкетираните.Малък, но за съжаление съществуващ е и делът на тези, които нямат очаквания спрямо новата година или очакванията им са по-скоро негативни. Това са 4,6% от анкетираните. Обществено-политическият живот през следващата година ще вълнува българите, като 38,2% от анкетираните заявяват, че ще следят с интерес кампанията и резултатите от предстоящите местни избори, а 36,1% се интересуват и от изборите за Европейски парламент през 2019. 25,7% пък ще следят предстоящи международни спортни събития, на които страната ни е домакин.", "date": "2018.12.21", "title": "Барометър: Над 60% от българите са оптимисти за новата година"}
{"url": "http://www.cross.bg/prekusvaniya-planirani-klienti-1592169.html", "text": "/КРОСС/ ЧЕЗ Разпределение осъществява амбициозна инвестиционна програма за подобряване на услугите за своите клиенти. Компанията всекидневно извършва дейности, свързани с изнасяне или рециклиране на електрически табла, подмяна на електромери, ремонт на съоръжения по електрическите мрежи средно и ниско напрежение, присъединяване на клиенти, кастрене, профилактика на трафопостове и други. Успешната реализация на тези мерки налага кратковременни прекъсвания на електрозахранването.Във връзка с осъществяване на посочените по-долу планирани прекъсвания на електрозахранването на територията, обслужвана от ЧЕЗ, за периода 2018 г. включително, се налагат кратковременни оперативни превключвания с цел обезопасяване на съоръженията за работа, осигуряване на алтернативно захранване за част или всички засегнати клиенти и последващо включване на съоръженията, върxу които са извършвани планирани дейности.Дата/период\tВреметраене\t  Засегнат район /улици, квартал,  УПИ, ПИ/В този текст са посочени датата, периода, времетраенето, населеното място и засегнатия район - улици, квартал,  УПИ, ПИ. Подробна информация за засегнатите райони, включително адресен номер, вход или друго уточнение, както и причините за прекъсването можете да намерите на сайта на ЧЕЗ Разпределение в секция „Графици\", „График на планирани ремонти\" на адрес Община Изгрев  На 27.12.2018 г. /09:00 - 16:00 ч./ -  София:   Васил Калчев, Г.Мдимитров, Методи Попов, Тинтява, ЩъркеловНа 28.12.2018 г. /09:00 - 16:00 ч./ -  София:   Г.М. Димитров, Калчев, Методи Попов, Тинтява, ЩъркеловОбщина Искър  На 28.12.2018 г. /09:00 - 16:00 ч./ -  София:   Борис Стефанов, Дианабад, Дружба 2, Златарски, Кирил ПоповНа 27.12.2018 г. /09:00 - 16:00 ч./ -  София:   Борис Стефанов, Дианабад, Дружба 2, Златарски, Кирил ПоповРъководството на дружеството поднася извинения на своите клиенти за създадените неудобства от планираните прекъсвания на електрозаxранването.За повече информация, позвънете на денонощната телефонна линия 0700 10 010 /на цена според индивидуалния тарифен план за мобилни услуги на обаждащият се потребител или според тарифния план към стационарен номер в мрежата на Виваком/ или посетете сайта www. cez-rp.bg. Можете да се възползвате и от онлайн приложението „Аварии, текущи ремонти и планирани прекъсвания\" на cez-rp.bg, за да получите информация в реално време за всички планирани и непланирани прекъсвания на електрозаxранването в района, който ви интересува, както и за очакваното време за възстановяване на заxранването.   ", "date": "2018.12.21", "title": "ЧЕЗ предупреждава за краткотрайни планирани прекъсвания на електрозахранването"}
{"url": "http://www.cross.bg/vlakovete-iiordanov-dvizhat-1592170.html", "text": "/КРОСС/  Влаковете на железопътния път на теснолинейката от Септември за Добринище, където вчера се срути скална маса, от сутринта се движат по график.С 15 км/ч те минават в района на Якоруда, където стана инцидентът.Днес отново ще има обрушване на скалите. „Ще използваме т. нар. прозорец между влаковете. Ако се наложи, ще преустановим движението, но засега не възнамеряваме да трансбордираме пътниците. Ще го направим между влаковото движение\", каза Йордан Йорданов от НКЖИ. По думите на Йорданов мястото не е регистрирано като рисково. Трасето от 125 км е разделено на 2 жп участъка, за които има около 39-40 кантонери на щат. Един кантонер обхожда по 5-6 км.Около 25-26 са рисковите места, които се наблюдават, 6 от тях подлежат на постоянен контрол.„От вчера от 17:30 ч. до момента влаковете се движат безпрепятствено, за по-голяма сигурност оставихме служител на мястото, който да прави проверки преди преминаването на влаковете, с когото поддържахме постоянна телефонна връзка, каза още Йорданов. ", "date": "2018.12.21", "title": "Влаковете от Септември за Добринище се движат по график "}
{"url": "http://www.cross.bg/obrazovanie-sredno-visshe-1592174.html", "text": "/КРОСС/  Криминалисти от Шумен пресякоха незаконна дейност с изготвяне и продажба на неистински дипломи за завършено средно и висше образование Работата по документиране на престъпното деяние се провежда под надзора на Шуменска районна прокуратура.Оперативните действия започнали преди  повече от два месеца, когато служители от Криминална полиция в РУ - Шумен влезли в дирите на престъпна схема.  При упорита и последователна работа било изяснено, че в основата й са жители на града. Те се занимавали с изготвяне на неистински документи - основно свидетелства и дипломи за завършено средно и висше образование. При разплитане на случая криминалисти установили, че набирането на „клиенти\" ставало чрез интернет сайт с посочен за връзка телефон и имейл адрес.В контакт с потенциалните клиенти фалшификаторите обяснявали, че имат лоби в Министерството на образованието и науката и че след заплащане на съответната сума документът ще бъде легализиран и вписан в  регистър. Цената на диплома за средно образование варирала между 1500 - 1800 лева, а за висше - между 2000- 2500 лева.  Поръчителите, около 60 души от цялата страна,  пращали снимка и лични данни. Получавали документа  в посоченото от тях населено място чрез куриерска фирма с наложен платеж. При проведените оперативни действия било изяснено, че от престъпната дейност била реализирана  значителна „печалба\" .За времето от 11 до 20 декември,  под надзор на прокурор от районната прокуратура в Шумен, са проведени множество процесуално- следствени действия. За изясняване на съпричасността  към незаконната дейност са задържани и разпитани осем местни жители. В хода на разследването са проверени частни имоти в Шумен и още три града в страната.На един от адресите била открита компютърна, сканираща и печатна техника, множество  магнитни носители и бланки за удостоверителни документи. В друго жилище, обитавано от 47-годишния криминално проявен за хазартна дейност  и кражби мъж  и 17-годишния му син, била намерена неистинска лична карта, ползвана за пращане на документи и получаване на парична сума от наложен платеж.  Открити били и 42 грама суха листна тревна маса, която при направения полеви наркотест реагирала на канабис. От останалите адреси са иззети преносими компютри, мобилни апарати. Задържани и разпитани по случая са осем души - на възраст от 17 до 48 години, привлечени са като обвиняеми. При последвали действия от територията на страната са иззети над 30  дипломи за завършено средно и висше образование. Продължава издирването на останалите, които са придобили неистински документи за завършено образование. Назначени са множество експертизи.Работата по документиране на престъплението по чл. 308 ал. 5 от НК продължава под ръководството на прокуратура.Снимки МВР", "date": "2018.12.21", "title": "Разбиха престъпна схема за фалшиви дипломи за средно и висше образование"}
{"url": "http://www.cross.bg/dokymenti-izdavane-iili-1592172.html", "text": "/КРОСС/  Отдел БДС-СДВР  (в сградата на бул. Мария Луиза № 48) ще работи извънредно за времето от 09.00 ч. до 15.00 ч. на 22.12.2018 г., 26.12.2018 г. и 29.12.2018 г., като ще осъществява административно обслужване  на гражданите в намален работен състав. Осигурени са служители, които да осъществяват прием на заявления за издаване на лична карта и/или паспорт, персонализиране на документи и връчване на готовите.Ще бъде осигурена възможност да бъдат обслужени всички граждани, живущи на територията на столицата, които имат неотложна нужда да подадат заявления за издаване на лични карти и/или паспорти основно с платена такса за експресна услуга и да получат готовите си документи.  ", "date": "2018.12.21", "title": "Столичната паспортна служба с извънредни дежурства"}
{"url": "http://www.cross.bg/boyan-petrov-zashtoto-1592158.html", "text": "/КРОСС/  Жената на Боян Петров създаде тефтер със спомени и послания от българския алпинист. В студиото на БТВ „Тази сутрин\" тя заяви, че го е направила, защото иска в края на годината той да мотивира повече хора. Много хора ми пишат, много хора чувстват тази история близка, не знаех какво да измисля, за да зарадвам всички. Като правиш подаръци, може да дадеш на 10-12 души, но има толкова много хора, които се интересуват от Боян, затова отпечатахме този тефтер. В него има снимки от последната му експедиция, тук е и последната му снимка - от Първи лагер, сам си я е направил, дадоха ми я другите момчета от експедицията, каза Радослава Ненова. Тя сподели, че Боян Петров много е обичал да пише в тефтери и затова е решила да направи именно тефтер, въпреки че последните му дневници са били в аудио формат. Винаги си носеше по един тефтер и нещо си записваше вътре. Това е неговото нещо - да запишеш, за да остане, допълни тя. Радослава сподели, че са ѝ донесли и сателитния телефон на алпиниста. Видях, че си е запазил всички СМС-и, които съм му пращала през годините. Аз си мислех, че ги трие. Стана ми много сантиментално, защото ги бях забравила - писали сме си всякакви глупости, каквото ни дойде наум, посочи жената.Съпругата на Боян Петров заяви, че не се връща в миналото и не се пита какво би станало, ако той беше постъпил по друг начин, защото подобни мисли я натоварват.Дори не си мисля какво бих му казала, ако можех да му кажа. Вероятно, ако има някаква връзка, тя е на ниво, на което той може да ми прочете мислите. Не разсъждавам, ако върна времето назад какво можеше да бъде, каза Радослава. Тя заяви, че най-ценното за нея в тефтера е снимка на тибетски якове от експедицията. Под нея е записан споменът на Боян Петров за срещата му с животните.Съпруга на Боян Петров допълни, че не брои дните от изчезването му, защото има усещането за кратък период, а всъщност е минало повече от половин година. „не съм затворник да отброявам някакви дни, аз се опитвам да съм градивна, няма смисъл да безполезнича като съм тъжна и сломена\", каза Радослава. Жената на алпиниста посочи, че животът ѝ обаче се е променил. Първо скрих всички предмети, които ме правят тъжна - награди, тениски, четки за зъби, козметика, тези най-личните - много ме натъжаваха. Събрах ги и ги скрих от себе си, защото ми е съвестно да ги изхвърля, заяви Радослава. ", "date": "2018.12.21", "title": "Събраха най-вдъхновяващите мисли на алпиниста Боян Петров в специално издание"}
{"url": "http://www.cross.bg/glotm-stilen-seriya-1592175.html", "text": "/КРОСС/  По време на предстоящите коледни и новогодишни празници Бритиш Американ Табако пуска на пазара първата лимитирана серия glo Luxury Edition I. Новото устройство е със стилен черен корпус, ярки бронзови акценти, фини детайли, елегантна текстура и линия - характеристики, превръщащи серията в специална и изискана. Лимитираната серия ще е налична в специализираните glo обекти в София, Пловдив, Варна, Бургас, Русе и Стара Загора.„За нас е изключително важно да предлагаме на пълнолетните пушачи функционален и стилен продукт, който не прави компромис с качеството и своя модерен вид. glo Limited Edition I е нашето празнично предложение за пълнолетните потребители\" - коментира Мила Маречкова, Управител и Директор маркетинг и търговия, БАТ България.Освен със своя стилен дизайн, glo е уникален продукт и по отношение на своята практичност на използване: има един единствен бутон, който свети, а веднъж заредено, устройството може да се ползва до 30 сесии. glo нагрява тютюна до приблизително 240°C. Не го изгаря и липсва пепел, като миризмата е много по-малко*.Стандартното устройство е налично на пазара и в основните си модерни четири цвята - черен, сив, златен и розов. glo използва Dunhill Neostiks - специални тютюневи стикове, които могат също да бъдат закупени както от специализираните щандове на glo, така и в търговската мрежа в страната. В момента българските потребители могат да избират между три разновидности на стиковете: Navy Blue, Yellow и Green.Технологията на glo е разработена в центъра за проучвания и развойна дейност на БАТ в Саутхемптън, Великобритания, и е резултат от работата на над 100 учени и експерти в различни области. ", "date": "2018.12.21", "title": "glo™ с лимитирана серия за предстоящите празници"}
{"url": "http://www.cross.bg/dekemvri-kontzerta-sofiiiskata-1592164.html", "text": "/КРОСС/ Магнетичната Люси Дяковска е солист на двата Празнични концерта на Софийската филхармония на 27 декември и 28 декември. Специален гост ще бъде любимият на всички актьор Владо Пенев - в ролята на разказвача. Емблематични песни за Коледа и Нова година от всички краища на света, музикални шедьоври от Италия, Франция, Англия, Америка, България, Русия, истории за любов и надежда подгряват празничното настроение и разказват приказка, в която всеки иска да е главен герой. Диригент на концерта на 27 декември е маестро Найден Тодоров. Люси Дяковска ще пее за първи път със Софийската филхармония.\"Това ще бъде един от най-важните ми проекти, ако не и най-важният. Концертът с най-добрия оркестър на България провокира и мен, и публиката, която ще усети съвсем различна емоционалност\".Поп иконата има обяснение за тази емоционалност. В концерта ще прозвучи песен, чийто оригинал е написан от дядо ѝ композитора Иван Вълев за женски хор. Сред песните, които Люси подготвя са и емблематичните \"Тиха нощ, свята нощ\", \"Feliz navidad\" и разбира се \"Аве Мария\", чието демо певицата записа под акомпаниментa на своята майка. Аранжиментите са поверени на Румен Бояджиев-син, Гого Милтядов и Константин Добройков.Заради големия интерес към концерта Софийската филхармония пусна и втора дата - 28 декември. Тогава пред първия оркестър ще застане един от най-младите диригенти у нас Димитър Косев.  ", "date": "2018.12.21", "title": " Празнични концерти на Софийската филхармония с Люси Дяковска и Владо Пенев "}
{"url": "http://www.cross.bg/implanti-klas-allergan-1592163.html", "text": "/КРОСС/  Прекратяване на продажбата и изтеглянето им от търговската мрежа на гръдните импланти и тъканни експандери с текстурирана (грапава) повърхност (Microcell и Biocell), произвеждани от компанията Allergan, изисква Испанската агенция по лекарствата и санитарните продукти (AEMPS). Медицинските центрове и здравните специалисти в страната трябва да спрат употребата им. Причината е, че нотифицираният орган за оценяване на медицинските изделия в Европейския съюз GMED не е подновил сертификатите им за съответствие, т.нар СЕ-маркировка, която показва дали отговарят на изискванията за безопасност, ефикасност и качество, определени в европейската регулация.За това алармира пластичният хирург д-р Йордан П. Йорданов, дм, член на Испанската асоциация по пластично-възстановителна и естетична хирургия (SECPRE), която в сряда разпространи до своите членове тази информация. Този вид импланти са широко използвани и у нас, допълва той.Здравният регулатор във Франция още през ноември препоръча на лекарите там да спрат да използват текстурирани импланти и да извършват интервенции само с гладки.След решението на нотифицирания орган GMED тази седмица фирмата Allergan от своя страна обяви, че ще ги извади от пазара в Европа, съобщава агенция \"Ройтерс\". Това няма да засегне продажбите им в САЩ съобщават още от компанията.През последните няколко години на всички престижни световни форуми на пластичните хирурзи се дискутира темата за възможната връзка между текстурираните импланти и рядък вид рак - анапластичния едроклетъчен лимфом, обяснява д-р Йорданов.До март 2018 г. Американската администрация по храните и лекарствата (FDA) е получила общо 414 доклада за това заболяване, като 9 от тях са завършили със смърт. От тези доклади 312 включват детайлна информация за типа на имплантите.Въз основа на данни от австралийско проучване, оповестено от Американската асоциация на естетичните пластични хирурзи, рискът от заболяването може да бъде обяснен със степента на текстурираност (грапавост) на имплантите. Колкото по-голяма е тя, толкова по-висока е вероятността от развитие на това заболяване. В клас 1 - изцяло гладки, текущият риск от живота е нула; в клас 2 (с текстуризация тип Microtexture, Siltex и др.) той е 1: 82 000; в клас 3 (с текстуризация тип Macrotexture, Biocell и др.) - 1: 3200; в клас 4 (с полиуретаново покритие) - 1:2800.От компанията Allergan в същото време са категорични, че изтеглянето на имплантите с текстурирана повърхност (Microcell и Biocell) от Европа не се основава на нови научни доказателства. ", "date": "2018.12.21", "title": " Забраняват едни от най-често използваните гръдни импланти "}
{"url": "http://www.cross.bg/kralev-godinata-bulgariya-1592154.html", "text": "/КРОСС/  Министърът на младежта и спорта Красен Кралев връчи наградите на треньор и отбор №1 на България за 2018 г. Петър Касабов и националния ни ансамбъл по художествена гимнастика. За спортист №1 бе избрана Тайбе Юсеин, която получи приза си от председателя на Българския олимпийски комитет Стефка Костадинова. През тази година част от награждаващите в церемонията бяха и българи, които чрез спорт помагат на благотворителни каузи. „Бих искал да благодаря на всички български спортисти, на техните треньори и ръководители на федерации, които  със сърце и душа защитаваха достойно честта на България. Нашите спортисти са най-добрите посланици на България. Нашите спортисти вдъхновяват десетки българи да се включат в благородни каузи. Нашите спортисти са най-успелите българи\", каза Кралев. Министърът отново подчерта, че изпращаме една от най-успешните години от много време насам, а Тайбе Юсеин е заслужилият победител в анкетата. „Дължим огромна благодарност на елитните ни спортисти, които постигнаха отличия от европейски и световни първенства, световни купи и престижни турнири. Дължим огромна благодарност за фантастичното представяне на младите ни надежди на  Младежките олимпийски игри в Буенос Айрес, където от 24 участници 17 души са в топ 6, като спечелихме 10 медала. Това показва, че наистина българският спорт има бъдеще. Благодаря Ви за всичко, което направихте за българите\", заяви още Кралев. Той допълни, че всеки един от спортистите в първата 10-ка е заслужил мястото си, но има още не по-малко достойни българи, които заслужаваха да попаднат в топ 10.„Защото те също сърцато защитаваха честта на България и постигнаха успехи. Сред тях са 18-годишната Ивет Горанова, която спечели бронзов медал на Световното първенство по олимпийско карате. Антъни Иванов, който нямаше спирка пред покоряването на рекордите в плуването. Европейските шампионки по бокс Станимира Петрова и Мелис Йонузова. Бронзовият медалист от Световното първенство по борба Айк Мнацаканян. И още много други достойни българи, които с успехите си заслужават призово класиране. Това показва, че в българския спорт има конкуренция и вярвам, че е било много трудно на журналистите да изберат най-достойните измежду достойните\", каза Кралев. Министърът се пошегува, когато излезе на сцената, за да връчи наградата на отбор №1, че самото му присъствие вероятно подсказва на публиката кои ще са наградените. Кралев по традиция връчва именно този приз, който през последните години се печели от националния ни ансамбъл, като единственото изключение беше през 2015 г., когато отиде при мъжкия ни национален отбор по волейбол.„В българския ансамбъл изпълнителите се сменят, но победите остават. Те са красивото лице на българския спорт. Те са златните момичета на България\", заяви министърът.Кралев допълни, че множеството благодарности, които бяха отправени от наградените към българското правителство и Министерството на младежта и спорта задължават още повече. „За това през 2019 г. инвестиционната програма на третия кабинет на министър-председателят Бойко Борисов ще започне ударно с нова зала за художествена гимнастика. Опитваме се да подкрепяме всички спортове, които се развиват, които се грижат за българските деца, които ни носят успехи. Не се съмнявайте, че със същия ентусиазъм и любов ще продължим да работим и през следващите години\", каза министърът. Кралев заяви, че всеки един от топ 5 на българските треньори за годината Весела Димитрова, Иван Петков, Петър Хубчев, Стойко Цонов и Петър Касабов е достоен за приза.„Това са едни от най-добрите български треньори. Всеки от тях е достоен да спечели приза треньор на годината, но накрая трябва да остане само един. Петър Касабов премина през много труден път, през много обрати на съдбата, но не се отказа да преследва голямата си мечта, а именно - да постави българската женска борба на световния връх\", каза министърът.1. Тайбе Юсеин (борба)2. Мирела Демирева (лека атлетика)3. Александра Начева (лека атлетика)4. Биляна Дудова (борба)5. Стойка Петрова (бокс)6. Кубрат Пулев (бокс)7. Габриела и Стефани Стоеви (бадминтон)8. Кирил Милов (борба)9. Катрин Тасева (художествена гимнастика)10. Александра Жекова (сноуборд)Националния ансамбъл по художествена гимнастика.Денислав Коджабашев (тенис на маса)Петър Касабов (борба)Христо Христов (вдигане на тежести) ", "date": "2018.12.21", "title": "Тайбе Юсеин стана Спортист на годината"}
{"url": "http://www.cross.bg/gerb-dogan-nyama-1592155.html", "text": "/КРОСС/  Вътрешнопартийна имплозия в ГЕРБ няма, има вътрешно коалиционна. ГЕРБ е лидерска партия и всички около Бойко Борисов му палят свещ, за да е жив и здрав, защото без него няма ГЕРБ, както в ДПС - няма Доган, няма ДПС. Това каза журналистът от „Родопи 24\" Илхан Андай в сутрешния блок на БТВ „Тази сутрин\". Куриозно звучи малко, Доган да призовава своите да не допускат Патриотите и най-вече Валери Симеонов да взривят ГЕРБ, добави той. Имплозията е вътре в малкия коалиционен партньор на ГЕРБ, и това може да бутне правителството, каза още Андай. С обръщението си Доган даде да се разбере, че формулата за управлението на държавата от речта му миналата година е почти същата, като има малка разлика по отношение на геополитиката, но нищо повече.Не е съвсем точно това, че обществото не иска предсрочни избори, по-вярното е, че обществото се е затворило и не се интересува толкова от това дали ще има избори. Ахмед Доган говори за улицата, която може да маргинализира елита, но улицата в България е много слаба и несъпоставима с улицата във Франция или Унгария, коментира още Илхан Андай.В България новата формула на управление - програмен кабинет, е изхабена и оцапана. Ако се стигне до нея, това ще означава, че започва бавно краят на ГЕРБ. В обществото ще се лансира тезата, че Бойко Борисов слуша Доган и ДПС влияе на управлението. Трябва да се направи по-сериозен прочит на доклада и изказването на Доган, коментира журналистът от „Родопи 24\".Илхан Андай коментира и думите на президента Румен Радев, който предупреди, че в България има външнорелигиозно влияние от чужбина. Журналистът потвърди тази информация. „Той все пак има информация от службите. Хората с влияние и много пари искат да държат в ръцете си Балканите. Вероятно той визира явяването на ДОСТ на изборите. Хората в България са различно уязвими от подобно влияние. В Родопите е възможно, но в Кърджали - не. Хората, които не са успели да се реализират в чужбина, може да се маргинализират. Такива хора могат лесно да бъдат обработени и връщайки се тук да са опасни. Новата радиакализация ще дойде от нашите хора, които са отчаяни в Западна Европа и те трябва да се следят\", предупреди той. ", "date": "2018.12.21", "title": "Илхан Андай: Всички около Бойко Борисов му палят свещ за здраве, защото без него няма ГЕРБ"}
{"url": "http://www.cross.bg/godina-plovdiv-kyltyrata-1592156.html", "text": "/КРОСС/  Само след няколко дни Пловдив ще стане първият български град - столица на културата. В същото време, част от проектите, с които Пловдив кандидатства и получи титлата, още не са изпълнени, а централният площад на града е разкопан.През 2014 година проектът „Да спасим кино Космос\" е бил ключов при кандидатстването на Пловдив за Европейска столица на културата, сега киното изглежда разбито и изоставено.Манол Пейков е бивш член на фондация „Пловдив 2019\". Той е участвал в изготвянето на проектите. След това е отстранен.Кино „Космос\" беше спасено от група млади хора, които в последствие бяха изтласкани от проекта и беше направен нов проект незнайно от кого. Но този проект дори няма да се случи за следващата година, коментира Пейков.Кметът Иван Тотев оправдава забавянето на ремонта със законови пречки.Надяваме се, че през 2019 г. ще се строи. В настоящия момент имаме осигурени бюджетни средства за реконструкция на сградата, имаме проект, който се разглежда  от община Пловдив, запазваме функцията, запазваме киното и даваме нов живот, коментира Тотев.От управителния съвет на фондация „Пловдив 2019\" твърдят, че ремонтите не са най-важното.За съжаление настройката на хората  е да видят тухла върху тухла и камък върху камък, инфраструктурни промени. Трудно е още да убедим хората, че като наследство остават хората , които сме довели, които ще продължат да идват, международното съдържание, което ще видят за първи път хората в Пловдив. Има някои спорове, дебати, апетити дори, макар че честно казано, ако я имахме реновирана сега, би било добре за програмата, защото има какво да настаним в тази сграда като програма, заяви Светлана Куюмджиева, артистичен директор, фондация „Пловдив 2019\".Още от 2014 година е ясно, че Пловдив ще бъде Европейска столица на културата. Въпреки това ремонтът на Площад Централен започва едва през месец август тази година.Ние стигнахме до един казус, който се разрешаваше година и половина - градината - Царсимеоновата година - границите й бяха в целия площад. Така че ние година и половина трябваше да сменим границите.  Плюс - подлез на „Гладстоун\", това е един подлез много дълъг, много тежен ремонт, тъй като площадът е върху подлеза, не можем да направим ремонт преди да сме направили подлеза, коментира още кметът на града Иван Тотев. Ремонтът ще продължи и през 2019 одина  заявиха от общината.Екипът на БТВ провери и друг знаков паметник - Тютюневите складове.  Някои от тях са оставени на произвола на съдбата, други изгоряха, трети бяха съборени. Това превръща идеята за трансформацията им в изключително трудна за изпълнение. Оказва се, че в града няма и достатъчно концертни зали. Бившият партиен дом е трябвало да бъде ремонтиран. Остават само месец до откриването. А то ще е грандиозно - с голяма сцена и специално построена кула.", "date": "2018.12.21", "title": "Равносметка преди старта на Европейска столица на културата: Пловдив не успя да реализира ключови проекти (снимки)"}
{"url": "http://www.cross.bg/letishta-slyzhbi-vsichki-1592145.html", "text": "/КРОСС/Германските служби за сигурност са изпратили сигнал за тревога до всички германски летища. Причината е информация от мароканските служби за лица, които планират атентати в граничния район между Германия и Франция. В Щутгарт са забелязани двама, които са снимали летището и терминалите. Преди да бъдат заловени, те са избягали.", "date": "2018.12.21", "title": "Тревога по всички германски летища заради заплаха от тероризъм "}
{"url": "http://www.cross.bg/dyshi-suobshti-naii-malko-1592203.html", "text": "/КРОСС/  Влак се блъсна в автобус, превозващ ученици от гимназия в южна Сърбия, убивайки петима души и ранявайки най-малко 26, предаде Асошиейтед прес, позовавайки се на сръбските власти.Първоначално полицията съобщи, че трима души са били убити, а 22 ранени. По-късно властите потвърдиха, че още двама души са починали в болница и най-малко 26 са ранените. Лекарите в Ниш заявиха, че някои от децата са с животозастрашаващи наранявания. Роднини на учениците се събраха в болницата в очакване на информация.Сръбската държавна телевизия съобщи, че автобусът превозвал местни деца на училище. Запис от мястото на инцидента показва, че автобусът е на практика срязан на две, а влакът частично е излязъл от релсите. ", "date": "2018.12.21", "title": "Влак блъсна училищен автобус в Сърбия - петима са загинали, 26 са ранени "}
{"url": "http://www.cross.bg/lovech-ii-razvitie-1592208.html", "text": "/КРОСС/ „Очакваме строителството на АМ „Хемус\" от п.в. „Боаза\" до пресичането с път II-35 Плевен - Ловеч да започне в началото на 2020 г., след като отчуждителните процедури приключат.\" Това съобщи министърът на регионалното развитие и благоустройството Петя Аврамова по време на днешния Парламентарен контрол. „Правителството на България има поет ангажимент към районите, разположени северно от Стара планина и отпуснатите допълнителни средства в размер на почти 1,35 млрд. лв. в бюджета на Министерството на регионалното развитие и благоустройството са пример за реални действия в тази посока\", подчерта министърът.  Тя обясни, че участъкът е разделен на три подучастъка, за които в момента се изработват техническите проекти. За всеки един от трите подучастъка, съгласно сключените договори за проектиране, се изработват парцеларни планове, които да определят имотите и териториите, които ще бъдат засегнати от автомагистралното трасе.   Процедурите по теренното обезпечаване на АМ „Хемус\" от Боаза до пресичането с път II-35 „Плевен - Ловеч\", включително процедиране и одобряване на ПУП-ПП, както и постановяване на отчуждителен акт отнемат доста месеци и то при условие, че няма съдебни дела срещу постановения отчужителен акт. За участъка от път II-35 „Плевен - Ловеч\" до път I-5 „Русе - Велико Търново\", който е разделен на три подучастъка, са избрани изпълнители със задача да актуализират и допълнят изработените по възлагане на Национална компания „Стратегически инфраструктурни проекти\" подробни устройствени планове - парцеларни планове. Предстои в началото на 2019 г. да бъдат сключени договорите с избраните изпълнители. Срокът за актуализация и допълнение на ПУП-ПП е 60 календарни дни. След изработване на парцеларните планове, ще бъдат извършени изискващите се съгласно ЗУТ процедури, предхождащи одобряването на плановете, от компетентния орган - МРРБ. Въз основа на одобрените ПУП-ове ще се извършат процедурите по придобиване на земя за държавна нужда.На основание чл. 14, ал. 1, т. 6 от Закона за обществените поръчки (изключения, приложими за публичните възложители) Агенция „Пътна инфраструктура\" ще сключи договор с „Автомагистрали\" ЕАД за изпълнение на проектиране на трите подучастъка от път II-35 „Плевен - Ловеч\" до път I-5 „Русе - Велико Търново\" и за строителство на цялото трасе на автомагистралата от п.в. „Боаза\" до пресичането на път I-5.  АПИ е поскала предварително становище от Агенцията по обществени поръчки и от Министерството на регионалното развитие и благоустройството за тази законова възможност. Към момента е изготвен и съответно изпратен проект на обявление за възложена поръчка в Агенцията по обществени поръчки и министерството, съдържащ необходимите документи за преценка относно спазване изискванията на посочената разпоредба и капацитета на дружеството за изпълнение на дейностите по договора.  \tОт бюджета на Агенция „Пътна инфраструктура\" ще бъдат осигурени средства за укрепване на компрометираните участъци на път ІІ-82 Костенец - Боровец - Самоков - София, съобщи още министърът на регионалното развитие и благоустройството. До месец предстои да бъде представен технологичния проект.  По предварителна експертна оценка за ремонта ще са необходими около 1.5 млн. лв. На отделни места в направлението между село Радуил и  курортен комплекс „Боровец\", в обхвата от км 18 до км 28 , поради значителното количество влага има пропадания на пътното платно. Авариралите участъци са сигнализирани със знаци за ограничение на скоростта до 30 км/ч или 40 км/ч, знаци за обозначаване на платно, ограничено отляво, съответно ограничено отдясно, поставени са бализи, сигнални ленти с успоредни бели и червени ивици. Пропаданията се наблюдават и контролират от експертите на Областно пътно управление - София. За допълнително обезопасяване има и физически препятствия от фрезован материал.Предстои извършването на ремонтни дейности и на участъка от първокласен републикански път I-1, преминаващ през с. Чурек, информира още министърът. В инвестиционната програма на АПИ е заложено изпълнението на основен ремонт на път I-1 „Път II-17 - гара Яна\" в участъка от км 214+686 до км 237+553 с дължина 22,8 км. За отсечката има проектна готовност. Разглеждат се техническите предложения, след което ще се пристъпи към отваряне на ценовите оферти на допуснатите кандидати.В случай че решенията за избор на изпълнители не бъдат обжалвани, се очаква през следващата година да бъдат подписани договори с избраните изпълнители и строителството да започне. Срокът за извършване на ремонта е 24 месеца. Средствата за реализацията на обекта са от бюджета на АПИ и са в размер на 17 716 000 лв. без ДДС.", "date": "2018.12.21", "title": "Министър Аврамова: Очакваме строителството на АМ „Хемус“ до Плевен – Ловеч да започне 2020 г."}
{"url": "http://www.cross.bg/ofkom-televiziya-roskomnadzor-1592207.html", "text": "/КРОСС/ Руският комуникационен регулатор Роскомнадзор започва проверка на интернет ресурсите на Би Би Си и на телевизия \"Би Би Си уърлд нюз\", излъчваща за територията на федерацията, за да установи дали спазват законодателството на Русия, предаде ТАСС.Агенцията се позовава на сайта на Роскомнадзор. Проверката е свързана с решението на британския медиен регулатор Офком, според което руската телевизия Ар Ти е нарушила правилата за излъчване.Вчера Офком заяви, че Ар Ти е нарушила правилата за безпристрастност в свои излъчени през март и април предавания, включително отразявайки отравянето на бившия руски шпионин Сергей Скрипал и дъщеря му Юлия.Телевизия Ар Ти изрази \"крайно разочарование\" от заключенията на Офком. В момента нейни представители ги проучват и в най-скоро време ще вземат решение за бъдещите си действия, посочва руската агенция. Според Офком телевизия Ар Ти може да бъде глобена в размер на 250 хил. британски лири, или 5 на сто от доходите, осигурявани чрез британския й телевизионен лиценз. ", "date": "2018.12.21", "title": "Роскомнадзор започва проверка на Би Би Си"}
{"url": "http://www.cross.bg/lecheva-vesela-bulgariya-1592157.html", "text": "/КРОСС/  \"Въпреки европредседателството ни, не настъпиха качествени промени у нас. България си остана твърдо на последното място в Европа по социалнозначими показатели. Бедността е най-големият проблем за българските граждани. Като единствена опозиция в този парламент, сме категорични, че това е една изгубена година и пропилени възможности за икономиката и хората. Не бяха направени реформи в проблемни сектори.\" Това каза зам.-председателят на ПГ на \"БСП за България\" Весела Лечева пред Нова ТВ. Тя добави, че управляващите са признали, че не управляват, не прогнозират и не планират проблемите, а са принудени да действат под натиска на процесите в обществото.По повод отказа на левицата да подкрепи промените в Антикорупционния закон в частта за гражданската конфискация, Лечева заяви, че БСП е била против модела  на новия орган за борба с корупцията. \"Той е създаден по спорен начин. Няма как действието му да не породи спорове. Фактът, че са предлагани няколко промени по това ново законодателство показва липсата на анализ на ситуацията и как да действа дадена законодателна разпоредба\", категорична бе Весела Лечева.", "date": "2018.12.21", "title": "Весела Лечева: Бедността е най-големият проблем за българските граждани"}
{"url": "http://www.cross.bg/qualcomm-kompaniyata-qorvo-1592160.html", "text": "/КРОСС/  Qualcomm може да се похвали с нова победа в глобалната съдебна война с Apple след като решение на мюнхенски съд забрани на компанията да продава определени модели iPhone в Германия. Apple възнамерява да обжалва, но междувременно ще спре да предлага iPhone 7 и 8 в своите магазини в страната.Това не означава, че устройствата ще изчезнат напълно от местния пазар, защото те ще продължат да са налични през мобилните оператори и другите търговци, предава Mobile Bulgaria.Решението отново е свързано с нарушаването на определени патенти на Qualcomm, но този път то засяга и използваните компоненти на компании като Qorvo. Германският съд отсъди, че телефоните с чип от Qorvo са в нарушение с патент на Qualcomm за т.нар. envelope tracking - функция, която помага на мобилните устройства да пестят енергия при изпращане и приемане на безжични сигнали.Представител на компанията заявява, че в САЩ регулатори са отсъдили, че чиповете на Qorvo не нарушава щатската версия на патентите на Qualcomm, а освен това неин свидетел не е присъствал на изслушването в Германия. За да задейства изпълнението на съдебното решение Qualcomm ще трябва да плати залог от около 668.4 евро, което компанията обещава да направи през следващите дни. ", "date": "2018.12.21", "title": "Германски съд забрани продажбите на някои модели iPhone"}
{"url": "http://www.cross.bg/tanev-vinetki-chast-1592159.html", "text": "/КРОСС/  Преди по-малко от седмица стартира платформата за продажба на онлайн винетки bgtoll.bg, а експерти по киберсигурност вече алармират, че сайтът може да бъде пробит. Според Ясен Танев разработчиците не са направили необходимите тестове преди да пуснат системата.Трябва да кажем на АПИ „Браво\", че направиха тази стъпка, защото това е първият сайт, който започва дигиталната промяна. Направи ми обаче неприятно впечатление, че част от сървърите се намират в инфраструктурата на АПИ, но част от тях се намират и в частна компания. Въпросът беше защо това необходимо, след като държавата има своя капацитет\", каза Танев.Експертът обясни, че този проблем може да доведе теч на мета данни, защото частната компания получава информация, която не ѝ е необходима - кой е врязал в системата, с какво устройство, колко време се е задържал и колко пъти се е върнал.„Българските програмисти се събудиха, ние чакахме да излезе системата и в реално време го тествахме. Започнахме да откриваме пропуските\", заяви Танев и допълни, че създателите на информационната система реагират веднага на сигналите им и когато се открие грешка, тя светкавично се поправя.ИТ експертът посочи, че на сайта за електронни винетки няма „Общи условия\". „Така, вие не знаете кой използва данните ви, няма GDPR, а това е изключително грешно. Този сайт струва милиони, а се оправя в движение\", заяви още Танев. ", "date": "2018.12.21", "title": "Експерти алармират за възможен теч на информация от платформата за онлайн винетки"}
{"url": "http://www.cross.bg/oblasti-ikonomicheski-vsichki-1592161.html", "text": "/КРОСС/  Регионалният икономически лидер в България е област Пловдив. С \"бумтяща местна икономика\" той е с видимо изпреварващи темпове на растеж по всички показатели, измерени чрез БВП на човек от населението, заплатите на работещите и доходите на домакинствата.Това отбелязва в най-новото си издание \"Регионални профили: показатели за развитие\" Институтът за пазарна икономика (ИПИ), който за седма поредна година представя алманаха с данни за регионалното развитие в България.Наблюденията на ИПИ показват, че в периода 2016-2017 г. всички области в страната без изключение отбелязват икономически растеж.Докато в предишните години на възстановяване на икономиката след рецесията от 2009 г. положителните процеси обхващаха само част от областите, то в последните две години икономическото оживление се разпростира по територията на цялата страна, констатират в ИПИ.Област Пловдив обаче е отличник с 10-процентен ръст на БВП на човек и 9-процентен ръст на заплатите през 2016 г. За миналата година данните показват, че доходите в областта нарастват с цели 16%, което е потвърждение на факта, че 2017 г. е била много силна за местната икономика.Други области с относително висок ръст на БВП на човек през 2016 г. са силните икономически центрове Бургас и Стара Загора, както и по-малките, но бързо догонващи икономики на Перник, Ловеч, Търговище, Разград, Габрово.Растежът на доходите и потреблението доведоха до подобрение в почти всички области на основния показател за абсолютна бедност - делът на хората, живеещи в материални лишения, отчитат икономистите.Според тях добрият икономически растеж върви ръка за ръка със силен пазар на труда в повечето области. Нещо повече - 2017 г. отбеляза рекордни коефициенти на заетост сред най активното население - това на 15-64 години, в повечето области.Заетостта е около 70% от населението на 15-64 г. средно за страната, като в най-силните икономически центрове - областите София, Пловдив и Стара Загора вече надхвърля 70%.Безработицата също в повечето области вече приближава рекордно ниските нива от 2008 г., но все още има области, в които коефициентът остава двуцифрен, което говори за сериозни структурни проблеми на местните пазари на труда, ниска мобилност на населението или дори статистически слабости в областните данни.Почти всички области с безработица над 10% (сред населението на 15-64 г.) са струпани в Северна България - Видин, Враца, Плевен, Силистра, Търговище, Шумен. Изключенията в Южна България са областите Сливен и Смолян.Способността на областите да привличат местни и чужди инвестиции е основен фактор за доброто им икономическо развитие. За поредна година областите с ръст на преките чужди инвестициите на глава от населението през 2016 г. са сред най-силните икономически центрове - София и широката Софийска област, Пловдив, Бургас, Габрово, Русе, както и по-слабо развитата Търговище, където инвестициите водят до бърз ръст на заетостта.За съжаление, процесите при инфраструктурата и особено пътната инфраструктура не са толкова положителни. Въпреки продължаващото строителство на нови отсечки от изграждащите се в момента магистрали, делът на магистралите и първокласните пътища остава реално без промяна общо за страната.В същото време делът на пътищата с добро качество на настилката намалява през 2017 г. и вече е под 40% от всички, което показва изоставащата рехабилитация на съществуващите пътища. ", "date": "2018.12.21", "title": "ИПИ: Област Пловдив е регионалния икономически лидер"}
{"url": "http://www.cross.bg/mars-insaiit-seizmometur-1592162.html", "text": "/КРОСС/  Американският междупланетен космически апарат \"ИнСайт\" за първи път постави сеизмометър на Марс, предаде ТАСС, като се позова на съобщение на НАСА.Получени са снимки, на които се вижда как приборът, наречен съкратено SEIS - \"сеизмичен експеримент за вътрешната структура\" - е инсталиран върху повърхността на Червената планета.През следващите няколко дни \"ИнСайт\" ще калибрира уреда, тъй като сега е разположен под наклон от няколко градуса. След като бъде установен правилна позиция, ще започне да изпраща данни. Целта му е да регистрира и измери трусовете по повърхността на планетата. На 26 ноември \"ИнСайт\" кацна на Марс в екваториалната равнина Елизиум, на около 600 км от местоположението на \"Кюриосити\" - другият марсоход на НАСА, който в момента работи там. \"ИнСайт\" измина разстояние от над 480 милиона километра от Земята до Марс.Монтираният от \"ИнСайт\" сеизмометър е разработен във френския Национален център за космически изследвания в сътрудничество с редица научни центрове от цял свят.\"Сеизмометърът функционира подобно на телефон, долепен до ухото\", обясни Филип Лоньоне - водещ конструктор на SEIS. \"Радваме се, че имаме възможност да \"чуем\" сеизмичните вълни от различна дълбочина на Марс.\"Снимка NASA", "date": "2018.12.21", "title": "Поставиха първия сеизмометър на Марс"}
{"url": "http://www.cross.bg/prekarat-praznitzite-putyvat-1592151.html", "text": "/КРОСС/  По данни на Института за оценки и анализи в туризма над 530 000 българи ще прекарат предстоящите празници извън дома си.По-голямата част от тях - около 420 000 ще пътуват в страната, на почивка или при роднини. Други 110 000 наши сънародници ще прекарат празниците в чужбина.Най-предпочитаните дестинации и тази година включват Сърбия, Гърция, Македония и Румъния. Увеличава се и броят на българите избрали да почиват в страни от Централна и Западна Европа. ", "date": "2018.12.21", "title": "Около 110 000 души ще пътуват в чужбина за празниците "}
{"url": "http://www.cross.bg/obyavi-bylgartransgaz-test-1592150.html", "text": "/КРОСС/ Енергийният регулатор се очаква да одобри подготвената от \"Булгартрансгаз\" процедура, която ще даде възможност на компанията да сключи договори за пренос на природен газ от турската до сръбската граница на страната ни. Ако това стане, още днес \"Булгартрансгаз\" ще може да обяви третата фаза на пазарния тест, свързан с проекта за развитие и разширение на газопреносната система и с бъдещия хъб Балкан. Това обяви преди ден енергийният министър Теменужка Петкова:\"Паралелно с това ще бъде даден  старт и на обществената поръчка за избор на изпълнител, която ще бъде на стойност приблизително 2,2 млрд. лева и тази обществена поръчка ще бъде под условие, че третата пазарна фаза на пазарния тест бъде успешна, тоест ще бъде резервиран такъв капацитет, за такъв период от време, който ще даде възможност за пълно възстановяване на инвестицията със съответната норма на възвръщаемост\". ", "date": "2018.12.21", "title": "КЕВР ще одобри процедурата за договори за пренос на газ от турската до сръбската граница "}
{"url": "http://www.cross.bg/leva-vestnik-polychavat-1592143.html", "text": "/КРОСС/\"3805 лева средна заплата, ако си завършил информатика в СУ\", съобщава . Осмото издание на издание на Рейтинга на висшите училища в България показва, че най-висок среден доход получават за първите 5 г. след дипломирането си именно завършилите информатика и компютърни науки в Софийския университет. Дипломата от \"Администрация и управление\" в Американския университет в Благоевград пък носи средна заплата от 3194 лева. Повече студенти вече учат медицина, отколкото право. Заплатите на инженерите пък растат най-бързо, уточнява \"24 часа\".допълва, че студентите с дипломи от професионалните направления \"Металургия\" и \"Проучване, добив и обработка на полезни изкопаеми\" са сред най-добре платените висшисти у нас. Те получават заплати от 1500 лева нагоре и се нареждат сред специалистите с най-високи средни доходи у нас.\"Застраховката \"Автокаско\" ще поскъпне заради борбата с градушките\", пише .  Изданието посочва, че новата година може да донесе още един финансов удар за гражданите и фирмите. След очакваното поредно поскъпване на задължителната застраховка \"Зелена карта\" заради допълнителни гаранции, които българските компании трябва да осигурят, се задава увеличение и на застраховката \"Автокаско\". Това ще се случи, ако се реализират намеренията на земеделското министерство част от премийния приход на застрахователите от застраховката да бъде заделян за борба с градушките. Застрахователните компании са категорично против закона, лансиран от земеделския министър Румен Порожанов, допълва \"Сега\".\"Заради намаляването на товарните превози по празниците дизелът пада до 3 стотинки за литър\", прогнозира . Средно около 1,99 лева на литър ще се запази цената на масовия бензин А95 по основните вериги бензиностанции у нас до края на коледните празници, показва анализ на изданието. ", "date": "2018.12.21", "title": "Преглед на вестниците в петък 21 декември"}
{"url": "http://www.cross.bg/magnityd-predade-bregovete-1592142.html", "text": "/КРОСС/Силно земетресение с магнитуд 7,4 разтърси днес руския Далечен Изток, съобщи Геофизичният институт на САЩ, предаде Ройтерс.Земният трус стана край бреговете на полуостров Камчатка и първоначално измереният магнитуд беше 7,8, преди да бъде коригиран с по-малка мощност. Епицентърът е бил на 82 км западно от Николское, на дълбочина 33 км, по данни на Геофизичния институт.Тихоокеанският център за предупреждения за цунами съобщи, че опасно високи вълни цунами, предизвикани от земния трус, са възможни в обсег до 300 км от епицентъра, по бреговете на Русия. По-късно предупреждението беше отменено.Няма постъпили информации за жертви и разрушения, предаде ТАСС. Според Камчатския филиал на Геофизичната служба на Руската академия на науките трусът бил с магнитуд 7,2, а огнището му било на дълбочина 85 км.", "date": "2018.12.21", "title": "Силно земетресение удари руския Далечен Изток "}
{"url": "http://www.cross.bg/sofiya-avtomobila-praznitzite-1592149.html", "text": "/КРОСС/ България - на път. Според очакванията само от София за празниците тръгват около 200 000 автомобила. Заради интензивния трафик от Пътната агенция ограничават движението на камиони над 12 тона през днешния и утрешния ден, както и на 1 януари. МВР пуска допълнителни екипи на КАТ по пътищата.\"Ако позволява метерологичната обстановка и там, където е необходимо, ще бъде извадена цялата налична техника за контрол на скоростния режим. Въвеждаме ограничение на движението на товарни автомобили над 12 тона по републиканската пътна мрежа. Такова ограничение се предвижда в последния почивен ден, 26 декември, както и на 1 януари след обяд\", каза инсп. Петър Соколов от Главна дирекция „Национална полиция\".Той посъветва шофьорите да се информират за състоянието на маршрута, по който ще пътуват. Това може да стане на сайта на АПИ, където информацията се подава своевременно. След това е добре да помислят за техническата изправност на автомобила - гуми, гориво, течност в чистачките, както и изправност на отоплителната система. Пътната агенция спира ремонтите по някои от основните пътни направления. На магистрала \"Тракия\" на една от най-критичните точки - 14-и километър, движението ще бъде реверсивно. Днес две ленти в посока Бургас и една в посока София, а в края на празниците - обратно. ", "date": "2018.12.21", "title": "Започва голямото пътуване по празниците, 200 хиляди автомобила тръгват от София"}
{"url": "http://www.cross.bg/mrusen-vuzdyh-v-stolitzata-dnes-1592152.html", "text": "/КРОСС/  За очаквани завишени нива на фините прахови частици в града предупредиха контролните органи вчера. Това беше и причината, поради която просветният министър Красимир Вълчев разпореди на директорите на училища да предприемат мерки за опазване здравето на учениците.Те бяха задължени да уведомят родителите за очакваните критични стойности във въздуха и да дадат възможност на децата с хронични белодробни заболявания да отсъстват от училище днес.За да бъдат извинени отсъствията им обаче, тези заболявания трябва да са вписани в личната амбулаторна карта на детето. ", "date": "2018.12.21", "title": "Мръсен въздух в столицата днес"}
{"url": "http://www.cross.bg/litza-podstaveni-politicheski-1592147.html", "text": "/КРОСС/ Марк Жирардели се оказа собственик на фирмата-концесионер на ски-зоната в Банско. За тези, които вярваха, че тя е притежание на безработен кипърски грък, стана още по-лесно да повярват, че вече е собственост на бивш световен шампион по ски. А за тези, които имаха съмнения по отношения на гърка, появата на шампиона едва ли е разсеяла техните подозрения. Най-изненадан сигурно е останал премиерът Бойко Борисов, който преди време убедено беше заявил, че реалният собственик е г-н Цеко Минев, който не е нито грък, нито бивш шампион в ските.Тази история, освен че сама по себе си е много интересна, дава повод да се замислим за ролята на подставените лица в българската икономика и политика. Навсякъде офшорни фирми се ползват за намаляване на данъчното бреме и за \"по-дискретни\" или рискови инвестиции. Но не навсякъде политици на власт прикриват собственото си богатство чрез подставени лица. Скандалът с документите от Панама разкри грозна картина в това отношение, а политици от демократични държави като Исландия бяха принудени да подадат оставка. В не толкова демократични държави пък разкритията убедиха автократите да затегнат още повече режима. Личен приятел на президента Путин например лъсна с милиардно офшорно богатство, а официалната преса в Русия интерпретира това като патриотичен акт - хитра схема за избягване на наложените от Запада санкции.А как стоят нещата в България? По-близо до Исландия ли сме - или по-скоро до Русия? Аферата „КТБ\" ни дава възможност да надникнем зад институционалната завеса. Началото можем да открием в една изтървана реплика на Ахмед Доган за \"раздаването на порциите\". За кратко тя скандализира обществеността, но така и не се стигна до пълно осмисляне на проблема в нея. На пръв поглед един политически лидер просто надъхва избирателите си, като се хвали с влияние, което, според него, не е по-малко от това на една банка. По-късно стана ясно коя е банката. А Ахмед Доган, съзнателно или не, всъщност е повдигал булото над трансформацията на политическо влияние в икономическа мощ. След фалита на КТБ можем да възстановим и другите стъпки в тази трансформация:1) Банка се набелязва от една или от няколко политически сили като обект на особено политическо благоволение. В резултат от това благоволение в нея се \"абонират\" държавни предприятия, а тя започва да обслужва и фирми, които зависят от политически решения: разрешения, държавна помощ, законодателство и т.н.;2) В замяна на своето благоволение политическият лидер получава право да се намесва при решения, свързани с кредитния портфейл на банката (раздаване на порции). По този начин близки до него хора стават за един ден собственици на медийна група например. Банката отпуска кредит (без да е ясно как и доколко той е бил обезпечен), с който се купува медийната група. След това тя се ипотекира в друга банка, а първоначалният кредит се връща;3) Този модел се разпростира не само в медиите. Чрез него се купуват и предприятия. Ключовото за модела е, че обезпеченията срещу кредитите са съмнителни. След фалита на КТБ се оказа, че кредитният ѝ портфейл е силно компрометиран. Тоест, пари са се раздавали на базата на лично доверие;4) В последния акт почти целият ресурс на банката е изнесен в т.нар. SPV - инвестиционни фирми, притежавани от подставени лица. Банката няма формален контрол върху тези лица - всичко се крепи на доверие. Част от политическата мрежа зад банката започва да се страхува, че целият контрол се концентрира в ръцете на собственика ѝ, с който влизат в разногласие (меко казано). Службите и прокуратурата тръгват към банката - и тя фалира.От тази гледна точка аферата „КТБ\" е всъщност афера с верига от подставени лица. Първо, политик-патрон си избира банкер-клиент, който в действителност е подставено лице на политика в икономиката. Второ, кредити се раздават на определени лица, които се явяват втори подставен ешелон. Накрая целият ресурс на банката се изнася в система от \"кухи фирми\" на подставени лица. Образува се сложна схема: политическият патрон не е един, а се сменя през времето. Надолу по веригата също има текучество. Някои от подставените лица набират голямо влияние и с времето стават независими актьори. Други са просто шофьори или готвачи и си остават такива.За да се разгърне такава схема, са необходими следните предпоставки:-   Службите на държавата и независимите ѝ регулатори трябва да си затворят очите за създаването на мрежи от подставени лица. И наистина: аферата „КТБ\" показва как ДАНС, прокуратура, банков надзор, КФН и всевъзможни други регулатори са \"проспали\"  създаването на мрежи от неформално свързани лица в разрез с \"добрите банкерски практики\";-   Необходими са също така услужливи медии, които не виждат нищо проблематично в съществуващите мрежи от подставени лица.Казано по-просто: за подобна афера е нужен и политически, и медиен чадър. Подставени лица без политически и медиен чадър бързо стават неефективни. Или опасни. Свалянето на политическия чадър от КТБ начаса доведе до нейната разруха.Поуката от тази история е следната: колкото повече подставени лица има в една държава, толкова повече тя е пленена. Защото за да функционира една система от подставени лица, службите на държавата, медиите и независимите регулатори трябва да функционират не в обществен, а в нечий частен интерес. Накратко: подставените лица не са това, което са. Те са всъщност симптом на пленената държава.Коментар от Даниел Смилов:", "date": "2018.12.21", "title": "България - една пленена държава"}
{"url": "http://www.cross.bg/chehiya-eksploziya-mina-1592153.html", "text": "/КРОСС/  Експлозия в каменовъглена мина в Чехия отне живота на петима миньори. Други осем са в неизвестност, а 10 са пострадали.Инцидентът е станал в Североизточна Чехия близо до град Карвина, на около 300 км източно от Прага.Експлозията на метан засегнала участък, който се намира на 800 метра под земната повърхност, което затруднява спасителната операция. ", "date": "2018.12.21", "title": "Експлозия в каменовъглена мина в Чехия, има жертви"}
{"url": "http://www.cross.bg/chastitzi-ychenite-otkrivat-1592146.html", "text": "/КРОСС/Неизвестно досега влияние позволява на огромни прахови частици да се разпространяват по света и да допринасят за глобалното затопляне, откри неотдавнашно проучване, цитирано от Phys.org.Изследването, публикувано в Science Advances, отбелязва, че прахът е открит на разстояние от 35000 километра, т.е. 50 пъти по-далеч отколкото е смятано от учените, че е възможно да бъдат транспортирани с глобалните ветрове.Прахът засяга баланса между слънчевата светлина, която пада върху повърхността на планетата, и топлината, която идва от земята, както и образуването на циклони и облаци.Учените настояват тези големи частици прах да бъдат включени в климатичните модели в бъдеще.Изследователите събират пустинен прах в специални уловители, разположени на океански шамандури и подводни капани на пет места в Атлантическия океан от 2013 до 2016 г. Преди това се смяташе, че максималният размер на частиците, които могат да бъдат транспортирани с въздушните течения, е 0,01-0,02 милиметра в диаметър. Но сега учените откриват частици с диаметър 0,45 милиметра.Според изследователите ролята на праховите частици в моделите, които прогнозират изменението на климата, е подценена, защото се приема, че те не остават дълго в атмосферата. Освен това, учените предполагат, че количеството на праха, което се отстранява от атмосферата чрез дъжд, а не под влиянието на гравитацията, е много по-голямо, отколкото се предполагаше. Това е важно за океаните, защото тези капки потъват по-бързо, доставят по-дълбоко хранителните вещества и по този начин допринасят за развитието на водораслите и следователно засягат хранителните вериги и въглеродния цикъл на океана. ", "date": "2018.12.21", "title": "Учените откриват неочаквана причина за изменението на климата"}
{"url": "http://www.cross.bg/razvitie-nego-yskoreno-1592144.html", "text": "/КРОСС/ Към днешна дата обществото и държавата нямат нужда от предсрочни парламентарни избори. Нещо повече, дори трябва да направим необходимото управляващите да не претърпят вътрешнопартийна имплозия. Това е посочил почетният председател на ДПС Ахмед Доган на тържеството на движението по случай настъпването на 2019 година. Словото бе публикувано на официалната страница на ДПС в интернет.Стратегически приоритет на България е ускореното догонващо развитие спрямо средния стандарт на Европейския съюз, смята Ахмед Доган. Според него нито една партия няма необходимия политически и експертен капацитет за постигането на тази стратегическа цел. \"Но българският парламент като цяло има този ресурс, защото \"обединението прави силата\", е отбелязал той.\"Това обстоятелство ни определя и източника, и формата за промяна на модела за управление на страната: Програмен кабинет за ускорено догонващо развитие на България. Изрично подчертавам, че промяната на \"модела\" не предполага смяна на \"системата\", която е заложена в Конституцията на страната. Промяната на модела на управление по нов начин реорганизира властовата система на държавата, съобразно консенсусно възприетата стратегическа цел за ускорено развитие на България\", посочва Доган.Според него политическият статус на парламентарния програмен кабинет няма нищо общо и със служебното правителство, защото в него се включват всички партии, които са влезли в Народното събрание с ясно дефинирани цели за десетина и повече години, и с отчитане на нововъзникващи ситуации и проблеми.По думите му парламентарните избори ще определят правото и тежестта на участие на политическите сили в състава на Програмния кабинет. \"Явно е, че има необходимост от засилване на институционалния, експертния и на гражданския контрол. Разбира се, на първо място е нужно изграждането на сравнително цялостен \"работен\" проект с динамични параметри за ускорено развитие на страната по приоритети и сектори\", посочва той.Според него програмният парламентарен кабинет за ускорено догонващо развитие ще е сериозен тест за това доколко сме узрели и готови да надмогнем нашето партийно-политическо его и да направим нещо съществено за стандарта на живот на хората. На евроизборите, на местните избори и на следващите парламентарни избори (редовни или предсрочни) всяка партия да представи проект за ускорено развитие на страната, които да предизвикат обществен дебат, отбелязва Доган.Един от най-тревожните факти в най-ново време е обстоятелството, че ние изобщо не се трогваме от перманентното ни изоставане от темповете на развитие на ЕС, смята той. Далеч сме от разбирането, че нарастващата бедност е основна причина за увеличаването на престъпността и корупцията, отбелязва Доган. Според него държавата се е оттеглила от стопанския живот на страната, но продължава да се вживява в ретроградната си роля на основен работодател и санкциониращ фактор на бизнеса.", "date": "2018.12.21", "title": "Доган не иска предсрочни избори, а програмно парламентарно правителство"}
{"url": "http://www.cross.bg/rozhdenitzite-na-dekemvri-1592138.html", "text": "/КРОСС/ Настъпва астрономическата зимаБойко Кръстанов - актьорПроф. Анелия Мингова - политик, юристБлагой Георгиев - футболистИлиян Тимчев, депутат от „БСП за България\" в 44-ото НС, бивш председател на ОбС БерковицаНикола Абаджиев, председател на Българската асоциация на дружествата за допълнително пенсионно осигуряване  ", "date": "2018.12.21", "title": "Рождениците на 21 декември"}
{"url": "http://www.cross.bg/yulianiya-elevsiii-bila-1592135.html", "text": "/КРОСС/  Св. Юлиания била дъщеря на знатни и богати родители езичници, които живеели във Витиния (Мала Азия) в края на ІІІ век. Още малка тя била сгодена за един момък, на име Елевсий, също така от знатен род и езичник.Като пораснала, тя имала случай да се просвети чрез вярата в истинския Бог и се убояла да свърже съдбата си с идолопоклонник. Затова, когато дошло време да се омъжи, заявила на Елевсия, че ако той не повярва в Христа, Комуто тя служи, да си търси друга годеница.Като съобщил за това на родителите на Юлиания, Елевсий заедно с тях я убеждавал да се отрече от вярата в разпнатия Христос, но никакви просби, нито убеждения не били в състояние да склонят младата християнка да отстъпи от Тогова, Комуто тя се предала безвъзвратно.Разгневен до крайност от това, което му се показвала като непонятна упоритост от страна на Юлиания, баща й се отнесъл към нея със зверска жестокост. Безпощадно я бил и най-после пребита, я дал да я съди Елевсий, който в това време бил управител. Зарадвал се той отначало на възможността да отмъсти на отхвърлилата го годеница, но като наблюдавал необикновената й красота, Елевсий отново започнал да я моли да се свърже с него, като обещавал никога да не я принуждава да се покланя на езическите богове.- Не мога аз да бъда твоя жена, докато ти не станеш християнин - отговорила му Юлиания.- Бих се съгласил на това, моя възлюбена - отвърнал Елевсий, - ако не се страхувах, че като узнае за това императорът, ще ме лиши не само от сан, но и от живот.- Ако ти се страхуваш от своя смъртен и временен цар, то как аз мога да не се страхувам от моя Цар безсмъртен, Който владее над всички люде и над земните царе, и как мога да се свържа чрез брачен съюз с Неговия враг? Обърни се към моя Бог, ако не - постъпвай с мене както искаш. Никакви мъчения няма да ме заставят да отстъпя от Него. И действително, нито молби, нито най-безчовечни изтезания не могли да победят неустрашимата изповедница на името Христово. Съблечена гола, привързана с въжета, тя била бита отначало със сухи жили, после я обесили за косата, тъй че кожата с косата се отделяла от главата. В същото време изтезавали тялото й с остро желязо и измъчена, едва жива я хвърлили в тъмница. Но сърцето на мъченицата горяло от пламенна молитва и тя с неземна утеха превъзмогвала телесната болка. На другия ден отново взели да мъчат Юлиания, но, покрепяна от истинска божествена сила, тя и в огъня оставала невредима.Поразен от свръхестествената сила, с която мъченицата понасяла изпитанията, превишаващи човешките сили, народът славел Бога на Юлиания, Който прави чудеса, и въодушевен от възторг, изповядал Христа, едничкия истински Бог.По време на страданията на Юлиания повярвали около 630 души. Всички те веднага били посечени с меч, като приели по такъв начин Кръщение чрез своята кръв. Най-после и Юлиания била обезглавена. Това станало към 290 г. Тялото й било погребано от християните, и над гроба й била построена църква.  ", "date": "2018.12.21", "title": "Св. мчца Юлиания и мъченици"}
{"url": "http://www.cross.bg/vsyaka-vizhda-pesimistut-1592134.html", "text": "/КРОСС/  Песимистът вижда трудности във всяка възможност; оптимистът вижда възможности във всяка трудност.Уинстън Чърчил", "date": "2018.12.21", "title": "Песимистът вижда трудности във всяка възможност"}
{"url": "http://www.cross.bg/tema-predi-golyamoto-1592137.html", "text": "/КРОСС/Тема:   Тревоги преди голямото ядене - вегани срещу месоядни;Тема:   Колко чист е въздухът и има ли опасност децата да не ходят на училище?Тема:   Мерки за трафика - как да пътуваме спокойно в празничните дни?Тема:   Колко успешна беше спортната година? Обзор на 2018-та;Тема:   На живо: какво писаха българчетата на Дядо Коледа?Тема:  Има ли опасност от нови срутвания по трасето на теснолинейката?;Тема:  „Чети етикета\": преди голямото празнично пътуване - какви са съветите на специалистите?;Тема:  Възможен ли е пробив в системата за електронните винетки?;Тема:  Има ли основание да бъде променена мярката на Десислава Инванчева и Биляна Петрова? Гост - адвокат Емануил Йорданов;Тема:  Таван се срути след саниране в Карнобат - как ще бъдат обезщетени собствениците на жилища?;Тема:  В памет на Боян Петров - най-вдъхновяващите мисли на алпиниста, събрани в специално издание. В студиото съпругата му Радослава Ненова.Тема:  На живо преди последния работен ден на парламента - кое е най-важното, което свършиха депутатите? Разговор с ГЕРБ, БСП, Обединените патриоти и ДПС.Тема:  Kакво ни казва Ахмед Доган в предновогодишната си реч?Тема:  Ще има ли тайни арести на деца, без да бъдат уведомявани родителите им?Тема:  Полезни съвети преди голямото пътуване за празниците.Тема:  Имало ли е умишлени фалити на предприятията на семейство Баневи?Тема:  Защо сръбските власти са спрели на границата коледни пратки за българчетата от културния център в Босилеград - Сърбия?Тема:  Има ли още опасни места и скални срутвания по трасето на теснолинейката?Тема:  Опасен ли е въздухът в столицата? И трябва ли децата с респираторни проблеми да не посещават училище?Тема:  За хората, които по Коледа няма да се срещнат с роднини и няма да получат подаръци. Откъс от \"Темата на NOVA\" с автор Ани Салич.Тема:  История за доброто от пловдивския квартал \"Столипиново\". Двама петокласници намериха и върнаха скъп смартфон, а за благородната си постъпка бяха наградени.  ", "date": "2018.12.21", "title": "Теми и гости в сутрешните блокове на телевизиите"}
{"url": "http://www.cross.bg/sluntzestoene-zimnoto-godina-1592148.html", "text": "/КРОСС/ Два пъти през годината се случва явлението, което наричаме слънцестоене. През лятото точно на обяд слънцето е максимално високо над хоризонта, а през зимата - максимално ниско.В деня на зимното слънцестоене нашата звезда видимо се изкачва най-малко над хоризонта. Това се случва всяка година на 21 или 22 декември и тогава денят е с най-малка продължителност, а нощта е най-дългата в годината. Моментът, когато настъпва слънцестоенето всяка година е различен, заради факта, че продължителността на слънчевата година не съвпада точно с календарното време.През 2018 година в 0:23 часа на 22 декември българско време (22:23 часа на 21 декември по UTC) Слънцето ще е преминало през точката на залез, която е максимално ниско над южния хоризонт и с това ще настъпи астрономическата зима в Северното полукълбо (за граждански нужди изгревът в този ден е в 07:53 часа, а залезът - в 16:56 часа; продължителността на най-краткия ден в годината е 9 часа и 2 минути).По време на зимното слънцестоене на ширините зад 66,5 паралел Слънцето изобщо остава невидимо - само избледняването на сумрака показва, че то се намира някъде под хоризонта. На самия Северен полюс на Земята даже липсва и сумрака - в регионите зад полярния кръг настъпва тъмнината на арктическата зима.В момента на зимното слънцестоене, Слънцето пресича 18-часовия меридиан и започва да се изкачва по еклиптиката, на път към пролетното равноденствие, когато ще пресече небесния екватор.Дните на слънцестоенето са забелязани от предците ни в много дълбока древност. През зимата, по време на най-късия ден в годината, навсякъде по света хората са провеждали, а и до днес провеждат обреди, с които да измолят завръщането на светилото, даряващо на земята топлина.По зимното слънцестоене са гадаели за бъдещата реколта. В древни времена са смятали, че ако на 21 декември по дърветата има скреж, то реколтата от зърно ще бъде добра.Древните славянски народи отбелязвали зимното слънцестоене с езическите си ритуали, които бележели началото на Новата година. От там идва връзката с божеството Коляда, пренесено в наши дни в Коледните обичаи и обреди. В центъра на празника на Коляда е огънят, отъждествяван и призоваващ слънчевата светлина и топлина, които след отминаването на тази нощ трябва да се завърнат и да стават все повече и повече. Ритуалните пити, които се месят за този ден, по форма също напомнят на Слънцето. ", "date": "2018.12.21", "title": "21 декември - най-късият ден през годината"}
{"url": "http://www.cross.bg/dvizhenieto-lenti-dekemvri-1592128.html", "text": "/КРОСС/  Днес, петък, последният работен ден преди петте почивни дни за Коледа, от 16 ч. до 20 ч., и на 22 декември (събота) от 9 до 14 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността при пътуване и увеличаване на пропускателната способност на инфраструктурата при очаквания интензивен трафик в предстоящите празнични дни. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на „Пътна полиция\", която следи и предприема необходимите действия за организацията на движението. Агенция „Пътна инфраструктура\" апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. Ограничено ще е преминаването на камионите над 12 тона по следните участъци от републиканската мрежа:•\tавтомагистралите;•\tпът I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;•\tпът I-1 - от Благоевград до ГКПП „Кулата\";•\tпът I-4 п. в. „Коритна\" - Велико Търново - Шумен;•\tпът I-5 Русе - Велико Търново;•\tпът I-8 ГКПП „Калотина\" - София;•\tпът I-9 Варна - Бургас;•\tпът II-18 Околовръстен път на град София;път II-99 Бургас - Царево.По същите направления тежкотоварните камиони ще бъдат спрени и в последния почивен ден - 26 декември, от 14 ч. до 20 ч., както и на 1 януари 2019 г. от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово\" до кръстовище „Драгичево\".На 26 декември (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин\".Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. Карта с временната организация на движението по участъците от републиканската пътна мрежа в празничните дни в приложения линк - ", "date": "2018.12.21", "title": "Спира се движението на камионите над 12 т по автомагистралите и натоваренитe пътища днес и утре"}
{"url": "http://www.cross.bg/dvizhenieto-dvizhenie-direktziya-1592140.html", "text": "/КРОСС/ Натоварено движение по основните пътища на страната се очаква в днешния последен работен ден преди предстоящите коледни празници.Екипи на КАТ ще контролират трафика на входовете и изходите на големите градове, посочи началникът на Пътната полиция Росен Рапчев.Столична дирекция на вътрешните работи(СДВР) и Областната дирекция на МВР (ОДМВР) ще осъществяват строг контрол по пътищата по време на наближаващите празници, информират от МВР.На 21, 22 и 26 декември, както и на 1 януари 2019 г., се ограничава движението на МПС с максимална маса над 12 тона, включително състав с ремаркета и полуремаркета, на селскостопанска и земеделска техника, на трактори и специализирана строителна техника.Във връзка с това, на територията, обслужвана от областната и столичната дирекция на МВР, ще бъдат разположени максимален брой полицейски екипи, които да подпомагат движението и да следят за недопускане на автомобилни колони в участъците с въведена временна организация на движението.Служителите, работещи по контрола на пътното движение, ще бъдат ангажирани приоритетно към подпомагане и регулиране на движението, контрол на водачите с рисково поведение (неправилно изпреварване, неправилни маневри, отнемане на предимство), както и на водачите с опасно и демонстративно управление - без необходимата дистанция, които извършват рискови маневри, изпреварване или преминаване от една лента в друга, създавайки непосредствена опасност за останалите участници в движението. Засилен ще е и контролът по отношение на управлението на МПС след употреба на алкохол и от неправоспособни водачи.ОД на МВР-София информира, че ще бъде прилагана нулева толерантност към всички нарушители. Водачите, които с рисковото си поведение на пътя застрашават своята безопасност и тази на останалите участници в движението, ще бъдат санкционирани с цялата строгост на закона, се посочва в съобщението. ", "date": "2018.12.21", "title": "Очаква се натоварено движение в последния работен ден преди празниците"}
{"url": "http://www.cross.bg/gradysa-oblachnostta-pochti-1592141.html", "text": "/КРОСС/ През нощта и до сутринта ще е почти тихо и на места в низините и котловините ще има ниска облачност или мъгла. В петък ще има временни увеличения на облачността, почти без валежи. По-късно през деня и до вечерта над много райони на страната за кратко ще се изясни. Ще духа слаб югозападен вятър.Минималните температури ще са предимно между минус 6 и минус 1 градуса, максималните, в по-голямата част от страната, ще са между 3 и 8 градуса, на места покрай Дунав малко по-ниски около 0 градуса. Атмосферното налягане слабо ще се понижи, но ще остане по-високо от средното за месеца.В планините през деня ще има временни увеличения на облачността, но ще е почти без валежи. По-късно облачността ще намалява и вечерта ще е предимно ясно. Ще духа до умерен вятър от запад-югозапад. Максималната температура на височина 1200 м ще е около 6 градуса, на 2000 м - 0 градуса.По Черноморието облачността ще е променлива, с по-съществени намаления привечер. Ще духа слаб югозападен вятър. Максималните температури ще са 4-7 градуса, вълнението на морето ще е 2 бала. Температурата на морската вода е 7-8 градуса.", "date": "2018.12.21", "title": "Очаква ни мъгливо петъчно утро, през деня - ясно и без валежи"}
{"url": "http://www.cross.bg/chasa-sofiyaot-vruzka-1592139.html", "text": "/КРОСС/София.От 09.00 часа ще се проведе заседание на Народното събрание.***София.От 7.40 часа, на бул. „Цариградско шосе\" №166, уширението до „Инфинити\", представител на \"Пътна полиция\" ще предостави информация за предприетите мерки във връзка с очаквания засилен трафик заради идните празници.***София.От 11.00 часа в сградата на ГДНП (бул. \"Ал. Малинов №1) представители на ГДНП, ГДГП и ГДПБЗН ще оповестят предприетите от МВР мерки във връзка с опазване на обществения ред по време на предстоящите празници***София.От 11.00 часа „Да, България!\" ще избере чрез жребий на живо номерата на кандидатите в листата за вътрешните избори на Движението.***София.От 12.00 часа на паркинга на Националния исторически музей ще бъдат представени автобусите, с които се обновяват транспортните средства до Витоша. На представянето ще присъстват кметът на София Йорданка Фандъкова и общински съветници.***София.От 19.00 часа в Католическа катедрала „Св. Йосиф\" ще се проведе Рождественски органов концерт. Входът е свободен.***Велико Търново.От 10.00 часа утре в Зала 302 на Община Велико Търново ще се проведе пресконференция и презентация за промените в местния данък за моторни превозни средства.***Враца.От 11.00 часа в Заседателната зала на Областна администрация - Враца, областният управител Малина Николова ще председателства заседанието на Областния съвет за безопасни условия на труд, в рамките на което ще бъдат връчени наградите „Работодател на 2018\".***Кюстендил.От 12.00 часа в залата на Областна администрация - Кюстендил областният управител на Кюстендил Виктор Янев ще даде пресконференция във връзка с актуални теми и годишният отчет. ***Кюстендил.От 15.00 часа в кабинета на председателя на Общински съвет - Кюстендил Михаела Крумова ще се проведе пресконференция във връзка с предстоящо заседание на общинските съветници.***Пловдив.В 11.00 часа в сградата на ОДМВР ще се проведе брифинг по повод набелязаните мерки и създадената организация във връзка с Европейска столица на културата.***Разград.От 11.00 часа в зала 712 в Областна администрация ще се състои предпразнична пресконференция на Областния управител.***Шумен.От 10.30 часа в залата на РУ- Шумен директорът на ОДМВР- Шумен ст. комисар Ялчън Расим и административният ръководител на Районна прокуратура- Шумен Соня Александрова ще дадат пресконференция  ", "date": "2018.12.21", "title": "Предстоящи събития в страната на 21 декември"}
{"url": "http://www.cross.bg/purviyat-purvata-stava-1592136.html", "text": "/КРОСС/  1196 г. - Папа Целестин III дава на Тевтонския орден привилегии, подобни на другите ордени.1266 г. - След шестмесечна обсада, английската кралска войска влиза в замъка Кенилворт и разгромява първия парламент в историята на Англия.1719 г. - Излиза от печат първият вестник в САЩ (Boston Gazette).1846 г. - Робърт Листън провежда първата хирургическа операция с анестезия в Европа.1860 г. - Южна Каролина става първият щат, отделил се от САЩ - процесът на отделяне на 11 щата, несъгласни с премахването на робството, става причина за избухването на гражданската война (1861-1865).1880 г. - Остров Ман става първата политическа единица, която позволява на жените да гласуват.1891 г. - Изиграна е първата игра по баскетбол в Спрингфилдския колеж (САЩ).1894 г. - Съставено е седемнадесетото правителство на България, начело с Константин Стоилов.1898 г. - Мари Кюри и Пиер Кюри откриват нов химичен елемент - радий.1898 г. - САЩ установяват военно управление на Филипините.1899 г. - В Русия излиза първият брой на списание Огонёк.1901 г. - Италианският радиотехник Гулиелмо Маркони предава радиовълни от Великобритания до Нюфаундленд (Северна Америка). Така радиото за първи път е използвано като средство за връзка.1901 г. - Съставено е правителство на Прогресивнолибералната партия с премиер Стоян Данев.1913 г. - Публикувана е първата кръстословица в света - от англичанина Артър Уайн в неделното издание на Ню Йорк Уърлд.1923 г. - От британски протекторат, Непал става независима държава.1923 г. - В София е създаден Македонски научен институт.1935 г. - За първи път е прожектиран филмът Снежанка и седемте джуджета.1958 г. - Шарл дьо Гол е избран за президент на Франция.1967 г. - Премиерата на филма Абсолвентът с Дъстин Хофман и Ан Банкрофт.1968 г. - Програма Аполо: Изстрелян е Аполо 8 - първият пилотиран космическият кораб, който достига друго космическо тяло.1971 г. - Самолет на БГА Балкан Ил-18 катастрофира при излитането на летище София - загиват 30 души, сред които естрадната певица Паша Христова.1972 г. - Двете германски републики - ГДР и ФРГ, подписват спогодба за взаимоотношения, с която взаимно се признават като отделни държави.1974 г. - След държавен преврат в Етиопия Менгисту Хайле Мариам обявява, че държавата ще се развива по социалистически път.1975 г. - Терористи нахлуват в седалището на ОПЕК във Виена и взимат за заложници 11 политици и висши чиновници.1978 г. - Спускаемият модул на съветския космически апарат Венера 11 достига повърхността на Венера.1988 г. - Атентатът над Локърби: либийски терористи взривяват бомба на борда американския самолет Боинг 747, в резултат на което загиват 270 души, включително 11 на земята.1991 г. - Към Общността на независимите държави, създадена между Русия, Украйна и Беларус, се присъединяват Азербайджан, Армения, Казахстан, Киргизия, Молдова, Таджикистан, Туркменистан и Узбекистан.1991 г. - Парламентът на Южна Осетия обявява независимост от Грузия.1996 г. - На XLII извънреден Конгрес на БСП Жан Виденов обявява, че подава оставка като министър-председател на България.2001 г. - В софийската дискотека Индиго загиват седем деца2012 г. - Завършва поредният пълен цикъл на календара на маите.  ", "date": "2018.12.21", "title": "21 декември в историята"}
