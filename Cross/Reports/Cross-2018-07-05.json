{"url": "http://www.cross.bg/honor-kamerata-intelekt-1578480.html", "text": "/КРОСС/Изкуството на фотографията е да улавяте светлина, за да създавате красиви образи. Външната светлина достига до обектива на камерата по неконтролируем начин. Въпреки това, със съответните знания за лещите, филтрите, средата (филм или сензор) и осветлението, фотографът може да „укроти\" светлината и да заснеме спиращи дъха снимки, като промени настройките на камерата и добави най-подходящите филтри.Фотографите често са тясно специализирани в дисциплини като портретна, продуктова, пейзажна, архитектурна, модна и много други видове фотография. Това е така, защото овладяването на един аспект от фотографията отнема много години, ако не и цял живот. Днес изкуственият интелект (AI) може да помогне на всеки аматьор да направи невероятни снимки.Семантично сегментиране на изображениетоСемантичното имиджово сегментиране е техника, чиято цел е да се знае от „какво\" е част всеки пиксел от изображението (път, хора, дървета и т.н.).Днес сегментирането на изображенията от мобилните камери с изкуствен интелект покрива предимно два сценария на използване. Първо, ефект боке - разграничаване от предметите на заден план чрез фоново размазване. На второ място, разпознаване на „типа на сцената\" (природа, цветя, храна и т.н.), за да премине камерата към специален авто режим или предварително настроен такъв. Камерата на смартфоните Honor може много повече от това и използва семантично сегментиране на изображения, за да създаде йерархия на информация, която може да се използва за много по-фини настройки на камерата, и това става в реално време с NPU (Neutral Processing Unit).Представете си, че искате да направите групово селфи пред невероятен пейзаж и бихте искали всички да са на фокус. Ако фонът не е много интересен, може да ползвате ефекта боке, който ще подобри снимката. Няма как да се създаде общо правило за селфи снимките, без да се знае контекстът на снимката. Ако се приложи ефектът боке, камерата трябва да се увери, че всички в групата ще са на фокус, дори ако някой е застанал малко по-назад. AI прави това възможно.Разкриване на красотата на лицетоДруг пример как камерата на Honor използва изкуствения интелект е осветяването на лицето при всякакви условия. Ако правите селфи на фона на залеза, дори изкуственият интелект на камерата от предишното поколение може да превключи на Sunset Mode. Но докато това ще гарантира добри настройки на цветовете, за да подчертае залеза, лицето на обекта може да излезе прекалено ярко. Ако камерата превключи на Selfie Mode пък, залезът може да не бъде заснет оптимално. При семантичното сегментиране на изображението, изкуственият интелект различава двата обекта на снимката и прилага различни настройки към всеки от тях, за да се получи най-добрата снимка.Камерата на Honor също поддържа 3D разпознаване на контурите на лицето, както и на други отличителни черти на лицето като нос, скули и т.н. По този начин камерата може да гарантира, че контурите на лицето ще бъдат ясни и същевременно ще се запази естествената красота на кожата. Това е значителен напредък от по-ранните версии на режима Beаutify, които са по-малко интелигентни и са склонни да размазват твърде много, като по този начин ги правят неестествено изглеждащи.Може би едно от най-значимите постижения в мобилната портретна фотография е използването на портретно осветление, което имитира професионалното осветление като във фотостудио. Без 3D камера тази екстра е описана от някои изследователи като изключително трудно постижима, но NPU на Honor 10 прави портретното осветление възможно и ефикасно.Honor новостите във фотографията с изкуствен интелект (AI)Малко производители на оригинално оборудване като Honor или Google използват техники като сегментиране на изображения при производството на устройства. Въпреки това сегментирането е само основата, върху която стъпват иновациите при Honor. Възможността за разпознаване на различни обекти в изображението е едно, но инженерите на Honor използват тази информация, за да направят сложна настройка на камерата в реално време, като използват собствена методика.AI фотографията е най-трудната и енергоконсумираща изчислителнa задача, поради което телефоните на Honor използват отделен процесор NPU, който да поеме тези задачи вместо общия процесор. Вътрешни тестове установиха, че звеното за невронна обработка (NPU) на Honor 10 е с 25 пъти по-бързо и с 50 пъти по-голяма мощност от някои процесори. Отличната скорост и ефективност дават възможност за получаване на по-точни данни с отлична производителност и енергийна ефективност. Флагманът Honor 10 е в продажба в България от юни месец тази година. На цени от 899 и 999 лв. той може да бъде закупен от мрежата на Технополис.Изчислителната фотография и изкуственият интелект тепърва предстои да допринесат не само за фотозаснемането, но и за обработката на снимките: ретуширане, редактиране, анимиране. Например, представете си как една групова снимка може да бъде резултат от много кадри - AI да създаде финалната снимка, като използва най-добрия кадър на всеки - с хубава усмивка и отворени очи.Всъщност AI вече е от голяма помощ за професионалните дизайнери при селектирането на обекти в приложенията за редактиране на снимки. Селектирирането се превърна в много трудна и досадна задача, която сега може да се направи с едно кликване с AI. Селектирането е важна стъпка при фоторетуширането, която дава възможност на потребителя да прилага филтри само в определени части на снимката.Професионалните фотографи могат да правят невероятни снимки и да се възползват от технологията за своите огромен брой кадри. Тези снимки трябва да бъдат прегледани, избрани и редактирани. При този процес AI може да спести страшно много време. Изкуственият интелект би могъл да позволи на компютъра да преглежда и селектира (или да изтрива) изображения хиляди пъти по-бързо от човека. След като бъдат подбрани, AI може да ги редактира и то на почти професионално ниво. Такива иновации днес са във фазата на тестове и показват впечатляващи резултати. ", "date": "2018.07.05", "title": "Мобилната фотография с изкуствен интелект е бъдещето"}
{"url": "http://www.cross.bg/dvizhenie-vasil-lenti-1578475.html", "text": "От 6 юли се въвежда нова организация на движение през кръстовището на .бул. „Васил Левски“ и ул. „Граф Игнатиев“.Затварят се за движение вътрешните ленти на бул. „Васил Левски“ и автомобилите ще се движат в двете крайни ленти на булеварда.В този участък ул. „Граф Игнатиев“ остава затворена за движение, съобщават от столичната община.", "date": "2018.07.05", "title": "Нова организация на движението по бул. „Васил Левски"}
{"url": "http://www.cross.bg/madyro-venetzyela-trump-1578491.html", "text": "/КРОСС/Венецуелският президент Николас Мадуро призова армията да е готова след появили се в американските медии съобщения за това, че президентът на САЩ Доналд Тръмп е обмислял миналото лято възможността за инвазия във Венецуела, предаде AFP.\"Не можете да сваляте гарда и за една единствена секунда, защото ние ще защитаваме най-основното право, с което сме се сдобили през цялата ни история - това да живеем в мир\", заяви Мадуро по време на военна церемония.Мадуро се позовава на разпространена от телевизия CNN информация от високопоставен служител на американското правителство, според когото Тръмп е намекнал пред съветниците си по външната политика през август 2017 г. за възможността за военна интервенция. Съветниците категорично отхвърлили идеята. Подобна била и реакцията на представители на южноамерикански държави, с които американския президент я споделил.Според Мадуро точно преди Тръмп да лансира идеята пред съветниците си, представители на венецуелската опозиция са посетили Белия дом.\"Дали е съвпадение? Не, не е!\", заяви категорично венецуелският лидер, добавяйки, че информацията от медиите засилва убеждението му, че Вашингтон предвижда военно нападение срещу Венецуела с цел да сложи ръка върху петролните й залежи.\"Силова интервенция на САЩ никога няма да реши проблемите във Венецуела, никога! Ннашите въоръжени сили обаче носят отговорността да бъдат готови да защитават държавната територия\", подчерта Мадуро.", "date": "2018.07.05", "title": "Венецуела: Готови сме за война със САЩ"}
{"url": "http://www.cross.bg/indiya-kitaii-opek-1578484.html", "text": "/КРОСС/ Индия и Китай, на които се пада 17 % от световното потребление на петрол, замислят картел на най-големите вносители, който да противодейства на ОПЕК – организацията на страните-производителки, пише Times of India, цитирайки висопоставен представител на правителството в Делхи.Бумът на петролното производство в САЩ и развитието на газодобивната индустрия ни дава добри шансове срещу ОПЕК, казал източникът.Според Bloomberg за разлика от друг път, шансът ОПЕК да получи отпор е по-голям, тъй като интерес към индийско-китайската инициатива проявяват ЕС и Япония, а все по-налагащите се алтернативи на петрола могат да бъдат допълнителен аргумент на евентуален картел срещу основните производители.Индия, Китай и ЕС активно развиват производството на електромобили, в който ледиер е Япония, пише още в анализа, като се подчертава, че това може да доведе до сериозен пробив в зависимостта им от внос на петрол.Индия например планира до 2030 година 30 % от автомобилите в страната да са с електродвигатели, а за 2017 50 % от продажбите на тези возила в световен мащаб са били в Китай благодарение на щедрите субсидии на правителството в Пекин. Програмата за субсидиране обаче приключва през 2020 година и не е ясно дали бумът ще продължи.Европа също се насочва към електромобилите, за да намали петролната си зависимост, се посочва още в текста.ЕС, Индия, Китай и Япония произвеждат 65 % от всички електромобили в света и ако тази тенденция се запази, те ще имат добри инструменти да се преборят с диктата на ОПЕК, завършва анализът.", "date": "2018.07.05", "title": "Индия и Китай заедно срещу ОПЕК"}
{"url": "http://www.cross.bg/evrotyrnirite-yefa-otborite-1578476.html", "text": "/КРОСС/ От идния сезон отборите ще имат правото да използват четвърта смяна в мачовете от евротурнирите в случай на продължения, реши УЕФА. Промяната ще важи за Шампионската лига и Лига Европа.ФИФА одобри това правило по-рано през годината, като то вече с успех се прилага в срещите от елиминациите на световното първенство в Русия.От европейската централа уточняват, че ако в редовното време даден тим не е използвал трите си позволени смени, в продълженията също ще може да стигне до общия брой от четири промени.В евротурнирите отборите ще могат да записват до седем резервни футболисти, като само за финалите е позволено броят им да бъде 12.", "date": "2018.07.05", "title": "УЕФА разреши четвърта смяна в евротурнирите"}
{"url": "http://www.cross.bg/bulgariya-tzipras-rymuniya-1578492.html", "text": "/КРОСС/ Гърция подкрепя Румъния и България за членство в Шенген. Това заяви гръцкият премиер Алексис Ципрас, цитиран от Катимерини.Ципрас говори след среща на лидерите на България, Гърция, Румъния и Сърбия в Солун.„През последната година никой не очакваше толкова много неща да се променят на Балканите. Открива се общ начин на мисъл и сили, който да допринесе за регионалното сътрудничество. През тази година имахме договора между България и Македония и българското председателство в ЕС. Това беше балканско председателство. България и Румъния имат нашата подкрепа за Шенген.Всички чувстваме, че Сърбия е част от европейското семейство“, заяви Ципрас. Той заяви, че е била обсъдена предстоящата среща на страните от Централна и Източна Европа с Китай. Според Ципрас пред Балканите се открива ново и динамично бъдеще. Той призова за повече единство. Гръцкият премиер поздрави и българския премиер Бойко Борисов за председателството на ЕС.", "date": "2018.07.05", "title": "Гърция подкрепя Румъния и България за Шенген"}
{"url": "http://www.cross.bg/detza-se-ychat-da-simylirat-kato-neiimar-video-1578479.html", "text": "/КРОСС/ Неймар е един от най-известните футболисти в света. Затова е напълно нормално децата да искат да бъдат като него. Малчуганите следят всяко едно негово движение и се стараят да копират триковете и финтовете му. ", "date": "2018.07.05", "title": "Деца се учат да симулират като Неймар (ВИДЕО)"}
{"url": "http://www.cross.bg/putnitzite-kudeto-qantas-1578493.html", "text": "/КРОСС/ Австралийската авиокомпания Qantas вече няма да проверява документите на пътниците. Поне не и на летището в Синди, където ще бъде въведена програма за лицево разпознаване. Там пътниците ще могат да се преминават през определени проверки само като ползват лицето си.Първото място, където пътниците ще показват хартиен документ, който да удостоверява тяхната самоличност, ще е на check-in, където предават багажа си.Qantas работи по проекта съвместно с Sydney Airport. През летището годишно преминават 43 милиона пътници.", "date": "2018.07.05", "title": "Авиокомпания въвежда нов начин за проверка"}
{"url": "http://www.cross.bg/park-deiinosti-momenta-1578489.html", "text": "/КРОСС/ Йорданка Фандъкова по време на проверка на ремонтните дейности в Южен парк съобщи, че двата етапа на ремонтни дейности струват около 2 млн. лева, съобщава .„Тази година заложихме ремонта на последния 4-ти вход откъм бул. „Гоце Делчев“. Прокетът е на два етапа. Първият се изпълнява в момента. Използваме здравите плочи от пл. „България“ пред НДК, така че тук не даваме пари за допълнителен гранит. Заедно с алеите се изгражда и осветление. Предстои и ни и втори етап, който още тази година ще се реализира – около 27 дка алейна мрежа“, допълни Фандъкова.Ще изпълнят изключително мащабна програма за възстановяване, реконструкция и изграждане на нови паркови пространства. Заложили са на много сериозен финансов ресурс.В момента работят по още 6 прокета – в Западен парк, работи се върху изграждането на парк „Въртопа“, в ж.к. „Младост“, в градините „Кристал“ и „Св. Климент Охридски“.Имат още 9 проекта които трябва да завършат.", "date": "2018.07.05", "title": "Ремонтните дейности в Южен парк струват около 2 млн. лв."}
{"url": "http://www.cross.bg/kutzyan-kitaiiskata-repyblika-1578471.html", "text": "/КРОСС/ На 6 юли, петък, президентът Румен Радев ще разговаря на „Дондуков“2 с Ли Къцян, министър-председател на Китайската народна република. Ли Къцян е на посещение у нас за участие в Седмата среща на върха на групата 16+1 за сътрудничество между Китай и страните от Централна и Източна Европа, която тази година се провежда в София.От 17.35 часа българският държавен глава и министър-председателят на Китайската народна република ще проведат среща на „четири очи“ на „Дондуков“ 2, след което ще се състоят пленарни разговори на официалните делегации на двете държави.Президентът Румен Радев и неговата съпруга Десислава Радева ще бъдат домакини на официална вечеря във вила „Калина“ по случай визитата на министър-председателя Ли Къцян и съпругата му Чън Хон.", "date": "2018.07.05", "title": "Държавният глава Румен Радев ще проведе среща с министър-председателя на Китайската народна република Ли Къцян"}
{"url": "http://www.cross.bg/merkel-yngariya-migratziyata-1578490.html", "text": "/КРОСС/ Германският канцлер Ангела Меркел и унгарският премиер Виктор Орбан изтъкнаха различията си по въпроса за миграцията, макар че изразиха готовност да продължат да разговарят, предаде Асошиейтед прес.На съвместна пресконференция в Берлин Меркел заяви, че иска да опази хуманността на Европа в отношението към мигрантите. \"Може би това е, което ни разделя (с Орбан)\", заяви тя.Премиерът отговори, че становището на Унгария не се е променило, откакто страната затвори границите си за мигранти при наплива през 2015 г. Той посочи, че правителството му смята разполагането на 8000 унгарски граничари за \"доста добра солидарност\" от страна на Унгария с останалите членки на ЕС.Меркел се съгласи, че опазването на външните граници на съюза е \"важно и оправдано\", но допълни, че самите държави от ЕС трябва да приемат част от мигрантите, нещо, което Унгария отказва да направи.Германия иска да разшири сътрудничеството си с Унгария в рамките на общи проекти за опазване на външните граници на ЕС, но като цяло вижданията на двете страни по въпросите на миграцията съществено се различават, заяви Меркел, цитирана от ТАСС.\"Разговаряхме за миграцията, тук вижданията ни доста се разминават\", каза германският канцлер. \"Ако Европа иска да играе роля в света благодарение на ценностите си, тя не трябва да се изолира\", заяви канцлерът.Освен това по думите й Унгария не смята, че трябва да приема от другите държави от ЕС онези бежанци, които са били регистрирани на нейна територия. Според премиера отговорността за тях е на правителствата на други страни, през които те са минали преди това.Меркел добави, че двете страни си сътрудничат в рамките на граничната служба на ЕС Фронтекс, както и по хуманитарната помощ и проекти в Северна Африка. \"Такова сътрудничество трябва да се разширява и да продължава\", каза Меркел.Орбан призова Меркел да работят съвместно по организирането на приема на мигранти извън ЕС.По думите му създаването на центрове за прием на мигранти извън съюза е невъзможно без съдействието на властите в Германия.\"Създаването на центрове за прием на мигранти е отдавнашна цел на Унгария, но това е невъзможно да бъде осъществено без помощта на канцлера Меркел\", каза той.Унгарският лидер също отбеляза, че вижданията на Унгария и Германия относно с миграцията силно се различават. Той подчерта, че най-добрият начин да бъде премахнат \"факторът привлекателност\" на Европа за мигрантите е да бъдат затворени границите.По думите на Орбан, цитиран от Ройтерс, именно отстраняването на стимулите за мигрантите да идват на континента ще бъде най-добрият начин, по който ЕС да покаже хуманност.Ройтерс отбелязва, че пресконференцията е била напрегната и белязана от необичайно остри разногласия.", "date": "2018.07.05", "title": "Орбан и Меркел изразиха различията си по въпроса за миграцията"}
{"url": "http://www.cross.bg/dolara-kiliyata-prava-1578473.html", "text": "/КРОСС/ Вече ще може да пренощувате в килията, в която легендарният президент на ЮАР и борец за човешки права Нелсън Мандела е прекарал 18 години от живота си. За тръпката обаче трябва да заплатите най-малко 300 хиляди долара.Южноафриканска неправителствена организация е организирала онлайн търг за отдаване на килията с размери близо 2,5 х 2 метра, намираща се в затвора на остров Робен, близо до Кейптаун.Инициативата е част от честванията по повод 100 години от рождението на изтъкнатия деец за човешки права и първи чернокож президент на Южна Африка, чиято кулминация ще бъде на 18 юли.Наддаването е започнало при цена 250 000 долара, но сумата бързо е нараснала до 300 000 долара. Средствата ще отидат за подпомагане на затворници да получат висше образование.", "date": "2018.07.05", "title": "300 хил. долара струва нощувка в килията на Нелсън Мандела"}
{"url": "http://www.cross.bg/veshtestvo-kremul-dnes-1578485.html", "text": "/КРОСС/ Кремъл увери днес, че не разполага с информации за новия случай на отравяне с нервнопаралитичното вещество \"Новичок\" в Англия, предадоха световните агенции. Отравянето стана четири месеца след отравянето на бившия руски двоен агент Сергей Скрипал и дъщеря му Юлия.\"Нямаме информации за субстанцията, която в действителност е била използвана и за начина, по който тя е била използвана\", заяви говорителят на Кремъл Дмитрий Песков. Той допълни, че е много обезпокоен от повторното използване на такива вещества в Европа.Кремъл освен това обвини днес Лондон, че никога не е искал провеждането на общо разследване с Русия за използването на нервнопаралитично вещество в Англия срещу Скрипал, съобщава още ТАСС.\"Русия предложи още в началото на Великобритания общо разследване и това предложение остана без какъвто и да е било отговор\", каза Песков и упрекна Лондон, че не показва никакъв интерес към такива стъпки.По-рано днес британският държавен министър по въпросите на сигурността Бен Уолъс прикани Русия да даде подробности за нападението с нервнопаралитичното вещество \"Новичок\" срещу бившия двоен агент Скрипал и дъщеря му. Призивът бе отправен, след като преди няколко дни двама британски граждани бяха отровени със същото вещество, припомнят агенциите.", "date": "2018.07.05", "title": "Кремъл: Нямаме информация за новия случай на отравяне с \"Новичок\""}
{"url": "http://www.cross.bg/boen-korab-proekt-1578486.html", "text": "/КРОСС/ До края на юли проекта за придобиване на боен кораб ще бъде внесен за разглеждане от парламента, това каза днес ген. Константин Попов – председател на Комисията по отбрана, по време на заседанието. “Приемането на този проект е важен етап за цялостната модернизация на Българската армия”, допълни той.С деветнадесет гласа “ЗА” и един “ПРОТИВ” народните представители от Комисията по отбрана приеха актуализирания проект за инвестиционен разход за придобиване на многофункционален боен кораб за ВМС.По време на дискусията стана ясно, че актуализирания проект е по-гъвкав от предходния и е постигнат баланс в цена, качество, индустриално сътрудничество. Очаква се до края на годината да бъде сключен договор за неговото изпълнение.Проекта за боен кораб беше представен на комисията от контраадмирал Петев. На заседанието присъстваха министърът на отбраната Красимир Каракачанов, зам.-министъра на отбраната Анатоли Величков и началника на отбраната ген. Боцев.", "date": "2018.07.05", "title": "До края на юли проекта за придобиване на боен кораб ще бъде внесен за разглеждане от парламента"}
{"url": "http://www.cross.bg/eiimsburi-zhitelite-kosford-1578481.html", "text": "/КРОСС/ След инцидента с предполагаемото отравяне на двама души, жителите на английските градове Еймсбъри и Солсбъри не трябва да взимат от земята непознати предмети. Като цяло обаче заплахата за обществото е малка, заяви в ефира на телевизия \"Скай нюз\" Пол Косфорд, директор на надзорната структура към британското здравно министерство, отговаряща за общественото здраве и предотвратяването на епидемии, предаде ТАСС.Косфорд препоръча на жителите на Еймсбъри, които са били в петък след 10 ч. вечерта на местата, които полицията отцепи през последните дни, да изперат всичките си дрехи.Според министъра на здравеопазването на Великобритания Джереми Хънт случилото се с двамата изглежда като злополучно последствие от опита за убийство през март на бившия руски агент Сергей Скрипал и неговата дъщеря, предаде Ройтерс.Агенцията отбелязва, че и в двата случая жертвите са се отровили с нервнопаралитичното вещество \"Новичок\".\"В момента не спекулираме, че това е бил умишлен опит за убийство\", каза министърът, но добави, че трябва да се изчака какво ще каже полицията.", "date": "2018.07.05", "title": "Лекари съветват жителите на Еймсбъри и Солсбъри да не вдигат от земята непознати предмети"}
{"url": "http://www.cross.bg/tzvetanov-aktziza-borisov-1578488.html", "text": "/КРОСС/ Това написа лидерът на БСП в личния си профил в \"Фейсбук\" във връзка с промени в Закона за акциза и данъчните складове.                                ", "date": "2018.07.05", "title": "Корнелия Нинова: Пропастта Борисов - Цветанов вече е валидна"}
{"url": "http://www.cross.bg/razvitie-nikolova-denitza-1578494.html", "text": "/КРОСС/ Българското председателство на Дунавската стратегия приключва в края на месец октомври, до сега то вървеше паралелно като приоритет с Българското председателство на Съвета на ЕС. Това каза във Видин заместник-министърът на регионалното развитие и благоустройството и национален координатор на стратегията Деница Николова, която взе участие в работна среща с кметовете на общини от региона, организирана от областния управител Албена Георгиева.Зам.-министър Николова подчерта, че най-важният форум, който ще организира страната ни в рамките на председателството на стратегията, ще се проведе на 18 и 19 октомври в София и ще е с фокус върху развитието на културно-историческото наследство и инвестициите в туристическия сектор като фактор за развитието на територията и икономически растеж.„Дунавската стратегията в никакъв случай не е неглижирана в рамките на Председателството на ЕС“, категорична бе зам.-министър Николова. Тя даде за пример като постигнат успех в рамките на българското председателство на Стратегията на ЕС за Дунавския регион решението за създаване на ново звено за контакт като помощен орган в работата на стратегията, което ще има роля за изпълнение на политиките по нея. Според заместник-регионалния министър ЕК отчита изключително позитивно създаването му и се очаква то да заработи от месец септември.Деница Николова напомни, че Дунавската стратегия е приета през месец септември 2011 г. с огромен ентусиазъм от 14 държави, през които протича река Дунав. „Тя е стратегически документ, няма структури, няма ресурс или нормативна уредба, която да предопределя изпълнението й. Нейният принцип на изпълнение  е отдолу-нагоре при достатъчно желание на държавите - членки, при добро взаимодействие и наличие на финансиране, което е по линия на няколко източника, като например Програма „Дунав“, отбеляза Николова. Тя допълни, че програмата е с бюджет от 250 млн. евро, които се разпределят за 14 държави и с тях трудно биха се изпълнили поставените приоритети. Освен недостатъчното финансиране, друг проблем според нея е намирането на подход на взаимодействие от държави с различен темп на икономическо развитие, което води до известни дисбаланси в постигането на консенсус при формирането на проекти.По време на работната среща Деница Николова обсъди с представителите на местните и регионални власти новото статистическо райониране на страната, предстоящата реформа в регионалната политика, бъдещата кохезионна политика на ЕС в програмния период след 2020 г. възможностите за подкрепа и финансиране на обекти в област Видин и др.Заместник-министърът посочи, че най-голяма подкрепа при обществените обсъждания към момента среща вариантът област Видин попадне в голям Дунавски район, заедно с останалите области от Дунавската равнина. Целта е да се ползват потенциалът и възможностите на реката, без да съществуват изкуствени административни граници и бариери. Така ще се използват инструментите за развитие, които дават Дунавската стратегия, Програма „Дунав“, бъдещите кохезионни фондове на ЕС и националният бюджет. Освен изискването за брой население, със създаването на Дунавски район може да се гарантира и регионалният подход на въздействие и устойчив модел като потенциал на развитие, на база териториална обособеност, икономически потенциал, транспортни връзки, природни ресурси. Заместник-министър Николова обърна внимание, че този вариант съответства на програмата на правителството за развитие на Северна България с изграждането на АМ „Хемус“ и пътищата Русе – Велико Търново и Видин-Ботевград. Това ще даде шанс за развитие и на хоризонталните връзки в посока изток-запад и по-добра свързаност на областите в Северна България за икономическо развитие.Деница Николова каза още, че и след 2020 г. ще се запази европейската политика за регионално развитие, като европейски средства ще се отпускат основно за развитие на регионите, но интегрирано и с проекти, въздействащи върху развитието на няколко населени места. За градското развитие се очаква да бъдат предвидени 6% от бюджета на структурните фондове на ЕС. Всички инвестиции ще стъпят и на измененията в Закона за регионално развитие, които се подготвят в момента. Целта е да се въведе нов подход за въздействие върху регионите. Един от акцентите е да се намалят съществуващите над 380 стратегически документа, които в момента разглеждат развитието на регионите за сметка на тяхното качество и обвързването с реално финансиране. До края на годината ще бъде готов социално-икономически анализ на страната, който ще се ползва за бъдещото програмиране, каза още Николова и обясни, че той ще даде визията за състоянието на всички региони в момента и насоките как да се развиват те в бъдеще на база съществуващия потенциал и природен ресурс. Всяка община ще трябва да изготви и актуална визия и общински план за развитие, включващ и интегрираните планове за градско развитие. „Целта ни е да създадем по-силни региони, според териториален обхват, и с целенасочени въздействия, да създадем икономическо развитие и растеж. Друга промяна е свързана със създаването на регионални структури, които ще избират проектите, които ще се финансират след 2020 г.Във Видин ще бъде представена и изложбата на МРРБ „Една река – десетки райски кътчета“, стана ясно още по време на срещата. Зам.-министър Деница Николова прие поканата на областния управител Албена Георгиева в града да бъдат показани най-добрите снимки, направени по поречието на реката, преди експонирането им в София. Видин е сред градовете с най-активни участници във фотоконкурса и от там има най-много включени в изложбата снимки.", "date": "2018.07.05", "title": "Деница Николова: България е председател на Дунавската стратегия до месец октомври и работи активно по нейните приоритети"}
{"url": "http://www.cross.bg/tezhka-katastrofa-s-postradali-v-sofiya-1578487.html", "text": "/КРОСС/ Тежка катастрофа е станала в София. Точното място на инцидента е бул. „Сливница“.Два автомобила са се ударили пред бензиностанция. Пострадали са 4 човека, съобщава BG On Air TV.Инцидентът е предизвикал задръствания.", "date": "2018.07.05", "title": "Тежка катастрофа с пострадали в София"}
{"url": "http://www.cross.bg/pomosht-bulgariya-zakona-1578483.html", "text": "/КРОСС/ Парламентарната група на \"БСП за България\" също внесе в парламента депозирания от омбудсмана Мая Манолова проект на закона за личната помощ. Това стана ясно на обществено обсъждане на документа, което се провежда на парламентарната социална комисия. В началото на седмицата проектът беше внесен и от депутатите от \"Воля\".Преди началото на заседанието национално представени организации на и за хората с увреждания излязоха на протест срещу проекта. Председателят на Съюза на слепите Васил Долапчиев заяви: \"Законът има изключително много дефекти. Първо,  не е правилно определена целевата група, второ, в закона няма никакви ясни критерии кои лица ще имат право на лична помощ. В мотивите и финансовите разчети, които са приложени се стъпва на различни цифри, които ние считаме  за абсолютно нереалистични. В България има около 88 хиляди граждани с чужда помощ. Нашите разчети са, че между 130 милиона годишно ще трябва само за един час да се ползва услугата, ако те ползват повече часове, сумата нараства на милиард\".За участие в разговорите са поканени вицепремиерът Валери Симеонов, социалният министър Бисер Петков, представители на финансовото министерство и на Националния съвет за интеграция на хората с увреждания.", "date": "2018.07.05", "title": "\"БСП за България\" също внесе в парламента проектозакона за личната помощ на Мая Манолова"}
{"url": "http://www.cross.bg/makedoniya-dogovora-gurtziya-1578482.html", "text": "/КРОСС/ Парламентът на Македония прие за втори път договора за името, сключен със съседна Гърция, предаде македонската информационна агенция Мафакс.В 120-местния парламент 69 депутати гласуваха „за“ и един „против“ закона за ратифициране на договора, предвиждащ страната да бъде преименувана на Република Северна Македония.Текстът веднъж вече бе подкрепен от депутатите преди две седмици, но македонският президент Георге Иванов отказа да го подпише.Както и при предишното гласуване всички депутати от опозиционната партия  ВМРО-ДПМНЕ, която нарича документа „капитулация за Македония“, бойкотира вота.В обръщение към депутатите външният министър Никола Димитров отхвърли твърденията на президента, че е застрашена идентичността на Македония. „Това не само не застрашава македонската национална идентичност, македонската нация и език, а ги утвърждава, както никога досега“, каза той.Министър Димитров добави, че след това гласуване президентът е длъжен да подпише указ за ратификация на договора.Последна дума по споразумението с Гърция ще имат гражданите на Македония, които ще гласуват за одобряването му на референдум наесен.", "date": "2018.07.05", "title": "Парламентът на Македония ратифицира за втори път договора с Гърция за името"}
{"url": "http://www.cross.bg/kaloyan-rukata-bila-1578472.html", "text": "/КРОСС/11-годишният Калоян изгори ръката си, изпълнявайки инструкциите на предизвикателството „Сол и лед“, което то открило съвсем свободно в интернет, стана ясно в сутрешния блок на Нова телевизия. Днес Калоян вече е претърпял три интервенции. Предстои му четвърта в „Пирогов“.Заради предизвикателството той ще има белези за цял живот.При тази игра е трябвало детето да си посоли със сол ръката, а след това да сложи отгоре лед. Калоян е направил три пъти това. Идеята на играта била да се разбере колко е висок прагът на болка.В следствие на експеримента, Калоян е получил синина на ръката си, а после и големи мехури. В „Пирогов“ лекарите са установили, че момчето е с тежка форма на измръзване, тъй като при смесването на сол и лед се получава химична реакция, при която температурата пада до -21 градуса.В друга игра момиче и нейни приятели са търсили съкровища като едното от тях ги е отвела на северната скорстна тангента на София, където децата са го търси между мантинелите. Играта била със скрити съкровища из града като наградите били телефони, пари или компютърни части а всеки намерил наградата е трябвало да остави друга в съндъчето. И двете игри са изключително опасни, експерти съветват родителите да следят с какво се занимават децата им.", "date": "2018.07.05", "title": "Нови интернет игри осакатяват деца"}
{"url": "http://www.cross.bg/segev-iran-izrael-1578463.html", "text": "/КРОСС/ Бивш министър в израелското правителство бе изправен днес пред съд в Ерусалим по обвинения в шпионаж за Иран в процес, за който има малко детайли от съображение за сигурност, предаде АФП.Гонен Сегев – министър на енергетиката и инфраструктурата в периода 1995-1996 г. – е обвинени в „шпионаж срещу държавата Израел, съдействане на врага по време на война и предаване на информация с намерение да се навреди на държавната сигурност“.На журналисти не е позволен достъп до съдебните заседания, които ще се водят при закрити врата. По-голямата част от обвинителния акт бе редактиран при публикуване на публичната му версия.Адвокати на Сегев се оплакват, че повечето детайли по обвиненията са под наложена от държавата тайна, а малкото огласени създават грешни впечатления.Сегев е обвинен, че предал на Иран „информация, свързана с енергийния пазар, обекти на сигурността в Израел, сгради и участници в политически органи и органи по сигурността…“, докато живеел в Нигерия от 2012 г. до ареста му на израелското летище „Бен Гурион“ през месец май тази година.Обвинен е още, че пътувал до Иран за среща с водещите си офицери.Сегев, който бе министър в правителството на Партията на труда на Ицхак Рабин след напускането на крайната десница и подкрепата на мирното споразумение с палестинците „Осло II“, е излежал присъда по наказателни обвинения.През 2004 г. той бе обвинен в опит за нелегален внос в Израел от Холандия на 30 000 таблетки екстази с помощта на дипломатически паспорт с фалшифицирана дата на изтичането му. През следващата година той се призна за виновен – като част от постигане на споразумение.", "date": "2018.07.05", "title": "Съдят израелски ексминистър за шпионаж в полза на Иран"}
{"url": "http://www.cross.bg/grypa-iznydvane-momenta-1578468.html", "text": "/КРОСС/ Задържаната на 3 юли група е била създадена с цел изнудване, лихварска дейност и изпълнение на поръчки, посочи  прокурор Лидия Манолова на брифинг в Специализираната прокуратура, в който участваха наблюдаващият прокурор Камен Господинов и служител на отдел „Контратероризъм“ в ГДБОП. Поводът бе проведената на 3 юли т.г. успешна операция  на територията на София, Приморско и Белово, в рамките на която бяха задържани трима от участниците в престъпната група, включително и ръководителят им. Четвъртият участник в момента е в Бургаския затвор, където изтърпява присъда за незаконно притежание на оръжие.Според събраните до момента данни, групата се е занимавала само с изнудвания, решавала е чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за \"наказателни акции\" срещу конкретни хора, или е възлагала изпълнението им на трети лица. Няма връзка между задържаната група за изнудване и убийството на данъчния инспектор, до момента е установено, че й е било възложено той да бъде сплашен с палежи и побой, но не и убийството му, съобщиха от прокуратурата.Работата по документирането на цялостната престъпна дейност на обвиняемите продължава под ръководството на Специализираната прокуратура. \n\t\t\t\t\t", "date": "2018.07.05", "title": "ГДБОП продължава работата срещу групата за изнудване (Видео)"}
{"url": "http://www.cross.bg/bulgariya-napitki-promishlenost-1578469.html", "text": "/КРОСС/Днес в зала Сердика в Гранд хотел София се състоя пресконференция на Сдружение \"Храни и напитки България\".Единадесет от най-големите компании в областта на хранително-вкусовата промишленост в България - Данон Сердика АД, Девин ЕАД, Интерснак България ЕООД, Кока-Кола България ЕООД, Кока-Кола Хеленик Ботълинг Къмпани България АД, Куадрант Бевъриджис АД, Марс Инкорпорейтед България ЕООД, Монделийз България ЕООД, Нестле България АД, Престиж-96 АД, Якобс Дау Егбертс БГ ЕООД, обединиха своите усилия и създадоха браншово сдружение „Храни и напитки България\".Основната цел на сдружението е в условията на пълна прозрачност да работи за създаването на по-благоприятна среда за развитие на хранителната индустрия в България, като обединява и представлява интересите на български и чуждестранни производители, дистрибутори и вносители на храни и напитки.              Само преди дни сдружението е прието за член на FoodDrinkEurope, най-голямата организация в Европа в сектора хранителна промишленост. Новината съобщи лично генералният директор на организацията госпожа Мела Фреуен. FoodDrinkEurope представлява интересите на своите членове пред европейските институции по съществени теми като безопасност на храните, здравословно хранене, опазване на околната среда, конкурентност, потребителско доверие.Според г-жа Светла Лесова, председател на управителния съвет на сдружение „Храни и напитки България\", нуждата от подобно сдружение става все по-отчетлива през последните години, когато в дневния ред на обществото се поставят редица въпроси като правилното хранене, стандартите за качество на храните, информираността на потребителите.„Всички ние, като отговорни компании, сме поставили във фокуса на нашето внимание интереса на потребителя. Днес повече от всякога потребителите се интересуват от храната, която консумират и ние вярваме, че е важно за обществото да може да следи градивен диалог между бизнеса и институциите по всички теми. Експертизата ни би допринесла за намиране на правилните решения, а чрез засилване на саморегулацията в сектора ще докажем, че сме и отговорни\"\", сподели г-жа Лесова.Учредителите на сдружението очакват в най-скоро време към тях да се присъединят и други представители на хранителната промишленост, за да могат обединени да участват в създаването на регулаторната рамка, която пряко засяга тяхното развитие.„Искаме да приобщим към дейността ни компании от всички сектори на отрасла - млечни, местни, хлебопроизводители, сладкари, производители на безалкохолни напитки. - подчерта Яна Иванова, изпълнителен директор на сдружение „Храни и напитки България\". \"Вярваме, че само заедно ще можем да намерим най-верния баланс и най-полезните за обществото и потребителя решения, като обединим опит, усилия и желание да работим за подобряване на икономическата среда и благосъстоянието на България.\"„Ще говорим за всички проблеми в сектора, няма да избягваме от въпросите – увери Яна Иванова.На въпроса кой финансира сдружението Иванова отговори: „Имаме Устав на дружеството и финансирането на сдружението е само от членски внос’’.Иванова подчерта, че преди няколко дни сдружението е станало и член на Европейската организация FoodDrinkEurope. Това беше една от причините на учредяването да присъства и генералният директор на сдружение „Храни и напитки Европа“ Мела Фреуен, която засегна част от проблемите на европейския пазар.Един от тях е фрагментирането на пазара в Европа. В Италия и Франция например има закон за етикета, от който трябва да става ясно какъв е произходът на месото или млякото.Това нарушава правилата и свободата на единния пазар. В други страни пък налагат данъци върху определени стоки“, каза Фреуен.„Много съжалявам за политиката водена от Доналд Тръмп” – подчерта Фреуен. За съжаление Европейския съюз се съпротивлява и става една борба и много често хранителна промишленост е жертва на такива конфликти. Видяхме го срещу Русия, ние пострадахме от санкциите срещу Русия както и хранителна промишленост.Фреуен засегна и темата с пластмасите и заедно с българските си партньори се обединиха около тезата, че трябва да се работи в посока пластмасата да не е за еднократна употреба, а да се рециклира и в България. ", "date": "2018.07.05", "title": "Сдружение \"Храни и напитки България\" ще обединява интересите на Хранително - вкусовата промишленост"}
{"url": "http://www.cross.bg/vitanov-stydena-vodoema-1578462.html", "text": "/КРОСС/ Започна контролирано изпускане на пернишкия язовир \"Студена\", съобщи управителят на ВиК-Перник Иван Витанов. Мярката се предприема, за да се осигури достатъчно свободен обем във водоема. След вчерашния дъжд обемът на водоема се е увеличил с близо 196 хиляди кубически метра. На този етап няма опасност от преливане на река Струма, каза Витанов. Множество сигнали са постъпили в дружеството след снощният порой. Екипи на ВиК са помагали на пожарната при отводняването на критични точки в града. Днес ще бъдат отводнявани частни имоти.", "date": "2018.07.05", "title": "Започна контролирано изпускане на пернишкия язовир \"Студена\""}
{"url": "http://www.cross.bg/deloto-mesetza-desislava-1578477.html", "text": "/КРОСС/ Обвинената в корупция кметица на столичния район „Младост” Десислава Иванчева остава в ареста, реши Апелативният специализиран съд.Магистратите обаче не приеха твърдението на прокуратурата, че има опасност тя да извърши друго престъпление.Разследването по случая е завършило и другата седмица материалите по него ще бъдат предадени на защитата в сградата на следствието, стана ясно днес.В срок от 2 месеца делото трябва да влезе в съда.", "date": "2018.07.05", "title": "Десислава Иванчева остава в ареста, след 2 месеца делото й влиза в съда"}
{"url": "http://www.cross.bg/ronaldo-real-chasove-1578474.html", "text": "/КРОСС/ Трансферът на Кристиано Роналдо от \"Реал\" Мадрид в \"Ювентус\" ще бъде обявен до часове. Това твърди португалското издание \"Рекорд\", което е приближено до футболиста и често първо разпространява новините около него.Според авторите Роналдо е приел офертата от 30 млн. евро на сезон и е преминал медицински прегледи в Мюнхен. За неговите услуги от \"Ювентус\" ще заплатят на испанския гранд трансферна цена в размер на 100 млн. евро.Португалецът ще подпише договор за 4 години. Роналдо загатна, че може да напусне \"Реал\" Мадрид минути, след като спечели с тима четвъртия си трофей от Шампионската лига. Той е футболист на \"белите\" от 2009 г. насам, след като премина на \"Сантиаго Бернабеу\" от \"Манчестър Юнайтед\".Слуховете гласят, че разколът между Ронално и ръководството на \"Реал\" е настъпил заради несъответствието в исканата и предлаганата сума в новия договор на португалеца.", "date": "2018.07.05", "title": "\"Рекорд\": \"Юве\" обявява трансфера на Роналдо до часове"}
{"url": "http://www.cross.bg/ruka-akland-chovek-1578461.html", "text": "/КРОСС/ През 2006 г. Найджъл Акланд остава без дясната си ръка при инцидент в цех за благородни метали. След много трудности, той се сдобива с бионична ръка, която се контролира чрез диоди от тялото му. Акланд ползва тази ръка от 2011 – началото на 2012 г., когато е бил първият човек в света, който е имал такава ръка.Повечето технологии ни правят по-малко хора, въпреки че са улеснение, казва Акланд: „Не мисля, че човечеството ще стигне до времената на терминаторите, но ние използваме технологията толкова много, че започваме да забравяме своята човечност. Точно тази ръка ми напомня, че аз съм човек и ме прави да се чувствам повече човек, защото имам повече емпатия. Технологията няма да ни направи повече хора, ако заменим всички наши органи. Оставането ни човеци минава през запазването на душата“.Акланд иска да се намери начин, така че бионичната му ръка да се зарежда от слънцето:„Това би било наистина много полезно, но те не го правят, защото искат да произвеждат неща, които те мислят, че биха помогнали. Много малко биха се допитали до хората, на които всъщност искат да помогнат. Казаха ми, че ще ми инсталират сензор за чувствителност. Това за някои хора е важно. Бих могъл да имам усещане за допир, но това би удвоило цената, а аз не мога да си го позволя. Ако например обаче нямате ръце изобщо, тогава усещането за допир ще е много важно“.Има поне 6 млн. души, на които им липсва ръка или част от нея, посочи Акланд и добави: \"Те са там, просто трябва да си вдигнете главите, да се огледате и да смените начина на мислене. Вместо да правите печалба, просто трябва да направите промяна. Това е моят свят – този, който прави промяната. Вярвам, че ако използваме иновациите и технологията по правилния начин, можем да направим света много хубав за всеки, който живее в него. Ако я използваме неправилно, просто можем да пропаднем много надълбоко“.", "date": "2018.07.05", "title": "Найджъл Акланд: Оставането ни човеци минава през запазването на душата"}
{"url": "http://www.cross.bg/pyftev-otbranata-beshe-1578470.html", "text": "/КРОСС/ Ефрейтор Пламен Пуфтев от състава на 101-ви алпийски полк беше награден днес, 5 юли, от министъра на отбраната с награден знак „За военна доблест”–трета степен за отличната психическа устойчивост, подготовка и адекватни действия при оказване на първа помощ на пострадал при катастрофа. Отличието беше връчено от началника на политическия кабинет на министъра на отбраната Илия Налбантов.Церемонията се състоя пред личния състав на полка и на нея присъстваха  председателят на Общинския съвет на град Смолян Димитър Кръстанов, заместник-областният управител Андриян Петров и кметът на с. Търън Явор Говедаров. На 7 юни 2018 г. около 19.00 ч. в село Търън, община Смолян става тежко пътно-транспортно произшествие. Водач на лек автомобил блъска водач на микробус, който сменя спукана гума. Ефрейтор Пуфтев, който се намира в центъра на селото, научавайки за катастрофата се отправя с личния си автомобил към мястото на инцидент. Военнослужещият успява с турникет и подръчни средства да спре тежката кръвозагуба на пострадалия гражданин, който е с откъснати крайници.Благодарение на бързата и адекватна намеса на ефрейтор Пуфтев състоянието на пострадалия мъж е стабилизирано до пристигането на медицинския екип. За съжаление, вследствие на тежките травми на главата и коремната област при проведените операции след около 6 - 8 часа в болницата пострадалият почива.", "date": "2018.07.05", "title": "Военнослужещ от Сухопътните войски беше награден от министъра на отбраната"}
{"url": "http://www.cross.bg/reformata-internet-glasyvane-1578478.html", "text": "/КРОСС/ Европейският парламент отхвърли спорната реформа на авторското право в ЕС, предаде Франс прес.От 627 евродепутати, които днес присъстваха в пленарната зала в Страсбург, против текста се обявиха 318 от тях, а за – 278. 31 депутати се въздържаха от гласуване.Сред критиците на реформата бяха интернет гиганти и експерти като основателят на Уикипедия Джими Уелс, изобретателят на световната мрежа Тим Бърнърс-Лий, експертът по мрежова неутралност Тим Ву, Винт Сърф, смятан за един от бащите на интернет и др., припомни Ройтерс.Агенцията допълни, че сред защитниците на реформата бяха медийни компании и творци, като Пол Маккартни. Срещу реформата се обявиха защитници на свободите в интернет, допълва още Франс прес.Това гласуване означава, че ЕП не може все още да започне преговори за реформата със страните членки и с Европейската комисия. Текстът трябва отново да бъде обсъден от депутатите преди да бъде подложен на ново гласуване през септември.\"Днешното гласуване е победа за демокрацията\", се казва след вота в изявление на групата ГАФА, обединяваща интернет гигантите „Гугъл”, „Епъл”, „Фейсбук” и „Амазон”.Много силно лобиране от няколко месеца съпътства тази реформа, противопоставила създателите на съдържание от целия свят (кино, медии и музика) и цифровите гиганти и защитниците на свободата в интернет.Основната цел на реформата, предложена през септември 2016 г. от ЕК, е да модернизира авторското право в ерата на цифровата революция. Последното законодателство по въпроса датира от 2001 г. Идеята на реформата е да задължи платформи като „ЮТюб” да възнаграждават по-добре създателите на съдържание. Текстът правеше платформите отговорни и за съдържанието, което качват в интернет техните потребители.В знак на протест Уикипедия, която се страхува, че директивата с реформата ще ограничи онлайн свободата, не беше достъпна в поне три страни вчера.Директивата предвижда и създаването на ново \"сродно право\" за издателите на печатни издания и на агенциите. То ще даде възможност да се заплаща на вестниците, списанията и на информационните агенции, когато тяхната продукция се използват повторно онлайн.Според групата ГАФА, както според европейски депутати либерали и еколози, а и според юристи, този проект ще благоприятства най-известните прес групи в ущърб на независимите медии и на стартиращите компании, като това ще е съпровождано и от риск за намаляване на свободата на слово.", "date": "2018.07.05", "title": "Европейският парламент отхвърли реформата за авторското право в ЕС"}
{"url": "http://www.cross.bg/petrolni-godina-kontrabandata-1578456.html", "text": "/КРОСС/ Най-голямата компания у нас, „Лукойл” от години се опитва да си направи личен закон. Накрая успя. Двайсетина представители от цялата политическа парламентарна каста внесе проекта за обсъждане в Парламента, съобщава БНР. Кой казва, че у нас няма политически консенсус. Зад документа стои и Българската газова и петролна асоциация. Неин шеф е шефът на тукашния „Лукойл”. В България има над 400 фирми, които внасят, продават или превозват петролни продукти. Три от тях са в първата десятка на икономическата ни статистика. Малко по-нататък ги следват още три. Другите, дребните, според тях им пречат. Мотивите на вносителите, щедро поддържани от едрите, са че така ще се изсветли сектора и предлагат непосилни за малките на пазара финансови изисквания. Позовават се на данни от 2015 година, когато според тях контрабандата с горива била близо 30%. Наскоро от много, много високо министерско място се рече, че контрабандата у нас, най-общо казано е овладяна.Но да се върнем към сектора. Комисията за защита на конкуренцията почти всяка година вижда картел при ценообразуването на големите петролни компании у нас. Но те затова са големи, за да са недосегаеми и от законодатели и от законоприложители. Този картел държи близо 80% от пазара. Вероятно не стига. Защото от къде накъде малки фирмички ще продават другите 20%.", "date": "2018.07.05", "title": "За горивата и техния парламентарен консенсус"}
{"url": "http://www.cross.bg/kontzesiyata-tehnologii-informatzionnite-1578467.html", "text": "/КРОСС/ Днес, 5 юли 2018 г., в „Официален вестник“ на Европейския съюз е публикувано обявлението за възлагане на концесия на летище София. Номерът на публикацията е 2018/S 127-290417.След публикуването на обявлението, Министерството на транспорта, информационните технологии и съобщенията има правото и задължението да осигури пълен и безпрепятствен достъп до документацията за концесията, така, както е посочена по-долу. Целта е да се осигури равен и едновременен достъп до условията за концесията на всички потенциални инвеститори. Информацията, свързана с концесията на летище София (решението на министъра на транспорта, информационните технологии и съобщенията за откриване на процедурата; решението на Министерския съвет за одобряване на решението на министъра на транспорта, информационните технологии и съобщенията; обявлението за откриване на процедурата; обосновката за концесията; документацията за концесията, включително проекта на концесионен договор), може да бъде намеренa в Националния концесионен регистър, който се поддържа на страницата на Министерския съвет. Достъпът до Националния концесионен регистър е неограничен. С посочените по-горе действия Министерството на транспорта, информационните технологии и съобщенията стриктно спази Закона за концесиите, който изисква информацията за концесията да бъде публикувана след публикуване на Обявлението в „Официален вестник“ на Европейския съюз. Информацията, която е достъпна от Националния концесионен регистър, поддържан на интернет страницата на Министерския съвет, ще може да бъде намерена и на интернет страницата на Министерството на транспорта, информационните технологии и съобщенията, до края на днешния ден.Подчертаваме, че публично достъпните за концесията на летище София документи са изготвени на база на анализите на Световната банка, в сътрудничество с Европейската банка за възстановяване и развитие. Изводите и препоръките от посочените анализи са залегнали в изброените по-горе документи.", "date": "2018.07.05", "title": "Обявлението за концесията на летище София е публикувано в “Официален вестник” на ЕС"}
{"url": "http://www.cross.bg/technost-avtokushta-zapalitelna-1578457.html", "text": "/КРОСС/ Неизвестни са хвърлили бутилка със запалителна течност в автокъща в ж.к. \"Христо Смирненски\" в София. Инцидентът е станал през изминалата нощ. От огъня са пострадали няколко автомобила. Извършителите се издирват от полицията.", "date": "2018.07.05", "title": "Неизвестни са хвърлили бутилка със запалителна течност в автокъща в София"}
{"url": "http://www.cross.bg/novichok-yolus-skripal-1578458.html", "text": "/КРОСС/ Във Великобритания министърът, отговарящ за сигурността Бен Уолъс, заяви, че случаят с отравянето с „Новичок“ на двойката от Еймсбъри не се смята за нападение срещу тях, а е следствие на използването на веществото срещу Юлия и Сергей Скрипал преди четири месеца. Висока активност се наблюдава във висшите кръгове на властта, след като през нощта от отдела за борба с тероризма съобщиха, че лабораторната проба показва, че веществото, с което са имали досег Доун Стърджес и Чарли Роули, е „Новичок“. Това незабавно извади на преден план сигурността на гражданите, които след случилото се през март с Юлия и Сергей Скрипал бяха уверени, че потенциалните огнища на зараза с „Новичок“ в Солсбъри са почистени. Кабинетът провежда извънредно заседание под председателството на министъра на вътрешните работи Саджид Джавид, а преди малко министърът по въпросите на сигурността Бен Уолъс каза: \"Работната линия на разследването е, че тези хора не са свързани със Скрипал. Това не е било нападение срещу тях“.Уолъс изтъкна, че най-голямото предизвикателство е, че не е известна пълната картина на това, което се е случило в деня преди, в деня на и в деня след нападението срещу Юлия и Сергей Скрипал. А това явно пречи да се установи къде още може да има остатъци от „Новичок“. Запитан дали новият случай с „Новичок“ ще има отражение върху световното първенство по футбол, провеждано в Русия, Уолъс отговори, че позицията на правителството е ясна: Световното не е за политика и политически лидери.", "date": "2018.07.05", "title": "Бен Уолъс: Случаят с отравянето с „Новичок“ на двойката от Еймсбъри не се смята за нападение срещу тях"}
{"url": "http://www.cross.bg/gerb-nyama-bezdimnite-1578453.html", "text": "/КРОСС/ ГЕРБ няма да оттегли спорния законопроект за акциза върху бездимните цигари. Това обяви председателят на парламентарната група на ГЕРБ Цветан Цветанов на съвместен брифинг с Обединените патриоти.Предложението за акциза беше внесено от ГЕРБ с мотива, че така ще се съберат допълнителни приходи в бюджета - 12-13 млн. лв.От ВМРО и „Атака” – две от партиите в Обединени патриоти, обявиха, че няма да подкрепят ГЕРБ и ще гласуват против предложението. Само третата партия в коалицията – НФСБ, подкрепи идеята за по-висок акциз.Това поведение на коалиционния партньор разгневи премиера Бойко Борисов и от Солун вчера той обяви, че проектът ще бъде оттеглен. От думите на Цветанов днес стана ясно, че от ГЕРБ отчитат нарушената комуникация с коалиционните партньори по тази тема и отлагат обсъждането на законопроекта в парламентарните комисии.Най-вероятно ще бъде предложено акцизът за бездимните цигари да е 50% от този върху стандартните.", "date": "2018.07.05", "title": "Предпоследно: ГЕРБ няма да оттегли законопроекта за акциз за бездимните цигари"}
{"url": "http://www.cross.bg/siriya-lavrov-teritoriyata-1578464.html", "text": "/КРОСС/ Министърът на външните работи на Русия Сергей Лавров в сряда проведе разговори с йорданския си колега Айман Сафади в Москва. Главната тема на разговорите е била ситуацията в южната част на Сирия, на първо място помощта за бежанците в района на границата между Сирия и Йордания, пише руският вестник „Коммерсант“, цитиран от Фокус.Сафади е подчертал, че на границата са струпани десетки камиони, чакащи разрешение от Дамаск за влизането на територията на Сирия. Външният министър даде да се разбере, че Москва може да помогне в разрешаването на проблема – ако убеди сирийските власти да пропусне камионите на своя територия. За руската страна разговорите се превърнаха в още една възможност да напомнят на партньорите си за задълженията им в борбата с тероризма в Сирия.Сергей Лавров е започнал пресконференцията с думите, че е обсъдил със своя колега въпроса, който „остава предмет на особено безпокойство за Йордания“. Става въпрос за около 1,3 милиона бежанци, които за годините на сирийския конфликт са се озовали на територията на Йордания, и десетки хиляди разселени лица от събралите се в последните две седмици в района на сирийско-йорданската граница, след като на Юг Сирия започна нова операция на проправителствените си сили за възвръщането на територията под контрола на Дамаск.По думите на Лавров, операцията е отговорът на сирийската армия и руските въоръжени сили на активизацията на бунтовническата терористична групировка „Джебхат ан-Нусра“, която „контролира 40% от териториите в югозападната зона за деескалация“.Аман, който не се справя с наплива на бежанци, наскоро затвори границата си, но не се отказва от предоставянето на хуманитарна помощ. Но за влизането на десетки камиони с продоволствия и медикаменти на територията на Сирия, е необходимо разрешението на сирийските власти. Те не го дават, защото считат че йорданците поддържат въоръжената опозиция и бунтовниците от „Джебхат ан-Нусра“ – разлика между двете не се прави от Дамаск.След като говорителят на руското външно министерство Мария Захарова обяви пресконференцията за приключена, йорданският министър отново взе думата и заяви, че неговата страна очаква от Дамаск разрешение за пропуск на хуманитарни стоки през границата.„Част от споразуменията, които зависят от Русия, в значителна степен са изпълнени. Сега трябва да говорим за това, което нашите партньори са направили и което обещаха да направят“, заяви Лавров. По думите му САЩ са поели задължението да се договорят с опозиционните сили, контролирани от Вашингтон, за да се освободят от терористите, но това не винаги работи и понякога води до обратния ефект. Изглежда, че примирието, на което се надява Аман, ще настъпи едва когато сирийската армия напълно си върне контрола над южната част на Сирия.", "date": "2018.07.05", "title": "Лавров: Йордания си пробива път в Сирия през Русия"}
{"url": "http://www.cross.bg/zakonoproekt-stoiinev-finansite-1578465.html", "text": "/КРОСС/ „Защо гласуваме закони, които трябва да променяме? В комисия стана ясно, че Законът за дружествата със специална инвестиционна цел трябва да бъде преработен“. Това заяви зам.-председателят на ПГ на „БСП за България“ Драгомир Стойнев от парламентарната трибуна. Той попита кое налага това бързане, още сега да се гласува законопроектът, при положение, че има огромно становище на Комисията по финансов надзор, в което се казва, че подобен законопроект ще бъде внесен от самата комисия, съгласуван с всички и че има конкретни забележки по внесения законопроект.„Ако управляващите не се съобразяват с мнението на комисията, то Министерството на финансите пише: „По част от предложенията, включени в представения за становище законопроект, имаме сериозни притеснения и принципни резерви и считаме, че е необходимо до бъдат ревизирани“, посочи Стойнев. „Ако вие не уважавате и не вярвате на собственото си министерство на финансите, това е друг въпрос“, допълни той.„Като опозиция подкрепяме всеки един закон, който е изчистен, добър за българската икономика, не е лобистки и ще подпомогне свободната конкуренция. Управляващите винаги ще получат подкрепа в наше лице. Но когато сериозни институции- като Комисията за финансов надзор, Министерството на финансите дават становища, че трябва да се преработва този законопроект, това бързане поражда съмнения“, коментира народният представител. Той подчерта, че се прави всичко необходимо за развитието на капиталовия пазар.„Управляващите искат да приемем един законопроект с ясното съзнание, че той трябва да бъде променен след 2 месеца. Нещо повече – ще има директива, която влиза в сила от 1.01.2019 г. и ние ще трябва изцяло да се съобразим с нея“, каза още Стойнев. Според него някой трябва да обясни- защо се бърза толкова и предположи, че има нещо лобистко.", "date": "2018.07.05", "title": "Драгомир Стойнев към управляващите: Защо бързате да гласуваме закон, който трябва да бъде променен?"}
{"url": "http://www.cross.bg/informatziya-iioncheva-kontzesiya-1578466.html", "text": "/КРОСС/ „Министерският съвет и Министерство на транспорта отказват да предоставят на българския парламент информация за условията на отдаване на концесия на Летище „София”, както и за докладите и анализите, които Световната банка и Европейската банка за възстановяване и развитие са направили за състоянието на летището.\" Това заяви пред медиите в парламнета говорителят на ПГ на „БСП за България” Елена Йончева. По думите й това е неприемливо и показва, че тази концесия е нагласена и има предварително избран победител. „Летище „София” е печелившо и трябва да се запитаме- кое налага едно печелившо предприетие да бъде отдадено на концесия, особено когато касае и българската национална сигурност”, подчерта тя.   Йончева заяви, че се е появила информация, че се подготвя спечелването на тази концесия от една съседна на България държава. „Получихме информация, че се готви драстично съкращение на служителите на летището, които са били заплашвани да мълчат, за да не бъдат уволнени още сега, както и за увеличение на цените на услуги”, коментира говорителят на ПГ на левицата. Елена Йончева заяви, че БСП ще обжалва във Върховния административен съд отказа на правителството да предостави на българския парламент информация за условията на концесиониране на Летище „София”. „Днес внесохме проект на решение, с което да се възложи на Министерство на транспорта да прекрати откритата вече процедура на концесията. Подготвяме законодателни промени, с които да се забранява обектите, които касаят българската национална сигурност и такива, които са в списъка на забранените за приватизация обекти, да бъдат отдават на концесия”, информира Елена Йончева. ", "date": "2018.07.05", "title": "Елена Йончева: Даваме отказа на МС да даде информация на концесията на Летище „София” на ВАС "}
{"url": "http://www.cross.bg/suvet-biser-izbran-1578460.html", "text": "/КРОСС/ На свое заседание, проведено на 5 юли 2018 г., Надзорният съвет на Националния осигурителен институт (НОИ) избра ново ръководство.За председател на ръководния орган на институцията бе избран министърът на труда и социалната политика Бисер Петков. Като представител на национално представените синдикални организации президентът на КТ „Подкрепа“ Димитър Манолов застава на поста заместник-председател на съвета, а заместник-председател от квотата на работодателите ще бъде избран на следващото заседание на Надзора.Съгласно разпоредбите на Кодекса за социално осигуряване председателството на Надзорния съвет на НОИ е с мандат една година и се предава на ротационен принцип между трите страни, участващи в него – изпълнителна власт, работодатели и синдикати.", "date": "2018.07.05", "title": "Бисер Петков е новият председател на Надзорния съвет на НОИ "}
{"url": "http://www.cross.bg/pensiite-preizchislyavane-organizatzii-1578459.html", "text": "/КРОСС/ Две пенсионерски организации излязоха на протест пред Народното събрание с искане за преизчисляване и увеличение на пенсиите. Организатори са  Национална инициатива Социална солидарност и Съюз на пенсионерите 2004. Ето от какво са недоволни те: \"Искаме преизчисляване на пенсиите на българските пенсионери със средномесечния доход за 2017 година. Нека политиците да преценят какво могат да направят\".\"Протестирам, защото пенсията за 50 години трудов стаж първа категория ми е 300 лева. С какво да си купя лекарствата, аз съм инвалид първа група\", споделят пенсионери.*Снимка : Архив", "date": "2018.07.05", "title": "Две пенсионерски организации протестираха пред НС с искане за преизчисляване на пенсиите"}
{"url": "http://www.cross.bg/kresna-obshtina-kycheta-1578445.html", "text": "/КРОСС/ Кучета от приюта в Благоевград са изхвърлени край Кресна. За случая Соня Георгиева е пряк свидетел на това как пикап с логото на община Благоевград изхвърля 17 кучета в района на село Стара Кресна.  Подава и сигнал.„Сигналът беше подаден на нашия дежурен в общината, че в района на Стара Кресна има изсипани 15 кучета. Отидохме на място, наистина кечетата бяха там, на тях имаше ушни марки с номера”, обяви Валентин Стоичков, зам.-кмет на община Кресна.По закон бездомните кучета се събират, обезпаразитяват и кастрират, след което се връщат на мястото, от което са взети. От община Кресна са категорични, че броят на изхвърлените тук кучета надхвърля този на предварително събраните.По думите на управителя на приюта в Благоевград Илиана Балева „нещата са преекспонирани”, защото в пикапа на приюта няма как да се съберат 17 кучето. Нямало как и да бъдат „изсипани”, защото не били упоени – животните сами слезли от колата. Твърди, че грешката е еднолична – на служител във фирмата, който проявил самоинициатива.За Соня Георгиева случката е доказателство за нехуманно отношение към бездомните животни.От община Благоевград са поискали писмено обяснение от фирмата и ще преценят дали да преразгледат договора с нея.Явор Гечев от фондация „Четири лапи“ коментира в предаването „Тази сутрин” на bTV, че това определено не може да се нарече самоинициатива на един човек и се случва често в цялата страна. Той сподели, че постоянно получават такива сигнали, за разселване на кучета от една община в друга община.", "date": "2018.07.05", "title": "Кучета от приюта в Благоевград са изхвърлените край Кресна"}
{"url": "http://www.cross.bg/kaloyan-pargov-suyuz-1578449.html", "text": "/КРОСС/ Пътят на България е през ERM II към валутния съюз, но трябва да влезем едва тогава, когато положението вътре се успокои, казва лидерът на БСП - София. Банковият съюз има нужда от спешна реформа. Това коментира лидерът на БСП – София Калоян Паргов по повод предстоящото официално внасяне на документите за кандидатстване на България за чакалнята на еврозоната, т.нар. механизъм ERM II. Определената за това дата е 12-и юли. \"По принцип, присъединяването на България към еврото е важно, коментира Калоян Паргов. - В момента полагаме сизифовски усилия да влезем в еврозоната, а в същото време там има сериозни проблеми. Не са ясни перспективите на еврозоната и единната валута. Безспорно е, че пътят на България е през ERM II към валутния съюз, но трябва да влезем едва тогава, когато положението вътре се успокои\". Калоян Паргов даде за пример Италия, която иска радикални промени и заплашва, че ще се откаже от еврото, ако те не бъдат направени. „За държави като Италия участието в Еврозоната отнема два ключови механизма – определяне на основния лихвен процент и обменния курс на валутата“. Според лидера на БСП – София еврото все още не успява да постигне основната си цел – да обедини държавите в съюза. „То беше създадено за обединяване на икономиките в ЕС и повишаване на просперитета. Реално обаче разделението между страните в ЕС продължава да е голямо, особено между кредиторите и кредитополучателите. Този факт се отразява и върху решаването на другите проблеми в общонстта – миграцията и защитата на границите, които са кризисни за Гърция и Италия“, коментира Калоян Паргов. Той припомни, че един от основните съществуващи проблеми, който е признат от всички, е свързан с Банковия съюз. „Той се нуждае от реформа, категоричен е лидерът на столичните социалисти. - Тя обаче се бави по най-различни причини. Една от тях е противопоставянето на Германия на тези ключови реформи, които могат да спрат изтичането на капитала от слабите икономики. Просто силните икономики в Европа нямат интерес. Една от основните критики към Валутния съюз е невъзможността да бъдат коригирани валутните курсове, а тежестта поемат членовете-длъжници, които вече страдат от забавен икономически растеж и свити доходи“. Калоян Паргов цитира нобеловия лауреат Джоузеф Стиглиц, който твърди, че има риск отделни страни да поискат да излязат от еврозоната, ако не бъдат направени нужните стъпки за подобряването й. „Той казва, че Германия или трябва да поведе реформите, или сама да го напусне. Ако това не се случи, ще трябва другите да го напуснат, обясни Паргов. - Според Стиглиц, концепцията за еврото изначално е сбъркана, тъй като не предложи нищо повече от строг контрол на дефицитите и дълговете. А това е допълнителна пречка за икономическото възстановяване. Резултатът от нея е забавено икономическо развитие на зоната, особено сериозно за по-слабите икономики“. Лидерът на БСП - София е категоричен, че диспропорциите и дисбалансите в Европейския съюз, които не намаляват, водят след себе си много големи проблеми. \"Въпреки общия растеж и кохезионните напъни, разликата и дистанцията между богатите и бедните страни-членки не се стопява - по отношение на БВП, на доходите, на стандарта на живот, на профила на икономиките, коментира Калоян Паргов. - Поради тази причина, изтичането на огромни потоци от квалифицирана работна сила към богатия Запад поставя под въпрос възможността на съответните страни за изпреварващи темпове на развитие и за скъсяване на дистанцията. Формира се ситуация, при която след като изчерпиха гояма част от възможните за себе си ползи от разширяването, богатите страни поставят под въпрос самата необходимост от кохезионните фондове, т.е. и от общата политика на сближаване. Времето на нетните донори като че ли изтича\". Според Калоян Паргов, ярко потвърждение за това е и не особено големият ентусиазъм, с който беше посрещната идеята за разширяване на ЕС със страните от Западните Балкани. Лидерът на столичните социалисти добави, че в Европейския съюз се оформят два центъра с две или даже повечи крила. \"Единият е Франко-Германският, около който гравитират старите страни-членки Белгия, Холандия, Дания, Люксембург, по отделни теми Испания и Португалия, донякъде Швеция и Финландия, както и Прибалтийските страни, коментира той. - Другият е Вишеградската четворка, до която все по-близо стои Австрия. Вече забелязваме как на базата на общи интереси постепенно се оформя и друга специфична конфигурация - тази на Южноевропейските държави, в която попадат Италия, Гърция, Кипър и Испания. Това са обективни процеси, породени от различията и интересите. Добре е на всички да ни е ясно, че няма изгледи в обозримо бъдеще тези различия да бъдат преодолени. Точно обратното - те ще се задълбочават\". ", "date": "2018.07.05", "title": "Калоян Паргов: Банковият съюз има нужда от спешна реформа"}
{"url": "http://www.cross.bg/varna-chasa-subota-1578446.html", "text": "/КРОСС/„Еврофутбол\" за пореден път донесе радостни емоции на футболните познавачи! Те спечелиха различни фен артикули като шапки, ключодържатели, топки и грил сетове с логото на букмейкъра по време на промоция по Черноморието. Акцията продължава до края на Мондиала. Играта не е обвързана със залог. Единственото условие за спечелването на награда е участниците да се намират на място в пункт на „Еврофутбол\" и да отговорят на предварително подготвени въпроси.               През следващите дни очарователните момичетата на „Еврофутбол\" Ви очакват във Варна и Златни пясъци:Елате да приложите футболните си знания, да спечелите награди, да се забавляваме и да гледаме мачовете от Световното първенство заедно!   ", "date": "2018.07.05", "title": "Очарователните момичета на „Еврофутбол“  ви очакват във Варна"}
{"url": "http://www.cross.bg/radev-bankomat-vzrivyavat-1578450.html", "text": "/КРОСС/ Видят ли празник - взривяват банкомат. Така вътрешният министър Валентин Радев коментира Явно не са компетентни, не искам да ги уча, но от камерите се вижда, че взривяват, наблюдават и бягат, описа инцидента Радев.България е стабилно и може би най-сигурното място на Балканите. Отговорностите и изискванията на хората към МВР са големи, каза още той повод 139-годишнината от създаването на МВР.Понякога полицаите са обругавани несправедливо, а голяма част от работата на МВР оставала скрита. Такива например били шестте месеца на председателството, когато не бил допуснат нито един инцидент, отчете Радев. И припомни, че преди година на празника били разделени със синдикатите, когато имаше големи протести. Но ги призова да останат чувствителни към проблемите.Радев спомена отново, че се работи в посока нов закон за МВР.", "date": "2018.07.05", "title": "Валентин Радев: Видят ли празник - взривяват банкомат"}
{"url": "http://www.cross.bg/poruchki-avramov-lider-1578451.html", "text": "/КРОСС/ Братът на депутата от ДПС Димитър Аврамов – Борис Аврамов, е бил лидер на група за мокри поръчки, Това стана ясно на брифинг на Специализиранта прокуратура.Информация за групата била дадена от свидетели, които са били наемани за извършване на мокрите поръчки.Борис Аврамов поръчал палеж на колата и побой за данъчния служител, но не се знае защо.Групата беше коментирана и от вътрешния министър Валентин Радев на празника на МВР.„Не ме вълнува, че е брат на депутат. Фактът, че поръчват полицаи, означава, че престъпниците са притиснати в ъгъла”, обяви министърът. Той уточни, търсенето на „мозъците” на поръчката продължава.", "date": "2018.07.05", "title": "Депутатският брат Борис Аврамов бил лидер на група за мокри поръчки"}
{"url": "http://www.cross.bg/stoiinev-nyama-dragomir-1578447.html", "text": "\r\n/КРОСС/ „Няма натиск върху КЕВР, а искаме да се спазва законът“. Това заяви зам.-председателят на ПГ на „БСП за България“ Драгомир Стойнев. Той посочи като една от причините за исканата оставка на Иван Иванов- негово изказване, в което заявява, че няма да спазва закона, защото е един бланкетен текст. „Но този текст е гласуван от управляващото мнозинство“, подчерта Стойнев. Той обясни, че според КЕВР прехвърлянето на акции от капитала, не представлява разпореждане с имущество и затова не могат да се намесят. „Това е независима институция, но не може да си прави каквото иска“, каза народният представител. Той подчерта, че критерии могат да се напишат в подзаконов нормативен акт, а не в закона. „Живеем в глобален свят. Няма как да знаем кога ще има прехвърляне на активи и продажба, каква ще бъде икономическата ситуация след 5, 10 или 15 години. Няма как сега да променим законодателството и да заложим рамка“, каза още Драгомир Стойнев", "date": "2018.07.05", "title": "Драгомир Стойнев: Няма натиск върху КЕВР, а искаме да се спазва законът"}
{"url": "http://www.cross.bg/sdelkata-kevr-ivanov-1578448.html", "text": "/КРОСС/ Иван Иванов остава председател на Комисията за енергийно и водно регулиране (КЕВР). Парламентът отхвърли искането на БСП за предсрочно му освобождаване.„За” предложението гласуваха 63-ма народни представители „против“ – 125 и „въздържали се“ – трима.БСП внесе искането за оставката на Иванов с мотива, че изпълнил закона и не се е намесил в сделката за ЧЕЗ с „Инерком”. Социалистите подадоха сигнал и до главния прокурор.От БСП посочиха, че става дума за нежелание на изпълнителната власт и на КЕВР да си изпълнят законовото задължение, защото искат да прикрият сделката с ЧЕЗ, зад която стоят частни интереси, подкрепени от правителството.От ГЕРБ обвиниха БСП, че упражнява политически натиск върху КЕВР с тези 200 хиляди подписа срещу сделката за продажба на ЧЕЗ. Те посочиха, че промените в Закона за енергетиката не работят без конкретни критерии и именно това е казал Иван Иванов от парламентарната трибуна.", "date": "2018.07.05", "title": "Иван Иванов остава председател на КЕВР"}
{"url": "http://www.cross.bg/vremeto-narongsak-otzenka-1578452.html", "text": "/КРОСС/ Спасителните екипи се надпреварват с времето, за да извадят блокирания от вече  в Тайланд юношески футболен отбор.\"Това, което най-много ни притеснява, са метеорологичните условия. Ако отново вали, нашите усилия може да претърпят неуспех, както стана предишния път\", заяви на брифинг за медиите началникът на спасително-издирвателната операция Наронгсак Осотанакорн.Миналата седмица водолазна спасителна операция се наложи да бъде прекратена за няколко дни поради силните дъждове, които наводниха цялата пещера.\"Очакваме оценка за времето от метеорологичната служба, както и отрядът на специалните сили да направи физическа оценка на момчетата и тогава ще тръгнем оттам\", каза Наронгсак.Тайландската метеорологична служба прогнозира възможни силни валежи по-късно през днешния ден, които може да продължат пет дни.\"Ако нашата оценка е, че има 90% шанс безопасно (да изведем момчетата с водолази) и 10% риск, пак може да опитаме\", каза Наронгсак.Тайланд се намира посред дъждовния сезон. На 23 юни наводнение блокира изхода на пещерата, докато групата - 12 момчета на възраст 11-16 години и техният 25-годишен треньор - била вътре, за да разглежда пещерата.Един от чилийските миньори, спасени през 2010 г. след 69 дни под земята в срутил се рудник, отправи послание за кураж и надежда към блокирания отбор и треньора.\"Искам да поздравя властите и семействата на тези 12 деца и да им дам сила\", каза миньорът Марио Сепулведа във видеопослание в \"Туитър\". ", "date": "2018.07.05", "title": "Надпревара с времето: Спасителите на децата, блокирани в пещера в Тайланд, бързат преди пак да завали"}
{"url": "http://www.cross.bg/elektrozahranvaneto-seloto-vrachesh-1578455.html", "text": "/КРОСС/ ЧЕЗ Разпределение България извърши проверки и анализ на състоянието на мрежата, която захранва с. Врачеш, община Ботевград и стартира необходимите ремонти и подобрения.На 15.06.2018 г. бе проведена среща с кмета и жители на селото и договорен план и график за изпълнение на дейностите. За периода от тази среща до днес са регистрирани няколко изключвания. Две от тях са обективно предизвикани от проливните дъждове (съответно за 40 и 20 минути). На 30 юни, след няколко едноминутни прекъсвания на електрозахранването, се установява, че трафопост чужда собственост е в лошо техническо състояние. Това налага изключване на електрозахранването в селото, за да се откачи опасният трафопост от мрежата. Няколко дни по-късно, на 3 юли, след комуникация с кмета на селото, дружеството се съгласява да съдейства и да ремонтира чуждия трафопост, като за целта избира период, в който ще бъдат засегнати най-малък брой клиенти – 4 ч. сутринта. Електрозахранването е възстановено след 40 минути.Към момента по съгласувания с общината на с. Врачеш и жителите график компанията изпълни: пълна проверка на изправността и функционирането на съоръженията и защитите на МВЕЦ “Бебреш“; подмяна на кабелна линия средно напрежение с нова и пълно обследване на електропровода, захранващ всички трафопостове в село Врачеш, чрез термовизионна камера и ултразвуков апарат. Това е превантивна дейност, която позволява да се откриват нередности по съоръженията в най-ранен стадий, като по този начин се намалява рискът от възникване на аварии. До края на м. август, съгласно утвърдения график, ще се извърши и обход, оглед и профилактика на всички трафопостове. Предвижда се изпълнението на цялостна просека по трасето на електропровод средно напрежение„Витиня“, както и кастрене на дървета и просека по мрежа ниско напрежение в района на с. Врачеш. Компанията ще монтира на всички трафопостове в селото сигнализатори за по-бързото локализиране на повреди, както и 2 автоматизирани дистанционно управляеми апарата, които дават възможност за своевременно им откриване и управление на мрежата от разстояние и съответно по-бързото възстановяване на електрозахранването при прекъсвания.ЧЕЗ Разпределение България предвижда обходи и огледи и на всички съоръжения чужда собственост, като ще бъдат връчени предписания за отстраняване на констатираните нередности на съответните собственици.Проблем за качеството на доставяната електроенергия са незаконните присъединявания и манипулациите на електромери, които често водят и до прекъсване на електрозахранването. От началото на годината дружеството е регистрирало 30 кражби на ток, като само във вчерашния ден са установени два случая на незаконни присъединявания. Компанията ще продължи с регулярните проверки за кражби на електроенергия в селото.По време на изпълнение на одобрения график на дейности по подобряване на електрозахранването във Врачеш ще се налагат временни планирани прекъсвания, за което се извиняваме и очакваме разбиране от жителите на селото и общината. ", "date": "2018.07.05", "title": "ЧЕЗ Разпределение подобрява сигурността на електрозахранването във Врачеш"}
{"url": "http://www.cross.bg/albym-ranila-pesenta-1578454.html", "text": "/КРОСС/ Малко повече от месец след световната премиера на новият албум на \"Мистерията на българските гласове\" е готово и видеото към още една от песните в него - \"Рано Ранила\". В основата на песента е танцът Бучимиш, дал и заглавието на албума - \"БууЧииМиш\". За разлика от първият сингъл \"Pora Sotunda\", в който участва Лиса Джерард, в \"Рано Ранила\" слушателите ще доловят осезаемо присъствието на световният шампион по бийтбокс Скилър. Той придава изключително съвременно звучене на песента и подсилва неравноделният й ритъм. В сингъл версията на \"Рано Ранила\", която е различна от версията в албума, със соло на гъдулка се изявява Христина Белева. Участват също немският перкусионист Дейвид Кукерман и китаристът и басист - Петър Миланов. Автор на музиката е композиторът Петър Дундаков, който е и музикален продуцент на албума, а текста е на Бояна Бункова. Продуцент на  \"Мистерията на българските гласове\" и на новият албум \"БууЧииМиш\" е .\"Рано Ранила\" е една от най-енергичните песни в албума, определена от чуждата преса като носеща енергията на \"\" (цитат от италианското издание   и британското ). Според британското списание участието на Скилър в песента \"\". Песента е и една от четирите песни от албума  от полското издание KVTL, заради бързото и живо темпо, в които силният бийт среща фоклорното пеене.  Поради тази причина, не случайно във фокусът на видеото, е съвременна млада двойка, през чийто поглед режисьорът Валери Милев намира връзката на фолклора с нашето съвремие. Видеото е заснето в градска среда – в София и край езерото Панчарево. Оператор е Антон Бакарски (познат като оператор на филма \"Възвишение\"), а хореографията е поверена на Маргарита Будинова. \n\t\t\t\t\t\"Мистерията на българските гласове\" представи официално новия си албум в края на май тази година. \"БууЧииМиш\" съдържа 12 нови произведения, специално написани за световноизвестният български състав, а това е първият им албум от 20 години насам. У нас албумът е достъпен за меломаните на , , включващи и бонус тракове, . Можете да го намерите в книжарици \"Сиела\" в цялата страна, в бензиностанции OMV и Shell и в дигиталните платформи. Намерете го и тук:                     ", "date": "2018.07.05", "title": "“Мистерията на българските гласове” представя ново видео към песента “Рано Ранила”"}
{"url": "http://www.cross.bg/samsung-qled-televizori-1578443.html", "text": "/КРОСС/ Лятото е в разгара си, а с него идва ред и на редица футболни и кино събития. Време е за летни купони, изпълнени с екшън, приключения и много забавни моменти. Това обаче няма как да стане ако не е налична най-добрата видео система. Топ специалистите от Samsung са се погрижили за всичко необходимо – картина, звук и прекрасен дизайн обединени в QLED TV, за да влезете във вселената на супергероите или да играете на терена, редом с най-добрите спортни звезди.Изживей екшъна с Quantum dot технологията, благодарение на която картината е удивително реалистична и има един милиард цветове и подробни детайли, за да не бъде изпуснато нищо. Супергероите работят при всякакви условия, точно както QLED телевизорите не се примиряват с качеството на образа при всякакви светлинни обстоятелства. По този начин вие и компанията ще може да надникнете във всеки един детайл отвъд сенките. Новите телевизори могат да пресъздадат до 100% от обема на цветовете от съдържанието, което възпроизвеждат, а резултатът е максимално реалистична и детайлна картина, създавайки усещането, че сте вътре в нея.За да се изживее пълноценно цялата емоция, не е достатъчна само кристална картина. Новото решение от Samsung отговаря и на най-високите изисквания за едно изключително вълнуващо кино изживяване. Звукът е толкова наситен, за да може да усетите емоцията на стадиона или по време на най-напрегнатата битка. Елегантният и лесен за монтиране на стената дизайн позволява на устройството да се слее с интериора и да бъде прекрасно бижу, с което да разкрасите своя дом. Свързването на QLED TV става изключително лесно и интуитивно. Необходимата информация (като Wi-Fi мрежа и парола, географска локация, и т.н.) се прехвърля директно от Galaxy телефона на телевизора. А всичко, което е необходимо, за да се захрани устройството е един тънък и полупрозрачен кабел, който не нарушава цялостния интериор. Дължината му пък дава пълна свобода да разположите новия си телевизор където и да е в стаята, независимо от разстоянието до рутера или електрическия контакт. Вече всеки може да бъде супергерой с новата си технологична придобивка от Samsung. Само с помощта на едно дистанционно и One Connect пред вас ще се разкрие света на забавлението, киното и спорта. Новата линия телевизори на технологичната компания за 2018 г. включва 9 модела QLED, Premium UHD, UHD и ултраголеми дисплеи в различни размери. Моделите за 2018 г. имат както плоски, така и извити дисплеи. Като един истински супергерой, телевизорът може да се адаптира и впише във всяка ситуация или да остане незабелязан при нужда. И когато не се използва за активно гледане, с новия режим на работа: Ambient mode, вместо един черен екран, на телевизора могат да се показват различни картини, като декор, информационен екран или да се наслаждавате на снимките си. Новата линия телевизори на Samsung е вече достъпна в търговската мрежа. ", "date": "2018.07.05", "title": "Героите изглеждат още по-супер със Samsung QLED TV"}
{"url": "http://www.cross.bg/lozanov-regylira-po-golyama-1578444.html", "text": "/КРОСС/ Законопроектът, свързан със собствеността на медиите, предизвика дискусия в НС, преди да бъде приет на първо четене с гласовете на  ГЕРБ, ОП и ДПС подкрепиха закона. БСП бяха против.Медийният експерт Георги Лозанов коментира за предаването \"Преди всички“ по \"Хоризонт“ т.нар. \"Закон Пеевски\":\"Има нещо парадоксално в това, че основните обвинения в непрозрачност и концентрация в дълъг период бяха срещу Делян Пеевски, а сега точно от него произтича и той е сред вносителите на закон, който си поставя за цел да регулира този процес\".Закон за по-голяма прозрачност  в медийната собственост и ограничение на концентрацията е важно да съществува, изтъкна Лозанов и подчерта, че самият той е участвал в писането на няколко проекта, които никога не са били приемани, но допълни:\"Друг въпрос е, че специално в текста, който прочетох, не видях особени нови възможности за по-голяма прозрачност и по-голямо ограничение на концентрацията от тези, които има и сега действащото законодателство. На всички ни е ясно, че проблемът идва от другаде – че има скрити собственици, а пък регулацията регулира видимостта на процеса. Така че аз не вярвам много да се придвижи в това отношение регулацията, още повече, че тя се опитва да  се навлезе в интернет, а аз много пъти съм казвал, че това е за Нобелова награда да ми каже някой кое е медия в интернет и кой не е. Законопроектът влиза в територията на този много голям проблем, без да има някакви свои собствени идеи по този въпрос\".Не е лошо да си подкрепен от фондация, ако правиш медия, категоричен е Лозанов:\"От всички гражданки структури и неправителствените организации средствата са по-голям шанс за свободата на словото, отколкото например обвързването с правителствени и институционални форми на финансиране\".Лозанов изрази опасения проектозаконът да не стане част \"от тази фалшива битка с Америка за България\". В закона има потенциал само ако наистина някой е решил да направи крачка към по-добра регулация на собствеността и прозрачността:\"Това ще си и проличи по това дали най-после парите, които идват от министерствата по комуникационните стратегии, ще се подложат по закон на по-голяма отчетност и на отчетност на ефективността им\".Самата тема за този закон ще даде възможност хипотетично нещо да се придвижи в тази сфера, смята Лозанов, който изрази и скептицизъм:\"Той е едновременно политик, депутат и медиен собственик. Винаги това предварително носи подозрения, че той ще регулира себе си, така да се каже, по по-добър начин за себе си, отколкото би го направил друг\".", "date": "2018.07.05", "title": "Лозанов: Фактът, че Пеевски е депутат и медиен собственик, носи подозрения дали ще регулира себе си по-добре"}
{"url": "http://www.cross.bg/evro-ronaldo-real-1578439.html", "text": "/КРОСС/ Кристиано Роналдо бил наясно, че ще напусне \"Реал\" Мадрид още през януари месец 2018 г. Тогава той разбрал, че в новия му договор ще фигурира клауза освобождаване в размер на 100 млн. евро, разкрива .Португалецът намекна, че може да се раздели с испанския гранд след 9 години на \"Сантиаго Бернабеу\" секунди след като спечели четвъртия си трофей в Шампионската лига с \"белите\" (Роналдо има още един с \"Манчестър Юнайтед\"). В последните дни обаче слуховете за негово преминаване в \"Ювентус\" се засилиха, като се твърди, че той вече е приел предложените му лични условия и дори е започнал Ако тази информация се окаже вярна, то трансферът му зависи от договорката между клубовете. За целта от \"Юве\" трябва да платят 100 млн. евро на \"Реал\". Именно те се превърнаха в \"ябълката на раздора\" за двете страни.През януари 2018 г. Роналдо разбрал, че в новия му договор ще фигурира подобна клауза и не приел добре подобен ход на ръководството. В стария контракт откупуващата цена на португалеца бе 1 млрд. евро.\"Щом ме оценяват на 100 млн. евро, значи не съм обичан тук!\", разказвал футболистът уж на шега. Тогавашният треньор на отбора - Зинедин Зидан, се опитал да разубеди президента Флорентино Перес и да издейства по-добри условия на своята звезда. Шефът на \"Реал\" обаче успокоил, че никой друг не би предложил по-добри условия на 33-годишния Роналдо.От \"Ювентус\" обаче са готови да платя за услугите му на терена 30 млн. евро на сезон, което е с 5 млн. повече от най-добрата оферта на \"Реал\".", "date": "2018.07.05", "title": "Роналдо се обидил на цената си: 100 млн. евро? Тук не съм обичан!"}
{"url": "http://www.cross.bg/subitieto-dopyskani-soulfly-1578438.html", "text": "/КРОСС/Култовият Макс Кавалера и неговата банда  пристигат в България за в деня на концерта. Събитието ще се състои утре, 6 юли (петък) в столичната зала „Универсиада“.Входовете на залата ще въдат отворени в 19:00ч. а билетната каса на залата ще работи от 10:00 до 22:00 ч.Шоуто ще започне в 20:00 ч. с 25-минутен сет на индъстриъл героите от  а в 20:35 публиката ще се срещне очи в очи с метъл чудовищата от Сибир. Звездите  на вечерта  се очаква да се качат на сцената около 21:00 ч., като шоуто им ще продължи 90 минути.Призоваваме всички посетители да носят със себе си документи за самоличност. Деца до 10-годишна възраст ще бъдат допускани на концерта без билет и без право на седящо място.  Документът може да бъде изтеглен предварително от заглавната страница на  или да бъде попълнен на място.Забранено е внасянето на звукозаписна техника, професионални и полупрофесионални фотоапарати със сменяем обектив,видео камери, прожектори и лазерни точкови фенерчета. Строго забранено е внасянето в залата на всякакъв вид оръжие, леснозапалими и отровни вещества, стъклени бутилки и опасни предмети. Охраната ще конфискува всичко, което по някакъв начин застрашава безопасноста на публиката и артистите.  ", "date": "2018.07.05", "title": "SOULFLY пристигат в София в деня на концерта!"}
{"url": "http://www.cross.bg/elektro-chez-bulgariya-1578442.html", "text": "/КРОСС/ На 14 юли 2018 г. в 09:00 ч. е стартът на традиционното, 5-километрово бягане, организирано всяка събота от 5kmrun.bg в Южния парк в София. Мотото на инициативата в този ден – „Run Green“, е свързано с опазването и грижата за околната среда и енергийната ефективност – основни приоритети на корпоративната социална политика на „ЧЕЗ Електро България“ АД. Дружеството осигурява всички награди и подаръци, които ще получат участниците в събитието. Чрез томбола ще бъдат раздадени 10 ваучера по 100 лева за пазаруване в специализиран, спортен магазин. В томболата ще участват всички, участвали в бягането за възрастни /5 км/, а всички деца, участници в бягането на 2 км, ще получат специален подарък. По време на събитието всеки ще има възможност да заяви безплатните електронни услуги, които „ЧЕЗ Електро България“ АД предлага на своите клиенти – електронна фактура и смс-известяване и ще получи специален еко-подарък.До момента клиентите на „ЧЕЗ Електро България“ АД, използващи по-модерния и екологичен електронен вариант на фактура, дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им.Броят на участниците в Run Green ще определи броя на дърветата, които „ЧЕЗ Електро България“ АД ще закупи и с помощта на доброволци – служители на ЧЕЗ и граждани, ще засади през есента на територията на паркове и населени места в Западна България.Регистрацията за участие в бягането е безплатна и може да се направи на сайта на 5kmrun.bg -  или през специалния фейсбук профил на инициативата . ", "date": "2018.07.05", "title": "ЧЕЗ Електро ще подкрепи традицонното съботно бягане на 5KMRUN.BG в столичния Южен Парк"}
{"url": "http://www.cross.bg/komisiyata-kevr-izpulnyava-1578441.html", "text": "/КРОСС/ „Иван Иванов недопустимо наруши служебните си задължения и трябва предсрочно да прекратим пълномощията му като член и председател на КЕВР”. Това заяви секретарят на ПГ на „БСП за България” Филип Попов при представянето на предложението на левицата в пленарна зала.Той подчерта, че  с промените в Закона за енергетиката от април месец, тази година, в компетентност и като правомощие на Комисията за енергийно и водно регулиране, изрично се възлага разрешаването на действия по разпореждане с дялове и акции, представляващи повече от 20 на сто от капитала на търговски дружества, които осъществяват лицензионна дейност по пренос и разпределение на електрическа, топлинна енергия или газ, с оглед гарантиране сигурността на доставките, защитата на националната сигурност и обществения ред. Депутатът припомни, че          при обсъждането на Доклада за дейността на КЕВР за 2017 г. Иван Иванов, е тълкувал промените, приети от НС, като „бланкетен текст“, който „не отговаря на няколко основни неща“. „Извън това определение, от тълкуването на г-н Иван Иванов става ясно, че той няма намерение да спазва и да изпълнява закона”, заяви той.Филип Попов бе категоричен, че КЕВР е органът, който регулира дейността в енергетиката и във водоснабдяването и като такъв той не тълкува, а изпълнява закона. „Законът за нормативните актове определя кой тълкува законите. И КЕВР, в т.ч. и нейният председател, не са сред онези, които правят това”, подчерта социалистът.   Според него действия в посока „тълкуване“ на норма на закон  и особено в опит да се даде обяснение- защо не се изпълнява възложено с нея правомощие, е поведение, недопустимо за член или председател на който и да е държавен орган. „Действията на Иван Иванов, без съмнение, представляват тежко нарушение на служебните задължения по смисъла на чл. 12б, т. 5 от Закона за енергетиката”, обясни той.„КЕВР, съгласно разпоредбите на закона, има достатъчно правомощия да сезира и да поиска съответната информация за сделката с ЧЕЗ“. Това заяви народният представител от ПГ на „БСП за България“ Жельо Бойчев. Той подчерта, че по този въпрос с председателя на Комисията са имали многократна кореспонденция. „По никакъв начин, ние не приемаме твърденията на Комисията, че няма право и основания да се намеси в разпореждането с активите на електроразпределителните дружества в България. За да продадеш трафопост е необходимо разрешение на Комисията, а да продадеш цялото дружество – Комисията не се намесва, защото това не било в обхвата на нейната дейност“, обясни той. По неговите думи законът е дал правомощия на Комисията именно, за да гарантира обществения интерес. Според него голямата роля на регулатора абсолютно се обезсмисля, защото трето лице може да стане собственик на тези дружества, без да имат никакво участие в процеса. „Вярвам в независимостта на българските регулатори, но тя не трябва да се поставя над закона“, каза още Бойчев.„Когато независима институция каже в парламента, че няма да изпълнява закон, защото той не е съвършен, това дава модел на действия на другите държавни структури- че НС не струва нищо и няма нужда да спазват законите”, заяви народният представител от левицата Атанас Костадинов. По думите му независимите комисии, като КЕВР, трябва да имат начин на действие, който не зависи от никой и една по-активна позиция по всеки един казус. „В казуса с ЧЕЗ и Гинка Върбакова има десетки основания да кажем, че публичният   и национален интерес е нарушен, дори и по старото законодателство”, каза още Атанас Костадинов. ", "date": "2018.07.05", "title": "Филип Попов: Трябва да прекратим правомощията на Иван Иванов. Той недопустимо наруши служебните си задължения"}
{"url": "http://www.cross.bg/pozhar-intzidenta-firma-1578440.html", "text": "/КРОСС/ Пожарникари гасиха голям пожар в цех на мебелна фирма, намираща се на бул. \"Тутракан\" в индустриалната зона на Русе, съобщава Русе Медия. Сигналът за инцидента е подаден малко преди 20:00 часа вчера вечерта (4 юли). Няма пострадали при инцидента.Огънят е обхванал двуетажен цех за шивашко производство, свързано с дейността на мебелната фирма. Горели са тапицерски материали, дунапрен и изкуствена кожа, отделящи гъст дим. Мебелният цех е 800 кв. м и е на два етажа.Общо 4 противопожарни автомобила и 14 служители са участвали погасяването на пожара в мебелния цех.Тепърва ще се установяват причините за инцидента, както и стойността на нанесените щети. По случая ще има разследване, предстои и оглед. Това не е първи пожар в цеха. Мястото ще бъде наблюдавано и през нощта.\n\t\t\t\t\t", "date": "2018.07.05", "title": "Потушиха голям пожар в русенски цех (видео)"}
{"url": "http://www.cross.bg/radev-ministurut-rukovodstvo-1578435.html", "text": "/КРОСС/ Днес, година след полицейските протести, празнуваме заедно със синдикатите. Намерихме конструктивни тон. Това каза за предаването „Преди всички“ по „Хоризонт“ министърът на вътрешните работи Валентин Радев.Промените в Закона за МВР трябва да бъдат готови към края на годината и да бъдат внесени в парламента в началото на следващата сесия, допълни той. Промени вече се случват, но постепенно, и реформите ще бъдат еволюционни, а не революционни, каза той. Ще има структурна реформа, а е възможно и обединение на дирекции.„В зависимост от тези промени - колко са големи, може би, така си мисля, ще се стигне и до нов Закон“, каза Радев.Седемте синдиката в системата изразяват мнението на над 1/3 от служителите в системата и политическото ръководство ще се вслуша в техните искания, „ако са социални, а не управленски“.„Управленските нека оставим на правителството, на политическото ръководство и на професионалното ръководство“, каза министърът.Радев отказа да коментира критиките на БСП във вота на недоверие, защото в тях не е имало анализи.  Той отрече да е му е оказван натиск от коалиционните партньори в управлението.„Аз не съм усещал такъв натиск. Не съм усещал някой да ни спре по посоката, в която сме решили да управляваме министерството. Надявам се, няма да и в бъдеще. Аз съм в много добри отношения с вицепремиера Каракачанов, с премиера и с моите колеги. Не виждам тук някакъв проблем“, каза МВР шефът.Запитан колко стабилно изглежда правителството, Радев коментира че в сектор „сигурност“ усеща стабилност. На въпрос дали той е „удобен бушон“ министърът отговори: „Не търся сигурност за поста си. Не съм го правил и като професионалист в българската армия. Никога не съм се интересувал от такива въпроси или пенсии. Гледам да си  свърша работата. И на моите колеги от политическото ръководство, и от професионалното ръководство, и полицаи казвам едно - най-добрата защита е вашата добра работа и истината“.По повод оставката на директора на ОД на МВР в Ботевград заради случая „Пелов“, министърът коментира, че той не е бил единственият, но е един от основните отговорни за състоянието на дирекцията.„И комисар Григоров и неговият заместник са много добри служители. Те просто не се справиха на тези постове. Ако погледнете кариерите им назад, аз съм много впечатлен и от едната, и от  другата, но в момента, на тези постове, те просто не са успели да дадат най-доброто от себе си“, допълни Радев.Отделните случаи взривяват общественото мнение за кратко, но като цяло системата е по-стабилна, смята министърът. Той изтъкна, че прокуратурата е господар на следствието и  голяма част от работата на МВР остава необяснена по обективни причини.„Цялата система за сигурност работи така, че тези, които са престъпили закона да получат своето наказание. Може да не стане веднага, но в крайна сметка по-важното е, както стана с „Килърите“ и „Наглите“, да получат осъдителни присъди. Там имаше доживотни присъди. Това не се е случвало с периоди назад в държавата. Това е важното – тази и превенция, тази сила закона възпре всички останали“, каза Радев.", "date": "2018.07.05", "title": "Валентин Радев: Не търся сигурност за поста си"}
{"url": "http://www.cross.bg/sochi-peshehodtzi-rysiya-1578436.html", "text": "/КРОСС/ 63-годишен местен гражданин загина, а трима други бяха ранени при тежък инцидент в русия град Сочи, който е един от домакините на провеждащото се Световно първенство по футбол, съобщи Рен ТВ.Полицията води разследване по случая, за който няма индикации да е терористичен атентат. Първоначалната информация показва, че шофьорът на превозното средство е заспал зад волана.Автомобил изведнъж навлиза в насрещното и се качва на тротоара, удряйки няколко пешеходци. Инцидентът е станал на близо 45 километра от стадиона в Сочи, който приема срещи от Мондиала.Мерките за сигурност в Русия са повишени заради първенството. Милиони туристи от цял свят са в страната, за да подкрепят своите любимци.", "date": "2018.07.05", "title": "Кола се вряза в пешеходци в Русия"}
{"url": "http://www.cross.bg/film-chasa-vuzmozhnost-1578437.html", "text": "/КРОСС/ С ново предизвикателство започва един от най-престижните филмови фестивали в България - \"Любовта е лудост\" - късометражен филм за по-малко от два дни. След като всички участници са разпределени в групи по трима (чрез жребий), всеки ще има възможност да напише, заснеме и монтира свое собствено произведение. Ограничения в техниката, формата и жанра няма, но всяко видео трябва да е с времетраене до 5 минути, представяйки темата за любовта. Всички проекти ще бъдат качени в официалната фейсбук страница на фестивала, където всеки има възможност да гласува за любимото си произведение. Победителите (отборът, който е събрал най-много гласове) ще получат парично възнаграждение и грамота за участие.Отборите ще бъдат избрани ден преди откриването на фестивала, което е на 24 август. Тогава започват и 48-те часа; може да участват младежи до 35 години; всеки екип трябва да си измисли име и да избере отговорник, който ще представлява останалите. Сценарият трябва да е фокусиран върху темата за любовта, но жанрът може да е всякакъв и стилът на заснемане е избор на участниците. Препродукция, продукция и постпродукция на късометражен филм (до 5 мин.) в рамките на 48 часа (фестивалът не предоставя камери, компютри и каквато и да е била техника). Филмът може да е ням или с диалози на български (ако участниците решат да използват друг език, субтитри на български са задължителни); след като 48-те часа изтекат, закъснели проекти не се приемат. Те ще бъдат качени на фейсбук страницата  . Гласуването е в продължение на два месеца, след което най-харесваният филм ще получи парично възнаграждение от 300 лв. Записването става на  до 30 юли.", "date": "2018.07.05", "title": "Ентусиасти правят филм за 48 часа"}
{"url": "http://www.cross.bg/frantziya-chast-yugozapadniya-1578428.html", "text": "/КРОСС/ Силни бури в централната част на Франция и югозападния регион Нова Аквитания са причинили вчера смъртта на един човек и са нанесли щети на стотици домове, информира ТАСС. Кодът за тревога \"оранжево\", който беше обявен в 28 департамента на страната, ще остане в сила и днес.В резултат от бурите, съпроводени със силни ветрове в департамента Корез, Централна Франция, 64-годишен мъж е загинал, затиснат от паднало дърво в градски парк. Префектурата на югозападния департамент Шарант съобщи, че бурята, съпроводена от град, там е причинила големи щети на сгради и автомобили.Днес лошото време се очаква да достигне и Париж, североизточната и северозападната част на страната. Във френската столица за пореден ден температурата достигна над 30 градуса по Целзий, съпроводена с висока влажност. ", "date": "2018.07.05", "title": "Един загинал и стотици разрушени къщи заради бури във Франция, приближават Париж"}
{"url": "http://www.cross.bg/bosiya-kolev-yvolneni-1578431.html", "text": "/КРОСС/ Напрежение избухна пред Парламента повреме на протест на в подкрепа на гладната стачка на Николай Колев - Босия.Група протестиращи са обградени от полиция и се опитват да не допускат депутатите в Парламента.Без те да се видят с Босия който гладува протестно вече 24 ден срещу срещу възстановяването на корупционната схема за продажба на шофьорски книжки от служителите на Изпълнителна агенция \"Автомобилна администрация\" към Министерството на транспорта. Колев настоява и за незабавната оставка на транспортния министър Ивайло Московски и разпускане на настоящия парламент.До крайната мярка Босия прибягна, след като уволнени за корупция служители на администрацията бяха повторно назначени, а неговите усилия да привлече вниманието на публичността се оказаха напразни. От години Босия се бори срещу престъпното получаване на шофьорски книжки, а в конкретния случай служителите на бившата ДАИ са уволнени след негов сигнал. После обаче те тихомълком са възстановени обратно на работа в агенцията, където по твърденията на Колев продължават същите корупционни практики с цената на човешки животи по пътищата.  ", "date": "2018.07.05", "title": "Напрежение пред парламента заради протест"}
{"url": "http://www.cross.bg/fandukova-kanalizatziya-predi-1578432.html", "text": "/КРОСС/ Проблемът с наводняването на различни места в София при обилни дъждове може да се реши само чрез изграждането на канализация в целия град. Това обяви столичният кмет  в предаването „Тази сутрин” на  bTV. Тя призова хората да проверяват дали има канализация в района, преди да купят ново жилище.Фандъкова се надява строителство без изградена преди това канализация да се забрани скоро със закон. Тя припомни, че канализация в централната част на града е на около 100 години. Именно затова при ремонт на булеварди се подменят и тръбите, уточни кметът.Относно разширяването на метролинията в София Фандъкова коментира, че това е най-важният и екологичен проект за град. Изграждането на третия лъч ще се случи на два етапа, като се предвиждат 12 нови линии. Първите 8 – от „Красно село” до Малък градски театър, ще бъдат изградени до края на 2019 г. Останалите четири станции – до „Овча Купел” и Горна баня, ще бъдат готови в началото на 2020 г. Първите нови влакове вече са у нас – те са енергоспестяващи, допълни Фандъкова.Разширението на бул. „Тодор Каблешков” ще завърши преди 20 юли, когато е крайният срок по план. Ремонтът по бул. „Васил Левски” от ул. „Граф Игнатиев” до Софийския университет ще приключи в началото на август, след това ще стартира реконструкцията от Ректората до паметника на Васил Левски, уточни кметът.Проблемът с липсата не места в детските градини решаваме със строителство и паралелно модернизираме старите градини и училища, коментира още Йорданка Фандъкова. ", "date": "2018.07.05", "title": " Йорданка Фандъкова: Когато купувате жилище, проверявайте дали има канализация"}
{"url": "http://www.cross.bg/samo-lydogoretz-slaviya-1578430.html", "text": "/КРОСС/ Финалът за Суперкупата на България дава старт на футболния сезон у нас. За трофея ще спорят Лудогорец и Славия. Срещата между двата тима е от 20:30 часа на \"Трейс Арена\" в Стара Загора. За столичани това ще е първо участие в подобен мач и възможност да добавят 16-и трофей в историята си. \"Орлите\" са шампиони 7 години поред, но загубиха последните два финала за Суперкупата. Именно поради тази причина тимът на Пауло Аутуори ще е максимално амбициран да стигне до успеха тази вечер. Бразилският специалист ще заложи само на един българин в титулярния състав. Това ще е капитанът Светослав Дяков. \"Белите\" ще излязат само с един чужденец - вратарят Антонис Стергиакис. Карето в отбрана за Славия ще включва Сашо Александров, Димитър Велковски, Андреа Христов и Стефан Велков. В центъра на терена твърд титуляр е Янис Карабельов. В контролите негов партньор бе Милен Гамаков, но неговата жълта карта все още не е пристигнала. Очаква се до началото на двубоя всичко около картотекирането на халфа да е наред. В атака има само една дилема. Кой да води нападението - Милчо Ангелов или Ивайло Димитров. Първият е с предимство. По дясното крило ще е Цветелин Чунчуков, а по лявото Момчил Цветанов. Зад тарана ще действа Галин Иванов. Заради контузията на Драгош Григоре, като партньор в защита на Козмин Моци за Лудогорец се очаква да излезе Рафаел Форстър. В средата на терена до Дяков ще играе Густаво Кампаняро. Останалите титуляри за \"орлите\" са ясни.  ", "date": "2018.07.05", "title": "Лудогорец и Славия дават старт на новия сезон в българския футбол"}
{"url": "http://www.cross.bg/aresta-ivancheva-desislava-1578426.html", "text": "/КРОСС/ Днес ще стане ясно ще излезе ли от ареста временно отстранената от поста ѝ кметица на столичния район „Младост“ Десислава Иванчева.Тя поиска по-лека мярка за неотклонение по здравословни причини, но Специализираният наказателен съд ѝ отказа заради тежестта на повдигнатото срещу нея обвинение - искане и получаване на подкуп.Решението на Апелативния спецсъд ще е окончателно.Също днес се очакват повече подробности за групата за рекет, ръководена от брата на депутата Димитър Аврамов. Той и още двама души са в ареста за 72 часа. Четвъртият от групата изтърпява ефективна присъда в Бургаския затвор, съобщиха от специализираната прокуратура.Четиримата са имали поръчка за следене и побой на данъчния шеф Иво Стаменов, който беше прострелян в края на миналия декември.Засега няма данни да са замесени в самото покушение.Специализираният наказателен съд ще решава по-късно ще останат ли тримата за постоянно в ареста.", "date": "2018.07.05", "title": "Съдът решава дали Десислава Иванчева да излезе от ареста"}
{"url": "http://www.cross.bg/iskur-petur-kraii-1578424.html", "text": "/КРОСС/ В Мездра днес е ден на траур в памет на 39-годишния Петър Христов, които загина в буйните води на река Искър в събота.Той работеше по подготовката на приключенски многобой за петата годишнина на археологически комплекс „Калето“ край града.Пет дни продължи мащабната акция за издирването на мъжа след падането му в реката. В нея участва и хеликоптер на „Гранична полиция“, оборудван с термокамери.Тялото му беше намерено вчера следобед в района на водно-електрическата централа край мездренското село Царевец, на около 30 километра от мястото на инцидента по поречието на Искър.", "date": "2018.07.05", "title": "Ден на траур в Мездра в памет на спелеолога Петър Христов"}
{"url": "http://www.cross.bg/dvizhenieto-putya-rilskiya-1578427.html", "text": "/КРОСС/ Допълнителни ограничения на движението са наложени по пътя към Рилския манастир заради подмяна на кабели по далекопровода край ВЕЦ \"Рила\".Наложено е еднократно спиране на движението днес от 9 ч. до 13 ч. Продължава и укрепването на ежедневно свличащи се скални маси по пътя над с. Пастра.В този участък движението се осъществява в една лента със скорост до 30 км в час, съобщи кореспондентът ни Кирил Фалин. ", "date": "2018.07.05", "title": "Спират временно движението по пътя към Рилския манастир"}
{"url": "http://www.cross.bg/elektrorazpredelenie-tzarskiya-vuzdyshni-1578433.html", "text": "/КРОСС/ (част от EVN България) по проект „Живот за царския орел” (Life for safe grid), финансиран от програма LIFE+ на Европейската комисия. Проектът се реализира от „Електроразпределение Юг“ в партньорство с Българското дружество за защита на птиците (БДЗП). Това е втори подобен семинар, след като първият се състоя през 2014 г. в гр. Стара Загора.               В първата част от програмата експерти от БДЗП и „Електроразпределение Юг“ представиха  технически средства и начини за обезопасяване на електроразпределителната мрежа за намаляване на смъртните случаи на птици, причинени от контакт с елементи от енергийната инфраструктура. До юни 2018 г. с цел опазване популацията на световно застрашения вид – царски орел (Aquila heliaca), в рамките на проекта, са изпълнени следните дейности:-обезопасени  са над 1500 електрически стълба;-голите проводници на 40 км въздушни електропроводи бяха заменени с изцяло изолирани и безопасни (т. нар. ПАС система);-изградени подземни електрически кабели с дължина 43 км, които заменят близо 70 км опасни за птиците въздушни линии в най-важните за царския орел места.Практическата част на семинара включваше посещение в един от районите на реализация на проекта – общини Елхово и Тополовград. Бяха разгледани новоизградени съоръжения – нови изолирани проводници с ПАС система, нови трафопостове, нова възлова станция, както и т. нар. „пасарелка“ – специализирано съоръжение за преминаване на подземни кабели над река.В семинара взеха участие специалисти от , БДЗП,  сдружение “Зелени Балкани“, експерти от РИОСВ, природни паркове, представители на местната власт и др.С проекта “Живот за царския орел“ (LIFE 12 NAT/BG/572)  „Електроразпределение Юг“ е първата инфраструктурна компания в България – координиращ бенефициент по програма LIFE. ", "date": "2018.07.05", "title": "„Електроразпределение Юг“ проведе семинар по проект “Живот за царския орел” (Life for safe grid)"}
{"url": "http://www.cross.bg/sutrydnichestvo-sreshta-domakin-1578434.html", "text": "/КРОСС/ София днес ще бъде домакин на първата международна среща за многостранно финансово сътрудничество в рамките на механизма 16+1.Тя ще се проведе в Българската банка за развитие преди насрочената за утре в столицата среща на върха на правителствените ръководители на Китай и страните от Централна и Източна Европа.Очаква се на днешния форум да бъде одобрена програма за сътрудничество до 2020 г. и да бъде сключено Споразумение за изграждане на капацитет и споделяне на опит между банките-членки.", "date": "2018.07.05", "title": "София е домакин на среща за финансово сътрудничество 16+1"}
{"url": "http://www.cross.bg/vreme-kanada-zhertvi-1578429.html", "text": "/КРОСС/ Най-малко 17 души са починали заради силните горещини в Канада. Необичайно топлото време се задържа над централните и източните части от страната вече няколко дни.В Монреал, където има 12 жертви, издадоха списък с препоръки към гражданите как да се предпазят от опасността.Сигналите в спешните центрове са се увеличили с 30%.И за четвъртък прогнозата предвижда горещо време, но още по-тежко се очаква да е положението на изток. В провинция Квебек очакват температури от над 40 градуса.", "date": "2018.07.05", "title": "17 жертви на горещото време в Канада"}
{"url": "http://www.cross.bg/yvrezhdaniya-sotzialnata-protestut-1578419.html", "text": "/КРОСС/ Разширява се протестът на майките на деца с увреждания – от днес палатков лагер срещу социалната политика на държавата ще има и в Стара Загора.Междувременно социалната комисия към Народното събрание ще обсъди проекта на Закон за личната помощ, за който настояват протестиращите майки.Законопроектът беше подготвен от екипа на омбудсмана Мая Манолова, а за обсъждане в парламента го внесе партия „Воля”.С него се урежда асистентската услуга за хора с увреждания, която постепенно трябва да стане минимална заплата и половина. Предварителната оценка сочи, че ще са необходими допълнителни около 100 млн. лв. през първата година на действие на промените.", "date": "2018.07.05", "title": "Разширява се протестът на майките на деца с увреждания"}
{"url": "http://www.cross.bg/kyrymbashev-evrodepytati-nostalgichni-1578421.html", "text": "/КРОСС/ „В транспортна комисия искахме да отпадне искането дасе връща превозното средство на всеки три седмици, тъй като ние не успяхме да разберем- защо, ако шофьорите са носталгични за техните семейства и трябва да се връщат в страните си, трябва и камионите да са носталгични за техните семейства.” Това заяви пред БТВ Петър Курумбашев, член на Делегацията на българските социалисти в Европейския парламент и на Комисията по транспорт и туризъм в ЕП, след като беше върнат спорният пакет „Мобилност” и обсъжданията по текстовете започват отначало. Той обясни, че е разговарял с немския си колега Исмаил Ертуг -идеолог на тази идея. „Казах, че сме му закачили снимката на няколко български гранични пункта и го очакваме, като „национален герой”. Той ясно разбира, че това предложение наказва нас – държавите, които са в периферията на ЕС. Обясних му, че не е едно и също да се прибере един камион от Германия до Чехия и от Германия до България. Той ясно разбира, че ни поставя в неравнопоставено положение. След вчерашното гласуване каза, че чака по-добро предложение”, обясни Курумбашев. „Искам да се обърна и с молба към всички български партии, на първо място към управляващата-никой да не се опитва да приватизира успеха на българските евродепутати, които вчера успяха да върнат директивата и да не си я приписва лично за себе си, и да не се посреща премиерът, като „Цар-освободител” на летището. Не е честно да се каже, че този резултат е действие на един човек или на една партия. Това е резултат на общите усилия на всички евродепутати от много държави”, категоричен бе той. Според него с наближаването на европейските избори, желанието на някой европолитици да се пъчат на мегдана нараства и възможността за постигане на компромис намалява. „Следващият европарламент и следващите български евродепутати имат по-голям шанс за компромис”, добави той. Курумбашев отправи съвет към парвителството- след като има направен пътен алианс от държавите от Бенелюкс, Германия, Франция, скандинавските държави, е крайно време и засегнатите от пакета „Мобилност” да образуват също съюз, за да блокират неизгодните предложения.", "date": "2018.07.05", "title": "Курумбашев: Поискахме да не се връща превозното средство на всеки три седмици"}
{"url": "http://www.cross.bg/praznika-godina-gradina-1578422.html", "text": "/КРОСС/ МВР чества 139 години от създаването си. На днешния празник вътрешното министерство ще покаже част от техниката, която използва, а жителите и гостите на София ще могат да видят демонстрации на спецчасти в Борисовата градина.Ден преди празника главният секретар на МВР Младен Маринов заяви за „Хоризонт“, че все повече млади хора искат да работят във ведомството. Въпреки това все още има свободни места за полицаи в страната.„В последната година, година и половина, се обърна тенденцията в посока повече хора да постъпват в МВР, отколкото да напускат“, заяви Маринов.По повод празника от МВР ще покажат специализираната техника на отряда на баретите, Гранична полиция и Жандармерията. Това ще стане на паркинга на Националния стадион „Васил Левски“.В Борисовата градина екипи на пожарната ще демонстрират гасене на огън, а уменията си ще покажат още спецчасти и курсанти от академията на министерството. В деня на професионалния си празник служителите на полицията в Търговище отчитат намаление на престъпленията против личността.В навечерието на празника близо 50 служители на полицията бяха отличени с награди за висок професионализъм и всеотдайност към работата, каза говорителят на областната дирекция на МВР Ани Кръстева.„Резултат от усилията и неуморната, ежедневна работа на служителите на дирекцията е намалението на броя на най-масовото престъпление - кражбите. Повече от два пъти за първите шест месеца на тази година са намалели регистрираните в областта телефонни измами. Пътнотранспортните произшествия за първото шестмесечие на годината са намалели с 10%“, каза тя.", "date": "2018.07.05", "title": "МВР чества 139 години от създаването си"}
{"url": "http://www.cross.bg/izvurshitelite-stolichniya-kvartal-1578420.html", "text": "/КРОСС/ Банкомат е бил взривен в столичния квартал „Люлин“ през изминалата нощ.                По първоначална информация извършителите не са успели да вземат пари. Най-вероятно отново са използвани бутилки със сгъстен въздух или газ.Банкоматът се е намирал в един от големите хипермаркети в квартала. Полицията издирва извършителите.*Снимки: Любомир Андонов Facebook", "date": "2018.07.05", "title": "Взривиха банкомат в столичния квартал „Люлин“"}
{"url": "http://www.cross.bg/gerb-pishe-borisov-1578425.html", "text": "/КРОСС/ \"Борисов обсъди в Солун балканските проекти\", информира Труд на първа страница. Транспортният министър Ивайло Московски поиска разширяване на пътни и железопътни коридори. \"Балканската четворка договаря Дунав мост 3\", пише 24 часа.\"Страната ни рискува да загуби евросубсидии за жп линията Елин Пелин - Костенец заради забавени процедури\", информира Сега. Oказва се, че България е забавила критично европроекти на стойност 451 милиона евро по програма \"Транспорт\". Министерството на транспорта се опитва да спаси субсидията с резервни проекти, пише още вестникът.Според Дума, Европейската комисия се съмнява в саботаж на жп търговете. Стана ясно, че от комисията ще се противопоставят на прехвърляне на пари от еврофондовете, предназначени за жп сектора, към други области.Стандарт акцентира на казаното от премиера Борисов към коалиционните му партньори от \"Обединени патриоти\" - \"Достатъчно стисках зъби\". Изявлението е по повод предложения акциз за бездимните цигари от \"Обединени патриоти\" и част от депутатите от ГЕРБ. В коментар по темата изданието пояснява: \"ВМРО запали гнева на Борисов, който обеща ГЕРБ повече да не бъде цитирам: \"тупан\" за популисти\". От началото на мандата Патриотите редовно явяваха тези, радващи ухото на повечето българи и напълно обратни на прекарваните от ГЕРБ, коментира още изданието.\"Скъпият ток удари хляба\" е водещото заглавие на Земя. Вестникът цитира информация на БНР, че всички видове хляб в Пазарджик са поскъпнали след поскъпването на тока от 1 юли. Труд информира, че парламентарната икономическа комисия е приела, на второ четене, новите правила за традиционните български продукти. Тези промени се налагат,за да бъдат защитени лютеницата, киселото мляко и други наши храни в Европейския съюз.\"Гладът за кадри у нас е най-голям от осем години насам\", алармира Сега на първа страница. Най-трудно се намират квалифицирани работници, инженери и шофьори.\"Борисов спря отпуските на министри\", пише 24 часа. Мотивът е правителствените заседания през август да могат да се провеждат редовно. ", "date": "2018.07.05", "title": "Преглед на печата"}
{"url": "http://www.cross.bg/petrov-izbyaga-arest-1578416.html", "text": "/КРОСС/ 25-годишният Петър Петров, който избяга от пловдивския арест миналия месец, иска да излезе на свобода легално.Той обжалва мярката „задържане под стража” пред Апелативния съд.Преди седмица Петров успя да избяга, скачайки от втория етаж на сградата на районно управление в Пловдив.Арестантът се оплакал от болки в корема и помолил да отиде до тоалетната. Отишъл в санитарното помещение, предназначено за гражданите, а не в това за арестантите и така успял да се измъкне.Младият мъж сам се предаде няколко дни след бягството си и отново беше задържан.", "date": "2018.07.05", "title": "Беглецът от пловдивски арест иска да излезе на свобода"}
{"url": "http://www.cross.bg/prof-bivsh-atanas-1578411.html", "text": "/КРОСС/ Атанас Голомеев, бивш баскетболистАтанас Папаризов, представител на България в Световната търговска организацияВили Кожухарова, акробатка, наречена Жената каучукЕсил Дюран, певицаПроф. д-р Иван Смилов, анестезиологПламен Сираков, актьорРумен Овчаров, министър на икономиката и енергетиката в правителствата на Виденов и Станишев Стилиян Петров, футболист, бивш капитан на националния отбор Проф. Христо Матанов, историк Цветелин Кънчев, председател на Политическо движение „Евророма“", "date": "2018.07.05", "title": "Родени на 5 юли"}
{"url": "http://www.cross.bg/borisov-evropeiiska-boiiko-1578417.html", "text": "/КРОСС/Българският премиер Бойко Борисов ще бъде награден днес със „Златен плакет - Европейска  личност на годината\". Това ще се случи на официална церемония в Сараево.Призът е присъден от Европейска независима агенция за избор на най-успешните европейски мениджъри и личности. Борисов го получава за принос към икономическото сътрудничества в региона.В Сараево българският премиер ще има среща с председателстващия Съвета на министрите на Босна и Херцеговина Денис Звиздич и ще участва в международен бизнес форум. ", "date": "2018.07.05", "title": "Бойко Борисов става „Европейска личност на годината”"}
{"url": "http://www.cross.bg/kevr-ivanov-razgleda-1578415.html", "text": "/КРОСС/ Парламентът трябва да разгледа поисканата от БСП оставка на председателя на КЕВР . Миналата седмица социалистите дадоха Иванов и на главния прокурор. Причината е сделката за ЧЕЗ с „Инерком”.Според левицата шефът на енергийния регулатор не е изпълнил Закона за енергетиката, който беше променен именно, за да може КЕВР да се намеси в сделката за ЧЕЗ.От Комисията за енергийно и водно регулиране отрекоха да са отказвали да изпълнят закона.  От КЕВР определиха действията на социалистите като пиар акция, за да се отклони вниманието от напрежението в редиците на БСП. Водещи компании в енергийния сектор защитиха Иван Иванов.", "date": "2018.07.05", "title": "Парламентът ще разгледа поисканата оставка на председателя на КЕВР"}
{"url": "http://www.cross.bg/svobodata-evakyatziya-statyyata-1578418.html", "text": "/КРОСС/ Жена се покатери на Статуята на свободата и предизвика евакуация на остров Либърти навръх американския национален празник.След четири часа усилия и преговори полицията успея да свали неизвестната дама със специална стълба.По-рано няколко души бяха арестувани, след като окачиха на постамента на статуята транспарант срещу имиграционната политика на Съединените щати.Жената е била част от групата протестиращи и заявила, че няма да слезе, докато \"всички деца не бъдат освободени\".", "date": "2018.07.05", "title": " На празника на САЩ: Жена се качи на Статуята на свободата и предизвика евакуация"}
{"url": "http://www.cross.bg/zhenata-veshtestvo-skripal-1578413.html", "text": "/КРОСС/ Мъжът и жената, които са в критично състояние в болница в английското графство Уилтшър, са били изложени на нервнопаралитичния агент \"Новичок\", съобщи британската полиция, цитирана от световните агенции.Това е същото вещество, което бе използвано при атаката срещу бившия руски шпионин Сергей Скрипал, припомня Ройтерс.Мъжът и жената, и двамата британски граждани, бяха намерени в критично състояние в събота вечерта в дома им в Еймсбъри, на десетина километра от Солсбъри, където през март бяха отровени Скрипал и дъщеря му Юлия.\"След проучването на проби мога да потвърдя, че мъжът и жената са били изложени на въздействието на нервнопаралитичното вещество \"Новичок\", определено като същото нервнопаралитичното вещество, с което бяха отровени Сергей и Юлия Скрипал\", съобщи ръководителят на контраразузнаването Нийл Басу, цитиран от Асошиейтед прес.", "date": "2018.07.05", "title": "Двойката, открита в критично състояние във Великобритания, била изложена на \"Новичок\""}
{"url": "http://www.cross.bg/ako-iskate-da-razberete-1578408.html", "text": "/КРОСС/ Ако искате да разберете, що за човек е този пред вас, наблюдавайте внимателно как се държи с по-слабите. Дж. К. Роулинг", "date": "2018.07.05", "title": "Ако искате да разберете..."}
{"url": "http://www.cross.bg/chasa-sofiyaot-provede-1578410.html", "text": "/КРОСС/София.От 10.00 часа вицепрезидентът Илияна Йотова ще присъства на церемонията по случай 139 години от създаването на Министерство на вътрешните работи. Церемонията ще се проведе пред Паметника на незнайния воин.***Созопол.От 20.00 часа в летен театър „Аполония\" в Созопол вицепрезидентът Илияна Йотова ще открие XIII Международен младежки фестивал на изкуствата „Музите\". Многожанровият фестивал, който се провежда под патронажа на вицепрезидента, продължава до 15 юли и събира участници от цял свят.***София.От 09.00 часа ще започне редовното пленарно заседание на Народното събрание.***София.От 10.00 часа с поднасяне на венци пред паметника на Незнайния войн и демонстрация на най-новата техника, с която МВР разполага, ще започне честването на 139-ата годишнина от създаването на Министерството на вътрешните работи. От 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици\". От 17.00 часа честването ще продължи с празник в Борисовата градина - вход откъм езерото Ариана, организиран за служителите и членовете на техните семейства, както и за всички граждани.***София.От 10.00 часа в зала 702 в Агенция „Пътна инфраструктура\" ще бъдат отворени ценовите оферти в откритата процедура за „Проектиране и строителство на автомагистрала „Струма\" лот 3.1 Тунел „Железница\". ***София.От 10.00 часа в Дома на Европа ще се проведе конференция на тема „Възможности и предизвикателства пред валидирането на уменията, натрупани чрез доброволчество\". Събитието ще бъде открито от Огнян Златев, Ръководител на Представителството на ЕК към Р България.***София.От 10.15 часа в сградата на КЕВР ще се проведе обществено обсъждане на доклад за одобряване на Десетгодишен план за развитие на мрежите на „Булгартрансгаз\" ЕАД за периода 2018-2027 г.***София.От 10.30 часа в църквата „Св. Седмочисленици\" ще се състои опелото на проф. Божидар Димитров.***София.От 11.00 часа в зала „Сердика\" на Гранд хотел София ще се проведе пресконференция на браншово сдружение „Храни и напитки България\", по време на която ще бъдат представени целите и приоритетите на сдружението.***София.От 12.00 часа в Националния пресклуб на БТА ще се проведе пресконференция на Гражданска инициатива за обществен и релсов транспорт натема „Умишлено ли се унищожава бъдещото развитие на подвижния състав на БДЖ?\".***София.От 13.30 часа кметът на София Йорданка Фандъкова ще провери ремонтните дейности на алеите в Южния парк.***София.От 14.30 часа в зала 232 в сградата на Народното събрание на бул. „Княз Александър Дондуков\" парламентарната Комисия по отбрана ще разгледа актуализирания проект за придобиване на многофункционален боен кораб за ВМС.***София.От 15.00 часа в постоянната приемна на БСП - София гражданите ще получат безплатни юридически консултации.***София.От 17.00 часа в сградата на бул. „Витоша\" №18 (вход от ул. „Кърниградска\") ще се проведе кръгла маса на тема „Лустрация. Декомунизация. Памет. Незавършената реформа\", организирана от „Демократична България\".***София.От 18.00 часа в Комисия за финансов надзор ще се състои официално тържество - коктейл, на което ще бъдат раздадени удостоверенията на успешно завършилите ХVI-то издание на образователната програма за ученици „Небанковият финансов сектор в България\".***Благоевград.От 10.30 часа в зала 5 на община Благоевград ще се проведе публична среща на партньорите по проект „Защита от наводнения\", одобрен за финансиране по Програма ИНТЕРРЕГ V-А Гърция - България 2014 - 2020.***Бургас.От 17.00 часа общинският съветник от ГЕРБ Петя Гънева организира приемен ден в централата на партията на ул. „Конт Андрованти\" 5.***Видин.Зам.-министърът на регионалното развитие и благоустройството Деница Николова ще участва в работна среща във Видин. От 12.30 часа ще се проведе брифинг с участниците в нея.***Пловдив.Общинските съветници от ГЕРБ организират приемни за граждани. Срещата с Веселин Маневски ще се проведе в 16.00 часа в офиса на ГЕРБ в район „Южен\" на ул. „Академик Петър Динеков\" №1А. От 17.00 часа в офиса на ГЕРБ в район „Източен\" на ул. „Коста Паница\" №5 ще се проведе приемна Пенчо Малинов. От 17.30 часа Петър Попов, Ясен Михайлов и Дамян Петров ще се срещнат с граждани в офиса на ГЕРБ в район „Западен\" на ул. „Царевец\" №9.От 17.30 часа Гошо Къчков ще има среща в офиса на ГЕРБ в район „Северен\" на бул. „Марица\" №91.***Силистра.От 14.00 часа в Археологически музей - Силистра ще се проведе кръгла маса на тема „Силистра и Добруджа - време и пространство\", посветена на 120 години от създаването на Регионален исторически музей - Силистра. ", "date": "2018.07.05", "title": "Предстоящи събития в страната за 5 юли"}
{"url": "http://www.cross.bg/bulgarski-komentar-gara-1578409.html", "text": "/КРОСС/Блокирани в пещерата - всичко за трудната спасителната операция в ТайландЗдравни въпроси. Един от лекарите, на които вярваме - проф. Тодор Кантарджиев - как да избегнем летните вирусиПроектът за Централна гара. Път на хората пред автомобилите в района около Централна гара - арх. Ангел ЗахариевГрадски ред. Трябва ли да има забрана на алкохола в парковете и още: как правилата за обществен ред засягат скейтбордиститеПроизведено в Китай. Преди срещата 16+1 в София. Китайските интереси в Европа - коментар на Соломон ПасиТрафик през лятото. На живо от Варна - как се избягват задръстванията в морската столица\"Денят започва с футбол\" и прогнозите на актьора Дарин Ангелов.Питай кмета - гостува столичният градоначалник Йорданка Фандъкова;За първи път български съд призна хомосексуален брак, сключен във Франция;Ще отстъпи ли българия пред плана „Макрон\"? На живо от Страсбург коментар на български евродепутати;Ще бъда ли платена операцията на малката Анелия в Австрия - какво реши Фондът за лечение на деца?;Масови сигнали за изхвърлени бездомни кучета в Кресненското дефиле - каква е съдбата на животните?Как 11- годишно момче стига до \"Пирогов\", следвайки инструкциите на игра. Само по NOVA говорят пострадалото дете и майката. Очаквайте и разговор в студиото с Борислав Сестримски и Христо Монов.Шеф на разбитата група за мокри поръчки се оказа депутатски брат. Как се променя престъпността в страната? Коментар на Валери Йорданов и Людмил Рангелов.Български съд призна съжителството на хомосексуална двойка. Ексклузивно - Кристина и Мириама за борбата им със съдебната система у нас. Срещаме ви и с техните български съселяни.Хиляди опасни площадки застрашават децата. Какви рискове крият и къде най-малките да играят безопасно? Отговорите в \"На твоя страна\" с Георги Георгиев.Граждани на протест. Жителите на ботевградското село Врачеш заплашват да затворят международния път Е 79. Причината - редовната липса на електричество.Прясно саниран блок се наводни след поройните дъждове в София, въпреки новата изолация. Румен Бахов проверява.Мечок избяга от клетката си в Димитровград. Срещаме ви с Митко и неговите гледачи.Разговор с актьора Камен Донев за времето между българските сватби, македонските песни,  народното творчество и всеобщата просвета.  ", "date": "2018.07.05", "title": "Теми и гости в ефира днес"}
{"url": "http://www.cross.bg/amerikantzite-otpraznyvaha-denya-na-nezavisimostta-1578412.html", "text": "/КРОСС/ С барбекюта в задния двор и фойерверки американците посрещнаха Деня на независимостта и 242-рия рожден ден на страната си, информира Асошиейтед прес.Ю Ес Ес \"Конститюшън\", най-старият действащ боен кораб в света, влезе в пристанището на Бостън и даде залп с 21 оръдия в чест на националния празник.Фрегатата, построена през 1797 година и наричана още \"Старчето с железните хълбоци\", напусна кея си в Чарлстън и измина разстоянието до форт \"Индипендънс\" на бостънския Касъл Айлънд, като по време на пътуването моряк рецитираше Декларацията на независимостта.", "date": "2018.07.05", "title": "Американците отпразнуваха Деня на независимостта"}
{"url": "http://www.cross.bg/purvite-bulgariya-voiina-1578407.html", "text": "/КРОСС/ 1439 г. - Във Флоренция е обявена уния между Римокатолическата църква и Византия.1811 г. - В резултат на Войната за независимост на испанските колонии в Америка Венецуела получава независимост.1865 г. - Англичанинът Уилям Бут създава в Лондон Християнската мисия, преименувана после в Армия на спасението.1882 г. - Съставено е седмото правителство на България, начело с Леонид Соболев.1884 г. - Германия превръща Камерун в своя колония.1932 г. - Антонио де Оливейра Салазар става премиер на Португалия, установява авторитарен режим и управлява като диктатор до 1968 г.1937 г. - В Букурещ е учредена малцинствена българска партия - Върховен народен съвет на българското малцинство в Румъния, от представители от Добруджа, Банат, Бесарабия, Букурещ, Браила и Галац.1940 г. - Втора световна война: Френското правителство на Режим Виши скъсва дипломатически отношения с Великобритания.1943 г. - Втора световна война: Започва Битката при Курск - най-голямата танкова битка в историята.1946 г. - На модно ревю в Париж са представени първите бикини, наречени на атола Бикини, където са провеждани опити с американско ядрено оръжие.1954 г. - По радиото са излъчени първите записи на Елвис Пресли - песните That's All Right (Mama) и Blue Moon of Kentucky; датата се смята за рожден ден на рок-енд-рола.1954 г. - Би Би Си излъчва първата си телевизионна новинарска емисия.1959 г. - Индонезийският президент Сукарно разпуска парламента и поема цялата власт, като управлява авторитарно до 1967.1971 г. - В САЩ е намалена от 21 г. на 18 г. възрастта за избирателно право на гражданите.1975 г. - Кабо Верде придобива независимост от Португалия.1977 г. - В Пакистан е извършен военен преврат - генерал Мохамед Зия Ул Хак сваля правителството на Зулфикар Али Бхуто, премиерът е арестуван и обесен.1986 г. - В Москва са открити първите Игри на добра воля, организирани по идея на Тед Търнър.1994 г. - В Китай е забранена експлоатацията на детски труд.1996 г. - В Розлинския институт в Шотландия е родена овца на име Доли, която е първият бозайник успешно клониран от възрастни клетки.2000 г. - Европейският парламент гласува България да бъде извадена от негативния визов списък на Шенгенското споразумение.2008 г. - Официално е открит стадиона АФГ Арена в Санкт Гален, Швейцария.2009 г. - Провеждат се парламентарни избори за 41 Народно събрание на България.", "date": "2018.07.05", "title": "5 юли в историята"}
{"url": "http://www.cross.bg/bulgariya-valezhi-gradysa-1578414.html", "text": "/КРОСС/ Днес ще има и слънчеви часове, и валежи с гръмотевични бури. По-значително ще вали следобед в Източна България.Почти без валежи ще се задържи в Северозападна България. Максималните температури ще са между 28 и 33 градуса.Над планините също ще се развива купесто-дъждовна облачност и ще има краткотрайни валежи, по-значителни в Рило-Родопската област. Ще духа умерен северозападен вятър. Максималната температура на 1200 метра височина ще е около 24 градуса, на 2000 метра- около 16 градуса.В петък ще преобладава слънчево време, но след обяд на места в югозападната част от страната и в североизточните райони ще превали и прегърми.През почивните дни и в понеделник, отначало в Западна България, а после и в Източна ще се развива купеста и купесто-дъждовна облачност. Ще има краткотрайни валежи и гръмотевични бури, възможни са и градушки.На места явленията ще са интензивни, валежите - значителни. Вятърът ще се ориентира от северозапад-север и ще настъпи  краткотрайно и слабо захлаждане. В понеделник валежите ще намалеят, ще бъдат главно в Централна Северна и в Североизточна България, както и в планините.Във вторник ще има повече слънце, превалявания са възможни само на отделни места.", "date": "2018.07.05", "title": "  Валежи и бури в Източна България днес"}
{"url": "http://www.cross.bg/belovo-obshtina-delo-1578423.html", "text": "/КРОСС/ Пазарджишкият окръжен съд ще заседава днес по дело срещу кмета на община Белово Костадин Варев.Той е обвинен, че в периода януари 2013 г. - август 2014 г. не е положил достатъчно грижи за изпълнение на дейности по отстраняване на излезли от употреба подземни тръбопроводи и така са нанесени вреди на общината за близо 49 000 лева.Дейността е извършена без търг и в полза на частна фирма.", "date": "2018.07.05", "title": "Пазарджишкият окръжен съд ще заседава по дело срещу кмета на община Белово"}
{"url": "http://www.cross.bg/sergiii-evgeniii-boga-1578406.html", "text": "/КРОСС/ Преподобни Атанасий живял през Х век. Родил се в Трапезунд и при кръщението си бил наречен Аврамий. В ранно детство останал сирак. За възпитанието му се грижела една благочестива инокиня.По-късно отишъл в Цариград. Там той се запознал и усъвършенствал в тогавашните науки. Още в детски години малкия Аврамий силно желаел да служи на Бога чрез иночески трудове. Той станал ученик на преподобни Михаил Малейн и бил подстриган в монашество под името Атанасий. След време отишъл в Света гора, където се отдал на труден аскетически живот, стараейки се да скрие от всички и своята ученост, и великите си дарования. Но това се оказало невъзможно. Разчули се както големите му знания, така и неговия свет и добродетелен монашески живот. Мнозина започнали да му отдават почести. Уважавали го и видните за онова време сановници и пълководци на имерията Лъв и Никифор.По-късно Никифор става византийски император. Той щедро подпомагал Атанасия в изграждането и разширяването на светогорските манастири и особено в изграждането на основания от Атанасия манастир, наричан сега Великата лавра св. Атанасий Атонски.Благочестивият монах Атанасий получил от Бога дар да върши чудеса. С усърдна и гореща молитва към всеподателя Бога той извел изобилна вода до своята лавра. И досега този извор се нарича на неговото име.Св. Атанасий Атонски завършил земния си път в края на Х век.Преподобный Сергий РадонежскийТози велик чудотворец (със светско име Вартоломей), живял през XIV век и оказал огромно влияние върху монашеството в цяла Русия.Родил се в знатно и благочестиво семейство. Думите от Писанието: \"Още от утроба на Тебе съм оставен; от утроба майчина ми Ти си мой Бог\" (Пс. 21:11) били напълно оправдани още от раждането на свети Сергий, защото от първите дни на живота си той учудвал всички с постническите си навици: в сряда и петък, когато са дните на пост, той отказвал да приема мляко от майка си, отказвал и тогава, когато в постни дни майка му е яла месо. Забелязвайки това майката напълно престанала да яде местна храна.Седемгодишен, свети Сергий тръгнал на училище и изпитвал от цялото си сърце жажда за учение, но то не му се отдавало: учителите го наказвали, приятелите му се подигравали и това предизвиквало у момчето голяма скръб. Дни и нощи то се молело на Бога да просветли разума му, така че да може да учи.Веднъж, търсейки в полето загубен кон, Сергий срещнал един възрастен монах и излял мъката си пред него. Старецът го изслушал съчувстващо и виждайки чистото сърце на момчето се помолил на Бога за него, и след това му казал: \"Дете мое, отсега Бог ти дава да напредваш в учението и да надминеш своите братя и връстници.\" След това му дал парченце просфора и добавил: \"Вземи и изяж това. То ти се дава по благодат Божия и за да придобиеш разум да разбираш Светото Писание.\" От този момент свети Сергий започнал да показва огромни резултати в учението. И до днес мнозина прибягват към неговото молитвено застъпничество, когато търсят успех в учението или искат да придобият духовна мъдрост.След това чудо у Сергий напълно укрепнало желанието да посвети живота си изцяло на Бога. Той израснал като скромен и мълчалив млад човек. С всички бил кротък и ласкав, никога и на никого не се гневял и във всичко се покорявал на родителите си. Обикновено ядял само хляб и вода, но в сряда и петък изобщо не приемал храна.Когато родителите му починали той се заселил в една гъста гора близо до град Радонеж и там заживял отшелнически живот. В тази гора Сергий и единия от братята му построили малка дървена църквичка в чест на Пресветата Троица. Така се родила прочутата Троице-Сергиева лавра, която е един от най-забележителните и значими манастирски общности в Православна Русия.По-късно братът на Сергий се оттеглил в друга обител, а той приел монашество и останал да се подвизава сам в гората. Tрудно можем да си представим през какви изкушения и през какви дяволски нападения е преминал младият монах. Но дивното му търпение, любовта му към Бога и искрените молитви победили всички трудности. Около килията на св. Сергий минавали цели глутници вълци, идвали и мечки. Но, усещайки благодатта на Светия Дух, която обитавала у преподобния, зверовете не му правели нищо. Дори веднъж Сергий дал на една мечка парченце хляб и оттогава мечката идвала при него, за да му служи. Векове по-късно същото се случило и с друг велик руски подвижник - свети Серафим Саровски.Колкото и да се стараел св. Сергий да скрива своите подвизи от света, славата му непрекъснато растяла и привличала към него монаси, които имали нужда от духовно ръководство. Всички те молели св. Сергий да стане техен игумен. Той дълго не се съгласявал, но накрая виждайки в техните настоятелни молби Божия промисъл склонил с думите: \"Предпочитам да се покорявам, а не да началствам, но се страхувам от съда Господен и затова се предавам на Божията воля.\"Отначало новата обител била изключително бедна, но това не пречело на усърдието на монасите. Сам св. Сергий им давал пример във всеки подвиг, като ги учел на смирение, търпение, въздържание и милосърдие.Авторитетът на преподобния бил огромен не само сред духовенството, но се разпространил и в светския свят. Нерядко се налагало той да бъде примирител при различни междуособици на руските князе.Преподобни Сергий Радонежски. Руска икона от XVI в., източник: pravoslavie.ruЗаради благочестивия си живот св. Сергий Радонежски бил удостоен от Бога с дара на чудотворството. И чудесата, които извършвал били наистина неизброими. Той не само лекувал болните, утешавал скърбящите, но дори възкресявал мъртви. Братята го виждали да съслужва Божествена литургия с ангел Господен.Веднъж му се явила Пресвета Богородица с апостолите Петър и Йоан. От невероятното сияние, което те излъчвали преподобният паднал на земята, но Пресветата Божия Майка го докоснала с ръка и му обещала винаги да покровителства неговата обител.Когато усетил наближаващата смърт, великият Божи угодник събрал около себе си монасите и подобно на завещание им оставил последния си съвет: \"Внимавайте над себе си братя. Преди всичко имайте страх Божи, душевна чистота и нелицемерна любов.\"Мощехранителница с мощите на преп. Сергий Радонежси. Източник: bogistina.info.Заради невероятните му земни подвизи преподобни Сергий Радонежски е наричан игумен на цялата руска земя. А чудесата, които преподобният извършва, никога не са преставали. Хора от цял свят търсят неговото молитвено застъпничество и получават неговата благодатна помощ според вярата си. Хиляди и хиляди се стичат при мощите му в Троице-Сергиевата Лавра, всеки със своята мъка, печал, болест или благодарност за чудотворната подкрепа и за бащинската любов и загриженост.Но, за да укрепва вярата ни в Бога, Който е дивен в Своите светии, си струва да приведем и един пример за чудесата на свети Сергий. Той е разказан от един руски офицер на име Евгений. Веднъж той и негови колеги отишли, както те се изразили, на разходка в Троице-Сергиевата лавра. Те започнали да разпитват един от отците за историята на лаврата, за смисъла на монашеския живот и най-вече, разбира се, за преподобни Сергий. Отецът отговарял подробно на всичките им въпроси, но най-вече разказвал за св. Сергий, за детството му, за основаването на манастира, за многобройните чудеса на светеца по време на неговия живот и след кончината му. Отецът особено се стараел да привлече вниманието на гостите с множество поразителни случаи на изцеления при мощите на преподобния и след молитва към него. Той привеждал неочаквани и трогателни примери.Но колко са слепи очите ни и колко са безчувствени сърцата ни! Ние често гледаме и не виждаме, слушаме и не чуваме, не можем и не искаме да повярваме. Така и те - внимателно и с интерес слушали, задавали въпроси, но не могли да разберат каква връзка разказаното има с живота днес. ...На излизане от храма, атеистът Евгений се обърнал към мощите и казал към св. Сергий, щом толкова много хора са се изцелили тук и ако наистина съществува, да направи така, че той пък да се разболее за две години. Слeд това Евгений излязъл от храма, прибрал се и забравил за случилото се.Не след дълго сякаш настинал. Бил спокоен и силен човек и бил сигурен, че ще изкара болестта на крак. Само че болестта се влошила и той скоро припаднал. Свестил се на болничното легло почни напълно неподвижен. Жена му била притеснена, но Евгений не се отчайвал, той имал сили да се бори с болестта, макар че единственото, което бил в състояние да прави било да чете полулегнал. При него идвали всякакви лекари-специалисти и знахари, учели го на специални дихателни упражнения, но нищо не помагало.Една пролетна сутрин Евгений се събудил от слънцето, което приятно галело лицето му през прозореца. Обзел го прилив на сили и той опитал да направи упражненията си. Тялото му обаче било толкова сковано, че вече и това не можел да направи. Тогава неочаквано го връхлетяла смазваща скръб. Той заплакал, заридал: \"Господи, не мога повече.\" А жена му го прегърнала и казала, че смята да отиде на църква. Евгений останал равнодушен. Така ролите им се разменили. Евгений се отчаял напълно, а жена му се изпълнила с вяра и постепенно се променила. Опитвала се да му вдъхне надежда, а той само държал ръката й и си мислел: \"Свършено е!\".Една събота жена му отново отишла в храма. Евгений равнодушно се пресегнал към една от книгите, които жена му оставила. На нея пишело: \"Житие на преподобни Сергий, Радонежски Чудотворец\". Изведнъж Евгений си спомнил всичко. В този момент някой го извикал по име. Евгений помислил, че е някой познат. Тогава отново чул: \"Ставай, Евгений, ти си здрав.\" До леглото му стоял непознат стар човек с бяла брада и дълга тъмна дреха, който го подканял да стане. Непознатият го гледал право в очите и от това съществото на Евгений се изпълвало с нова сила. \"Евгений, днес се навършват две години - казал старецът - Помниш ли? Вече си здрав.\" След това безшумно излязъл. Евгений опитал да го последва, но старецът сякаш бил изчезнал, а вратата била заключена отвън.Когато жена му дошла, сварила Евгений да плаче като дете, паднал на колене над книгата. Той бил напълно здрав. Без думи двамата се прегърнали, а от книгата ги гледал образът на свети Сергий, стар човек с бяла брада и тъмна дреха. Евгений и жена му имали сили само с трепет и радост да шепнат: \"Преподобни отче наш Сергие, моли Бога за нас!\"Ето така свети Сергий излекувал един човек от гибелния му атеизъм. Нека, прочее, и ние заедно с тях с вяра да възкликнем: Преподобни отче наш Сергие, моли Бога за нас!", "date": "2018.07.05", "title": "Преп. Атанасий Атонски. Преп. Сергий, Радонежки чудотворец"}
