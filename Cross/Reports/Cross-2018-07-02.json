{"url": "http://www.cross.bg/maznini-vuglehidrati-mozuka-1578226.html", "text": "/КРОСС/ Употребата на продукти, съдържащи едновременно и мазнини, и въглехидрати, извежда мозъка от обичайното му състояние и го принуждава да \"поощрява\" тялото да яде повече, отколкото ако храната се състои само от мазнини или само от въглехидрати, съобщи сайтът Нюз.ру.Откритието е на учени от Йейлския университет. Сканирайки работата на мозъка в реално време, те определиха защо много хора страдат от затлъстяване и продължават да ядат дори когато вече не изпитват глад.В експеримента са взели участие 206 доброволци, които е трябвало да изберат любимите си хранителни продукти от 39 възможни. Всички участници са били изследвани с ядрено-магнитен резонанс.Резултатите са показали, че продуктите с мазнини и с въглехидрати оказват по-силно въздействие върху мозъка даже ако даденият човек харесва подобно \"смесено\" ястие по-малко от други.\"Предпочитанията нямат никакво значение. Просто пред едни ястия е по-трудно да се устои, отколкото пред други\", каза Дана Смол от Йейлския университет.По думите на учените въздействието, което мозъкът оказва на тялото при употреба на храни, съдържащи едновременно и мазнини, и въглехидрати, не трябва да се нарича удоволствие. Това е по-скоро подсъзнателен сигнал.Мозъчните зони, които отговарят за лакомията, пък са стриатумът и таламусът.", "date": "2018.07.02", "title": "Учени разкриха какво ни кара да преяждаме"}
{"url": "http://www.cross.bg/slyzhitelite-protzenta-chyvstvat-1578214.html", "text": "/КРОСС/ Служителите са най-щастливи около три и половина следобед, когато предусещат приближаващия край на работния ден, пише в. \"Дейли експрес\", позовавайки се на резултатите от проучване, направено във Великобритания сред 2000 служители. Допитването е на \"Бритиш Черис“.Според данни от проучването служителите се чувстват щастливи, когато се събуждат след ободрителен нощен сън, когато са оценени от шефа и когато получават похвали от клиенти. Благотворно върху настроението им се отразяват също детските прегръдки и вечерното излежаване пред телевизора, а най-щастливият момент в деня им е, когато прекрачват прага на дома след работа, събуват обувките си и се освобождават от дрехите си.Същевременно неблагоприятно върху настроението им се отразяват \"проспиването\" на будилника, задръстванията на път към работа, дългите и натоварващи работни срещи, мисълта за несправяне с трупащи се задачи, оплакванията на клиенти, преяждането и последвалите го угризения.Проучването показва също, че определени храни влияят пряко върху задоволството на служителите.70 процента от анкетираните се чувстват по-добре, когато залагат на здравословни храни. 35 процента споделят, че са забелязали зависимост между консумацията на богати на захар продукти и потиснатото настроение. Над 50 процента признават, че когато са прекалили с храна или са яли нездравословни продукти, няколко часа по-късно имат усещането, че са им \"потънали гемиите\".От друга страна една четвърт са твърдо убедени, че половин час след като са яли плодове като череши, ягоди, малини, боровинки, се чувстват по-щастливи, отколкото след хапването на шоколад. Въпреки това, 40 на сто от работещите хора продължават за залъгват глада си с бисквити или шоколад. ", "date": "2018.07.02", "title": "Проучване посочи щастливите и потискащите моменти в работния ден на служителите"}
{"url": "http://www.cross.bg/trump-sreshtata-provede-1578220.html", "text": "/КРОСС/ Президентът на САЩ Доналд Тръмп подготвя среща с лидер на Северна Корея Ким Чен-ун в Ню Йорк, съобщи USA Today.Според източници от Белия дом срещата може да се проведе през септември. Това трябва да стане по време на сесията на Общото събрание на ООН.Ким ще трябва да покаже напредъка на държавата си в процеса по ядрено разоръжаване, за да се проведе срещата.Представители на американското разузнаване подозират, че в момента КНДР тайно развива своята ядрена програма.Ким и Тръмп вече се срещнаха в Сингапур. Двамата договориха намаляване на напрежението между своите страни. Лидерът на Северна Корея обеща, че ще преустанови ядрената програма на страната си.Тръмп вече заяви в интервю, че вярва, че властите в страната ще изпълнят обещанието си. Очаква се официално потвърждение за срещата.", "date": "2018.07.02", "title": "Тръмп подготвя среща с Ким Чен-ун в Ню Йорк"}
{"url": "http://www.cross.bg/ybiiistvo-momiche-brytalno-1578223.html", "text": "/КРОСС/ Брутално убийство на 8-годишно момиче предизвика обществен гняв в Турция и подтикна някои политици да поискат по-сурови наказания, включително връщане на смъртното наказание, предаде „Хюриет дейли нюз“.Малката Ейгюл Ялъкара е пристигнала в столицата Анкара със своите родители от провинция Бурса, за да прекара там лятната ваканция. 8-годишното момиче излиза с приятели да играе на 22 юни, но не се прибира обратно.Родителите алармират полицията и скоро е предприета мащабна операция по издирването на детето, в която се включват и хеликоптери по въздух и специални части на полицията. Седмица по-късно, на 30 юни, тялото е намерено заровено под електрически стълб.Аутопсията показала, че момичето е било измъчвано, насилено сексуално, и удушено до смърт. Полицията е задържала главен заподозрян – женен мъж с три деца. В момента той е в затвора, но отрича обвиненията. Шокиращ е фактът, че той дори се е включил в операцията по издирването на убитото момиче.„Това е брутално убийство. Правителството ще вземе мерки за въвеждане на по-тежки присъди за подобни случая“, заяви вицепремиерът Бекир Боздаг. Девлет Бакчели, лидерът на Партията на националистическото движение, дори призова за смъртно наказание.", "date": "2018.07.02", "title": "Брутално убийство разтърси Турция"}
{"url": "http://www.cross.bg/trump-pozdravil-bylkata-1578222.html", "text": "/КРОСС/ Президентът на САЩ Доналд Тръмп по случайност е попаднал на сватба на двойка непознати, като е поздравил булката и младоженеца, съобщи Рен Тв.Това е станало по време на посещение на Търмп в неговия Национален голф клуб в Ню Джърси. Той кацнал с личния си хеликоптер пред сградата и по случайност попаднал на сватбата.Той веднага поздравил младоженците и обменил по няколко думи с гостите. Тръмп прегърнал булката и се е ръкувал с младоженеца.Всичко това е било придружено с радостни възгласи от гостите на събитието. Всъщност и преди се е случвало Тръмп да поздравява младоженци в някой от неговите клубове или хотели.\n\t\t\t\t\t ", "date": "2018.07.02", "title": "Когато Тръмп дойде на сватбата ти (Видео)"}
{"url": "http://www.cross.bg/gradini-detski-ychilishta-1578213.html", "text": "/КРОСС/ Сградите на 48 училища и детски градини ще бъдат ремонтирани. От 5 юни ще започнат ремонтите в 17 училища и детски градини в София по проект „Региони в растеж“. Общо 26 сгради ще бъдат цялостно модернизирани в рамките на 2,5 години. Една детска градина ще бъде разширена, като ще бъде изграден нов корпус за 4 групи. Планираните летни ремонти в София ще бъдат в 22 сгради.Заместник-кметът по строителството в София Ирина Савина обясни: „Там, където през годините сме правили в тези 26 сгради, частични ремонти, дейностите не са включени, така че ремонтите са такива, които са належащи да бъдат изпълнени. Ремонтните дейности ще се извършват по време на учебния процес в тези 26 сгради като времетраенето е от 115 дни до 460 дни. Летните ремонти в 22 училища и детски градини, които са с финансиране от бюджета на общината, ще приключат до началото на учебната година. В останалите 26 обекта, обаче ремонтът ще продължи много дълго време“.Кметът на район „Надежда“ Димитър Димов обясни: Сградите на училищата и на детските градини са в нормално функционално състояние. Всички ремонтни дейности, които ще се извършват, са изключително належащи.Кметът на район „Илинден“ Иван Божилов посочи: „Ще бъде възстановена сградата на старото бивше 43-то училище, което след това е било военно окръжие. В момента не функционира като училище, но след ремонта, визията ще бъде по-красива“. Кметът на район „Красна поляна“ Иван Чакъров каза: „При мен се ремонтират две училища. Не, че не може да се води учебен процес в тях, но наистина едната сграда, където са две училища 147-о и 57-о е строена преди около 70 години. Те трябва да свършат до Нова година. До 15 септември трябва да бъдат направени тоалетните. Сградата е много стара и е възможно да изникнат проблеми. В 153-то срокът е доста дълъг, но там сградата е по-голяма и имаме възможност да направим така графика, че да се затварят етаж по етаж.“4000 деца чакат за яслена група в София. Три нови детски градини ще бъдат открити до края на година, а до края на 2020 година ще се построят още 9 детски градини, които ще осигурят места за 900 деца, като 200 от тях са деца в яслена група, съобщи Мария Минчева, директор на Дирекция „Образование“ в Столична община.", "date": "2018.07.02", "title": "Започват летните ремонти на училища и детски градини в София"}
{"url": "http://www.cross.bg/dzhiliun-yebur-andryu-1578224.html", "text": "/КРОСС/ Хореографката Джилиън Лин, работила с композитора Андрю Лойд Уебър по някои от най-известните му мюзикъли, почина на 92 години, съобщи АР.Джилиън Лин започва кариерата си като класическа балерина. По-късно тя става хореограф, като е създала повече от 50 спектакъла. Най-известните от тях са мюзикълите \"Котките\" и \"Фантомът от операта\". Те още се поставят в цял свят, три десетилетия след премиерите им.Джилиън Лин е лауреат на две британски театрални награди \"Лорънс Оливие\". През юни театър на лондонския Уест енд беше наречен на нейно име.След като научи за смъртта на Джилиън Лин, Андрю Лойд Уебър написа в Тwitter: \"Три поколения на британския мюзикъл ти дължат толкова много\".", "date": "2018.07.02", "title": "Отиде си хореографката на мюзикъла ''Котките''"}
{"url": "http://www.cross.bg/interstellar-technologies-momo--1578225.html", "text": "/КРОСС/ Частните космически експерименти в Япония търпят провал до момента. И вторият опит с ракетата Momo на Interstellar Technologies се оказа неуспешен, стана ясно през седмицата.Няколко секунди след изстрелването ракетата се разруши и изгоря. Предишният опит на частната компания Interstellar Technologies да изстреля Momo-2 също беше неуспешен, предава technews.bg.Причината за инцидента не се съобщава. Не е ясно как поредната неудача с Momo-2 ще повлия на плановете на компанията да изведе спътник в околоземна орбита до 2020 година, отбелязва Engadget.com.Interstellar Technologies, от своя страна, уверява, че пусковият комплекс не е пострадал и космическата програма ще бъде продължена. Стратегията на компанията се базира на използване на съществуващи компоненти вместо на разработки \"от нулата\".Предполага се, че подобен подход ще намали значително стойността на полетите. Разходите за първата Momo ракета се оценява на 440 000 долара, докато ракетите на държавните космически агенции струват не по-малко от 1,8 млн. долара.\n\t\t\t\t\t", "date": "2018.07.02", "title": "Провалът на една японска ракета (видео) "}
{"url": "http://www.cross.bg/dogovora-ratifikatziya-dzhaferi-1578217.html", "text": "/КРОСС/ Македонският парламент насрочи за 5 юли заседание, на което ще гласува за втори път за ратификация на договора с Гърция, с който страната се преименува на Република Северна Македония, предаде агенция МИА.Това беше договорено на координационна среща на председателя на парламента Талат Джафери с председателите на парламентарните групи.Парламентът гласува за ратификация на договора с Гърция на 20 юни с 69 гласа \"за\" и 40 \"против\". На същата дата той беше подписан от Джафери и изпратен на президента Георге Иванов.Миналата седмица парламентът бе уведомен официално от президента, че той няма да подпише указа за обнародване на закона за ратификация на договора.Според македонското законодателство на второ гласуване на закона ще се необходими гласовете на 61 депутати. Ако парламентът гласува повторно за ратификация на договора, държавният глава е длъжен да го подпише.На 29 юни Талат Джафери каза, че ако президентът Георге Иванов отново откаже, ще се приложи едно и също решение и за договора, и за закона за употреба на езиците (с който албанският става втори официален език в страната), постигнат от същата съдба. Едно от тези решения е те да бъдат изпратени в Държавен вестник без подпис от президента Георге Иванов.Джафери подчерта, че парламентът трябва да прилага своите решения, а тези, които имат съмнения за законите, могат да се обърнат към Конституционния съд.", "date": "2018.07.02", "title": "Македония още се двоуми за новото име"}
{"url": "http://www.cross.bg/poboii-doma-brat-1578198.html", "text": "/КРОСС/ На 29.06.2018 г. в 15,00 ч. в РУ Лом е получен сигнал от жител на с. Септемврийци за нанесен побой на 83-годишен негов съселянин, който бил нападнат в дома му. Незабавно пристигнал екип от служители на Участък Вълчедръм, който е извършил оглед на място. Според събраните първоначални данни, в нощните часове двама непознати нахлули в дома на възрастния човек и докато спял, те извършили кражба на хранителни продукти. Малко по-късно двамата повторно проникнали в чуждата къща, нападнали и нанесли побой на стопанина и направили опит за грабеж на парична сума.В хода на предприетите оперативно-издирвателни действия по „горещи” следи  криминалистите влезли в дирите на извършителите -22-годишен криминално проявен и осъждан и 11-годишния му брат. Последвало е тяхното задържане и образуване на досъдебно производство в РУ-Лом по чл.198, ал. 1 във вр. с чл. 18, ал. 1 от НК. ", "date": "2018.07.02", "title": "Рецидивист и малолетният му брат са задържани за извършен грабеж и нападение на възрастен мъж"}
{"url": "http://www.cross.bg/transport-leva-gradski-1578216.html", "text": "/КРОСС/\"Общинското дружеството \"Градски транспорт\" е в реален фалит, задълженията му надхвърлят 10 милиона лева. Само за последните месеци е натрупана загуба от 5,5 милиона лева\". Това заяви в обзорното предаване на Радио Варна \"Позиция\" общинският съветник и председател на Градския съвет на БСП Борислав Гуцанов.Той каза, че очаква прокуратурата да се самосезира по повод фрапиращите, според него, нарушения в \"Градски транспорт\". Ако държавното обвинение не се самосезира, аз ще изпратя сигнал до прокуратурата\", каза Гуцанов, като допълни, че дружеството има четири запора по искане на фирми, на които не е било платено.Общинският съветник цитира изводите от одита на \"Градски транспорт\". Одиторът е записал, че \"е налице несигурност, която би могла да породи значителни съмнения относно способността на дружеството да продължи да функционира като действащо предприятие\".Гуцанов отново подчерта, че иска оставката на ръководството на \"Градски транспорт\", както и на управителя на общинското дружество \"Пазари\", чиято печалба е намаляла в пъти през последните години. \"Преди години фирма \"Пазари\" беше на печалба от 1 милион лева, сега тя е само 100 хиляди лева\".", "date": "2018.07.02", "title": "Градският транспорт във Варна пред фалит"}
{"url": "http://www.cross.bg/grypa-boiina-batalyon-1578221.html", "text": "/КРОСС/ Тържествена церемония по преустановяване на дежурството на контингента от Българската армия, участвал в състава на  Многонационалната бойна група на Европейския съюз „HELBROC – BG”, се състоя днес, 2 юли 2018 г. в 42-ри механизиран батальон – Ямбол.Заместник-командирът на 2-ра механизирана бригада полковник Недялко Ников поздрави военнослужещите и определи участието им като „принос за европейската система за сигурност, в контекста на придобиването на съществен опит на личния състав за изпълнение на задачи, свързани със стратегически решения”. От името на командира на 2-ра механизирана бригада бригаден генерал Костадин Кузмов, полковник Ников награди с грамоти военнослужещи за постигнати високи резултати. В обръщението си към офицерите, сержантите и войниците командирът на 42-ри механизиран батальон подполковник Ивайло Иванов изрази чувство на гордост и удовлетворение от проявения професионализъм и положените от тях усилия по време на подготовката, сертификацията и носенето на дежурство.", "date": "2018.07.02", "title": "Тържествена церемония по разформироване на рота HELBROC"}
{"url": "http://www.cross.bg/parno-dogovori-sezon-1578211.html", "text": "/КРОСС/ Евтиното парно, което лоялните клиенти на пернишката топлофикация плащаха през последните три години, остава в миналото. Перничани отново ще могат да сключват индивидуални договори „Лоялен клиент”, но парното вече няма да се заплаща на база квадратура на жилището.Новите условия, които предлага дружество за следващия отоплителен сезон, включват 11 равни месечни вноски на база консумацията през отминалия отоплителен сезон с 5% отстъпка и 12-а изравнителна, отстъпката при която ще бъде 50 процента. Същото се отнася и за топлата вода. Договорите ще бъдат едногодишни. Подписването им започва от следващата седмица и ще продължи и през август.Според изчисленията, които са направени в дружеството, с 5-процентните отстъпки абонатите спестяват за сезона месечна вноска и половина плюс двойно по-ниската изравнителна сметка.При досегашните договори обаче ползваното от абонатите парно излизаше почти двойно по-евтино.От новия отоплителен сезон отпада и отстъпката от 13,7 процента, която ползваха коректните абонати без индивидуални договори.Топлоенергията в Перник поскъпва с 8%, като 1 мегаватчас вече ще струва 77.99 лева без ДДС. ", "date": "2018.07.02", "title": "Евтиното парно, което лоялните клиенти на пернишката топлофикация плащаха, вече е минало"}
{"url": "http://www.cross.bg/pomosht-prodazhbata-aktivi-1578230.html", "text": "/КРОСС/ Днес е постигната договорка за подписване на споразумение с банките кредитори по Втори облигационен заем на БДЖ, вследствие на което е спряна продажбата на активи на дружеството.Това беше постигнато благодарение на проведените интензивни преговори през последните няколко седмици между екипите на Министерството на транспорта, информационните технологии и съобщенията, „Холдинг БДЖ” ЕАД и представители на облигационерите.Изплащането на оставащите задължения към финансовите институции ще се осъществи чрез предоставяне на възмездна финансова помощ от държавата, след като през юни 2017 г. Европейската комисия одобри държавна помощ за БДЖ в размер на 224 млн. лева.", "date": "2018.07.02", "title": "Спряна е продажбата на активи в БДЖ"}
{"url": "http://www.cross.bg/proverka-shte-ystanovi-kak-tochno-e-izbyagal-arestantut-vuv-vratza-1578219.html", "text": "/КРОСС/Вътрешна проверка на МВР изяснява случая с избягалия миналата седмица арестант във Враца.Както е известно, 15-годишен младеж, задържан за кражба на 50 лв., успя да се измъкне от районното управление, докато полицаите подготвяли документите му за ареста.Момчето беше намерено в събота вечерта при обход на патрул.То вече е на свобода.", "date": "2018.07.02", "title": "Проверка ще установи как точно е избягал арестантът във Враца"}
{"url": "http://www.cross.bg/kevr-manolova-tzenite-1578215.html", "text": "/КРОСС/ Омбудсманът Мая Манолова дава на прокурор решението на КЕВР за увеличение на цените на топлинната и електрическата енергия. Манолова ще внесе иска във Върховната административна прокуратура в сряда. ", "date": "2018.07.02", "title": "Омбудсманът дава на прокурор решението на КЕВР за поскъпването на цените на парното и тока"}
{"url": "http://www.cross.bg/zhivotni-simeon-karakolev-1578212.html", "text": "/КРОСС/ За първи път в България и в рамките на ЕС е регистрирана чума по дребните преживни животни. Заразата вероятно е дошла от Турция. ", "date": "2018.07.02", "title": "Овцевъди и козевъди в паника заради чумната карантина"}
{"url": "http://www.cross.bg/klas-promeni-manolova-1578207.html", "text": "/КРОСС/Омбудсманът Мая Манолова изпрати препоръка на министъра на образованието и науката Красимир Вълчев по повод готвените промени за провеждане на изпитите за националното външно оценяване /НВО/ по български език и литература /БЕЛ/ след завършване на VII клас.В институцията на обществения защитник са постъпили десетки жалби от разтревожени родители на бъдещи седмокласници и шестокласници, в които заявяват категоричната си позиция срещу намерението на МОН матурата по БЕЛ след VII клас за учебната 2018 г./2019 г. да включва материала от обучението в V, VI и VII клас. На 6 юни т.г. от МОН обявиха, че се обсъжда коренна промяна в съдържанието на изпита, като той вече ще включва не само съдържанието от задължителната подготовка в VII клас, а и това от шести и пети.Родителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се оказват неподготвени за новите промени. „Основен принцип в правото е даден закон, ако засяга неблагоприятно лица, то той да важи занапред, а не за заварени случаи. Нашите деца вече преминаха през материала за пети и шести клас, без реално да имат представа, че ще полагат изпит върху него“, пишат те. Родителите са категорични, че е резонно, ако въобще има необходимост от промени във формата, то те да се отнасят за бъдещите петокласници – набор 2007 г. В отговор до омбудсмана Мая Манолова министърът на образованието и науката Красимир Вълчев уверява, че „експертите в МОН се съобразиха с обществените нагласи и с интересите на учениците, затова ще предложат в НВО по БЕЛ през учебната 2018/2019 година да бъде включено учебно съдържание от компонент литература само за VII клас“. В препоръката си до министър Вълчев Манолова обаче акцентира, че „отсрочката“ трябва да важи и за бъдещите шестокласници, а нововъведенията да влязат в сила за децата, които през новата учебна година ще бъдат в пети клас, за да имат време да се подготвят.„Смятам, че освен обхвата на учениците в училище, е много важно да се работи за постигане на по-високо качество на образователния процес и за увеличаване постиженията на учениците. Мисля, че това няма да се получи, като непрекъснато и в движение се правят промени, които водят до недоволство сред учители, ученици и родители“, подчертава още омбудсманът.  ", "date": "2018.07.02", "title": "След въпрос на омбудсмана Мая Манолова от МОН обявиха: Догодина матурата по БЕЛ  след VII клас остава същата"}
{"url": "http://www.cross.bg/radev-rymen-dondykov-1578197.html", "text": "/КРОСС/ Наот  впрезидентът Румен Радев ще участва в конференция на тема \"Българското председателство на Съвета на ЕС - време за равносметка\".От  в   държавният глава ще удостои посланика на Грузия Зураб Беридзе с орден „Мадарски конник“ – първа степен.По-късно същия ден, от Румен Радев ще разговаря със заместник министър-председателя и министър на външните работи на Социалистическа република Виетнам Фам Бин Мин.", "date": "2018.07.02", "title": "Програма на президента Румен Радев за 3 юли 2018 г."}
{"url": "http://www.cross.bg/avtomagistrala-sofiya-trakiya-1578218.html", "text": "/КРОСС/ Временно е спряно движението по автомагистрала Тракия посока София, съобщиха от пресцентъра на МВР. Причината е тежък пътен инцидент в района на гр. Раковски.Сигнал за тежката катастрофа, възникнала на автомагистрала Тракия в района на гр.Раковски, е подаден днес към 16.25 часа.По първоначални данни, са се ударили два леки автомобила и ТИР, които се движели към София. Според информацията до момента от инцидента на място за загинали двама, един е пострадал, откаран е в най-близкото болнично заведение. На място са екипи на полицията и на бърза помощ.Движението по автомагистралата, посока София, временно е спряно. Обходен маршрут – автомагистрала „Тракия“, Шишманци, Раковски, Калековец, отново автомагистрала „Тракия“.*Снимката е илюстративна", "date": "2018.07.02", "title": "Тежка катастрофа затвори АМ \"Тракия\" "}
{"url": "http://www.cross.bg/bryag-cherven-horata-1578201.html", "text": " /КРОСС/ Предходните дни не са едни от най-спокойните за цяла България. Вълнува се времето, реките са пенливи и мътни. Вълнение е обзело и душите на хората от Червен бряг и Луковит. Мътната вода от водоснабдителна група \"Златна панега\" не идва до тях вече четвърти ден. Почти половината град се захранва от този водоизточник и според думите г-н Николай Николов - началник на ВиК-дружеството в Червен бряг, може би преди сряда няма и да пуснат водата. Отново хората са оставени на природата... Наш репортер се опита да се свърже с администрацията и кмета на Община Червен бряг, но така и нямаше отговор от тяхна страна.Началникът на ВиК-Червен бряг заяви за , че е трудно да се прогнозира каквото и да е. Положението в бедстващите заради режима градове - Червен бряг и Луковит, е много тежко. Вече четири дни хората са без вода и не е ясно кога и как ще им бъде пусната такава. За жителите на Червен бряг, засегнати от водната криза, според неговите думи са разположени 3 водоноски на възлови места: една в V-ти квартал, една в жк. \"Победа\" и една при бл. 1-90.Природата остава единствено упование на хората.  ", "date": "2018.07.02", "title": "Вода газим, жадни ходим"}
{"url": "http://www.cross.bg/slyzhitelite-chasa-zapochne-1578202.html", "text": "/КРОСС/ По традиция, всяка година на 5 юли, служителите на Министерството на вътрешните работи отбелязват своя празник.Тържествената церемония ще започне в 10.00 часа с поднасяне на венци пред паметника на Незнайния войн и демонстрация на най-новата техника, с която министерството разполага. В 11.30 часа служителите ще се поклонят пред паметта на своите колеги на паметника на загиналите полицаи в градинката пред храм „Св. Седмочисленици“.Честването ще продължи с празник в Борисовата градина - вход откъм езерото Ариана, организиран за служителите и членовете на техните семейства, както и за всички граждани.  Празникът ще започне в 17.00 часа. Главната сцена ще бъде на площадката пред паметниците на Васил Левски и Христо Ботев. Спецчасти и каратисти от Академията на МВР ще  демонстрират своите умения,  в празника ще се включат и служителите, които се грижат за нашата сигурност с помощта на полицейски кучета и коне. Децата ще могат да влязат в полицейски и пожарни коли и мотори, да станат свидетели на гасенето на „пожар“, а за доброто настроение на присъстващите ще гостуват известни изпълнители.На паркинга пред  Националния стадион „Васил Левски“, сектор Г, ще бъде представена официално новата специализирана техника на СОБТ, ГДГП, ГДПБЗН, СДВР и дирекция „Жандармерия“ на ГДНП.Каним всички служители на МВР, техните семейства и гражданите да се присъединят към празника.", "date": "2018.07.02", "title": "Министерството на вътрешните работи чества 139-годишнината от своето създаване"}
{"url": "http://www.cross.bg/sofiya-kmetut-tretata-1578204.html", "text": "/КРОСС/ Първият от 20-те влака Siemens-Newag за третата линия на столичното метро вече е в София, съобщи във „Фейсбук” кметът Йорданка Фандъкова.„Влаковете са с висока енергийна ефективност и поради олекотената им конструкция, имат и по-нисък разход на енергия”, уточни тя.                    Мотрисата е тръгнала към нашата страна на 25 юни, като транспортирането й е било предимно през нощта със специален транспорт.„Планираме първите 8 км от третата линия (от бул. „Владимир Вазов“ до „Красно село“) да бъдат пуснати през 2019 г., а следващите 4 км, които преминават през „Овча купел“ до Околовръстния път при Горна Баня – да пуснем през 2020 г.”, посочи кметът на София.", "date": "2018.07.02", "title": "Първият влак за Третия метродиаметър вече е в София"}
{"url": "http://www.cross.bg/nikolaii-shtetite-nankov-1578206.html", "text": "/КРОСС/ Наводненията от последните дни причиниха щети за близо 2 млн. лв. по републиканската пътна мрежа в страната, съобщи регионалният министър Николай Нанков. Най-скъпо е струвало укрепването на активизиралите се свлачища.Парите за отстраняване на щетите ще дойдат или през аварийна програма от бюджета, или ще се търсят по линия на фонд „Солидарност” на Европейския съюз, създаден именно за реакция при големи природни бедствия.Според Нанков обаче страната ни трябва да наблегне на превенцията, за да се избегнат бедствията.Междувременно кметът на община Смолян Николай Мелемов заяви, че щетите там са над 500 хил. лв., като точната сума ще бъде ясна след няколко дни.", "date": "2018.07.02", "title": "Щетите след наводненията у нас са за близо 2 млн. лв."}
{"url": "http://www.cross.bg/krymovgrad-ii-ychastuka-1578203.html", "text": "/КРОСС/ Стартира рехабилитацията на 32 км от второкласния път II-59 Момчилград - Крумовград - Ивайловград. Инвестицията е за над 21 млн. лв. с ДДС. Проектът се съфинансира със средства от Програмата за трансгранично сътрудничество ИНТЕРРЕГ V-A Гърция – България 2014-2020 г. и националния бюджет.Началото на строителните работи беше дадено със символична първа копка, на която присъстваха председателят на Народното събрание Цвета Караянчева, министърът на регионалното развитие и благоустройството Николай Нанков, инж. Дончо Атанасов, член на Управителния съвет на Агенция „Пътна инфраструктура“, депутати и кметове от региона. Ремонтът на път II-59 е разделен на два участъка. Първият е около 6 км (от км 24+548 до км 30+439), а вторият е близо 26 км (от км 30+439 до км 56+861.68). Рехабилитацията на 6-километровата отсечка, в близост до село Карамфил, ще бъде изпълнена от ДЗЗД „ИЗТОЧНИ РОДОПИ 3“, в което участват: „Пътстройинженеринг“ АД, „ПСК Виастрой“ ЕООД, „Пътища“ АД, „БСК-Горна Оряховица“ АД и „Атлас Балкан“ ООД. Стойността на договора е 3 398 995,72 лв. с ДДС, а срокът за изпълнение 8 месеца. Строителният надзор ще бъде осъществен от „Строл 1000“ АД. Договорът им е за 51 000 лв. с ДДС. Участъкът преминава през село Горна кула. Предвидена е рехабилиция на асфалтовата настилка, изграждане на две бетонови подпорни стени с обща дължина 25 метра и ремонт на две мостови съоръжения - над река Крумовица и над дере при 29-ти км. Другият участък, с дължина около 26 км, е възложен на Обединение „ПЪТ II-59“, в което са: „Джи Пи Груп“ АД и „Контратас Инглесиас“ АД. Договорът им е за 17 989 382,71 лв. с ДДС. Строителният надзор ще е от „ПЛАН ИНВЕСТ ПЛОВДИВ“ ЕООД, а договорът им е за 220 056 лв. с ДДС. Срокът за изпълнение на ремонтните дейности на отсечката е 14 месеца.На участъка - от гр. Крумовград до разклона за с. Попско на път II-59, ще бъде извършена реконструкция на пътя в чертите на Крумовград и с. Полковник Желязово и обновяване на настилката. Тресето преминава през четири населени места - гр. Крумовград, селата Полковник Желязово, Рогач и Пелин. За подобряване на отводняването се предвижда полагането на бетонови бордюри, отводнителни улеи, нови окопи, почистване на всички водостоци и удължаване на съществуващите. В района на 41-ви км ще бъде изградена стоманобетонова укрепителна стена. Ще бъде извършено и укрепване на откоса с геомрежа и анкери. Целият 32-километров участък ще бъде с нова маркировка, пътни знаци и ограничителни системи.През програмен период 2007-2013 г. бяха основно ремонтирани над 18 км от път II-59 Момчилград - Крумовград в участъка от км 6+230 до км 24+548. С успешното изпълнение и на проектите, които днес стартират ще бъдат рехабилитирани над 50 км от второкласния път.", "date": "2018.07.02", "title": "Над 21 млн. лв. ще се инвестират в ремонта на 32 км от път II-59 Момчилград - Крумовград - Ивайловград"}
{"url": "http://www.cross.bg/ministur-nankov-putishta-1578208.html", "text": "/КРОСС/ Предстоят добри дни за България в пътния сектор, тъй като хубавата новина от последните седмици, е че Европа ще запази финансирането за обновяване на пътища и през следващия програмен период. Това заяви министърът на регионалното развитие и благоустройството Николай Нанков, който заедно с инж. Дончо Атанасов – член на Управителния съвет на Агенция „Пътна инфраструктура“, направи първа копка за рехабилитацията на 50 км от третокласния републикански път IIІ-663 Чирпан – Симеоновград. Пътният участък е алтернативен маршрут на АМ „Марица“ и на път I-8 Поповица – Хасково, като се явява и сред основните връзки между областите Хасково и Стара Загора, както и главна пътна артерия за десетки населени места по трасето. Пътят не е ремонтиран повече от 30 години и по думите на министър Нанков е сред третокласните републикански пътища в страната в най-тежко състояние. Именно поради тази причина преди повече от две години трасето е залегнало като основен приоритет. Министърът подчерта, че първата копка и самите строително-ремонтни дейности са най-лесната част от всеки проект. „Започнем ли реалното строителство, проблеми няма. Забавянето винаги е свързано със сложните предходни процедури – осигуряване на финансиране, парцеларни планове, отчуждавания на имоти, процедурите по Закона за обществените поръчки, породени често от безкрайни обжалвания“, коментира министър Нанков. Той прогнозира, че рехабилитацията на шосето ще приключи по-рано от предвидения по договор 15-месечен срок и призова фирмите изпълнители за максимална мобилизация. Регионалният министър подчерта, че пътят е изключително важен и изрази надежда след обновяването му да допринесе в максимална степен за по-доброто икономическо и демографско развитие на региона. „Смятам, че догодина ще се поздравим с ремонтирания път, който ще е с необходимото качество затова апелирам към изпълнителя и надзора – бъдете все така осторожни, бързи, но не за сметка на качеството“, призова министър Нанков. Регионалният министър отбеляза, че освен от структурните фондове по оперативните програми на ЕС за ремонт на пътища след 2020 г., три пъти повече средства се очакват и от тол системата, с които ще се строят магистрали, скоростни пътища и ще се рехабилитират второкласни и третокласни пътни отсечки. Министърът отчете, че през тази година ще бъдат рехабилитирани 1000 км републикански пътища. Догодина, с приходите от тол системата, заедно с европейските средства, се очаква да бъдат ремонтирани 2000 км.Рехабилитацията на път IIІ-663 Чирпан – Симеоновград се финансира със средства от Оперативна програма „Региони в растеж“ 2014-2020 г. в размер на 36 млн. лв. Отсечката с дължина 50 км е разделена на три лота. Строителните дейности на лот 19 са възложени на „Пътища Пловдив“ АД. Изпълнител на лот 20 е „АБ“ АД. Лот 21 ще бъде изпълнен от ДЗЗД „АПП Пътища“.По-късно през деня министър Николай Нанков, заедно с председателя на Народното събрание Цвета Караянчева, направи и първа копка за рехабилитацията на 32 км от второкласния път II-59 Момчилград - Крумовград – Ивайловград, в който ще бъдат инвестирани над 20 млн. лв. от Програмата за трансгранично сътрудничество ИНТЕРРЕГ V-A Гърция – България 2014-2020 г. и от държавния бюджет. Шосето не е обновявано от около 40 години. Ремонтът е разделен на два участъка. Първият е около 6 км (от км 24+548 до км 30+439), а вторият е близо 26 км (от км 30+439 до км 56+861.68).Рехабилитацията ще бъде изпълнена от ДЗЗД „ИЗТОЧНИ РОДОПИ 3“, а на втория лот – обединение „ПЪТ II-59“. През програмен период 2007-2013 г. бяха основно ремонтирани над 18 км от път II-59 Момчилград - Крумовград в участъка от км 6+230 до км 24+548. С успешното изпълнение и на проектите, които днес стартират ще бъдат рехабилитирани над 50 км от второкласния път.Пред журналисти министър Нанков коментира, че с въвеждането на тол системата от нова година ще започне решаване на системния проблем с недофинансирането на пътния сектор. „Ако преди 15 години бяхме въвели подобна система за тарифиране въобще нямаше да коментираме състоянието на пътищата от трети, втори клас, камо ли общински пътища. След 6 до 7 години след въвеждането на тол системата и генерирането на около 1 млрд. лева на година ще имаме достатъчен ресурс за 6 до 7 години да рехабилитираме всички 8000 км пътища в лошо състояние, изчисли министър Нанков.Той добави, че до края на месец август ще е готова методиката за тарифиране на тол системата, която се изработва от Световната банка, след което ще започне обществено обсъждане за предлаганите тарифи, с които ще се облага преминаването на тежкотоварни автомобили по републиканските пътища. Регионалният министър обяви, че до края на седмицата се очаква подписване на споразумение за строеж на тунел под връх Шипка.В петък ще подпишем с 4 китайски компании. Те имат заявен интерес не само към тунела под вр. Шипка, а изцяло към магистрала Русе – Велико Търново, плюс нов мост при Русе – Гюргево, обясни регионалният министър. „Тази година предсрочно през септември пускаме обхода на Габрово”, допълни Нанков.По отношение на публикувания от МРРБ проект на Национална жилищна стратегия, министър Николай Нанков коментира, че това все още е проект на стратегически документ, който не съдържа обвързващи клаузи като нормотворческо отношение или като конкретни политики за изпълнение. „Тече обществено обсъждане, като целта е да се чуят всички страни.След 30 дни, когато приключи, ще започне провеждането на форуми, на база на които ще се приеме стратегията на експертно и на политическо ниво. Очакваме в края на годината да бъде утвърдена и приета с решение на Министерски съвет и оттам ще мислим какви действия ще предприемем“, коментира министър Нанков. Той подчерта, че неприкосновеността на частната собственост е гарантирана, като основната цел е по-доброто управление и стопанисване на жилищния фонд. Министърът допълни, че всички бъдещи програми ще се основават на предвижданията на стратегията.", "date": "2018.07.02", "title": "Николай Нанков: За България предстоят добри дни в пътния сектор, до края на годината ще се рехабилитират 1000 км републикански пътища"}
{"url": "http://www.cross.bg/varna-chasa-1578209.html", "text": "/КРОСС/ Популярният рап и хип-хоп изпълнител и музикален продуцент от Варна - 100 Кила, отговори на въпроси на футболна тема и спечели награди в букмейкърския пункт на „Еврофутбол“ на ул. „Ивац“ 14 в квартал „Трошево“ – Варна.             Всеки може да бъде на негово място, ако до 15 юли 2018 г. посети някой от пунктовете по Черноморието, в които тече промоционална кампания. В момента чаровните момичета на „Еврофутбол“ Ви очакват във Варна. Ето къде:Елате да приложите футболните си знания, да спечелите награди, да се забавляваме и да гледаме мачовете от Световното първенство заедно!", "date": "2018.07.02", "title": "Рапърът 100 Кила спечели награди от \"Еврофутбол\""}
{"url": "http://www.cross.bg/tyristite-pomorie-zapali-1578210.html", "text": "/КРОСС/ Автобус с еврейски туристи се запали край Поморие. Инцидентът е станал около 13 ч. днес.За щастие няма пострадали пътници.Автобусът е превозвал туристите от бургаски мол към „Слънчев бряг”. Шофьорът е успял да овладее ситуацията, отбивайки в аварийна лента и с помощта на полицаи, успели да евакуират туристите.Изгоряла е само двигателната част от автобуса.", "date": "2018.07.02", "title": "Автобус с туристи се запали край Поморие"}
{"url": "http://www.cross.bg/chasa-oryahovitza-dvamata-1578196.html", "text": "/КРОСС/ Задържаха двамата мъже от Горна Оряховица за грабеж на бензиностанция в Лясковец, те многократно са осъждани за идентични престъпения.На 26 юни, към 3 и 10 часа, те влизат маскирани в обекта, единият удря служителя, другия взима от складово помещение оборотните 2 200 лв., след което бягат.На 28 юни, при спецоперация, около 21 часа са задържани за 24 часа 29-годишният С.А. и 36-годишният И.П. При извършени претърсвания на четири адреса на територията на РУ-Горна Оряховица, обитавани от двамата, са установени и иззети вещи, които имат отношение към извършеното престъпление.На 29 юни двамата са привлечени като обвиняеми. На И.П. е наложена мярка за неотклонение \"подписка\", а приятелят му е задържан за 72 часа. Работата по документирането на цялата им престъпна дейност продължава. ", "date": "2018.07.02", "title": "Задържаха двама рецидивисти, ограбили бензиностанция в Лясковец"}
{"url": "http://www.cross.bg/dimitrov-bozhidar-prof-1578205.html", "text": "/КРОСС/ Поклонението пред покойния проф. Божидар Димитров ще се състои на 4 юли от 10 до 16 ч. в Националния исторически музей, съобщиха от ръководството.Димитров си отиде на 72-годишна възраст от сърдечна недостатъчност.„С изумителната си работоспособност, с професионалната си упоритост и находчивост той участва активно в създаването, укрепването и утвърждаването на НИМ като най-представителната и най-авторитетната музейна институция в България, с престижно име у нас и в чужбина”, пишат колегите му от НИМ.Димитров е спасил редица уникални находки в кариерата си. Едни от най-запомнящите се изяви на професора са свързани с баташкото клане, скелета на вампира от Созопол и позицията му спрямо Македония.", "date": "2018.07.02", "title": "Поклонението пред проф. Божидар Димитров ще е на 4 юли в НИМ"}
{"url": "http://www.cross.bg/tzipov-raboti-zalovim-1578189.html", "text": "/КРОСС/ \"Очаквам скоро да заловим избягалия от Софийския затвор рецидивист Радослав Колев\", каза зам.-министърът на вътрешните работи Красимир Ципов пред Канал 3.Гостът в студиото припомни за бързото залавяне на избягалия ученик във Враца. „Когато се работи целенасочено, рано или късно има резултати и те ще са видими. Но не и когато се спекулира, за да се всява страх в българското общество”, посочи още той.„Със сигурност има още какво да се желае и да се подобри. На първо място трябва да увеличим т. нар. мобилни екипи. Към момента сме ги увеличили на 600, които обикалят по населените места и събират сигнали\", каза Ципов.", "date": "2018.07.02", "title": "Ципов: Очаквам скоро да заловим Радослав Колев"}
{"url": "http://www.cross.bg/nekov-kozevudstvoto-ovtzevudstvoto-1578190.html", "text": "/КРОСС/ Национална овцевъдна и козевъдна асоциация /НОКА/,  евродепутат Момчил Неков , представители на Министерство на земеделието, храните и горите в лицето на зам.-мнистър Цветан Димитров, директори на дирекции, представители на овцевъдните и козевъдни асоциации, представители от научните среди - специалисти от аграрните университети,  ССА и земеделски производители поставиха основата на изготвянето на Национална стратегия за овцевъдството и козевъдството за периода 2018-2027 г.„Тук съм като представител на България в Европейски парламент, тук съм като заинтересовано лице, което наистина иска да помогне на секторите овцевъдство и козевъдство. В компетенциите ми е да запозная българските органи, българските производители с предизвикателстата пред сектора, с пропуснатите възможности, които тепърва трябва да наваксваме, и в същото време да можем да парираме проблеми от глобално естество с търговските споразумения, които биха попречили доста на бранша“. Това каза евродепутатът от Групата на прогресивния алианс на социалистите и демократите в Европейския парламент Момчил Неков при откриване на форума “Визия за овцевъдството и козевъдството в България 2018 - 2027“. Неков заяви, че е важно да остане подпомагането на овцевъдството и козевъдството на сегашните нива и да се засилят помощите за организации на производителите. Според евродепутата сред предизвикателствата за сектора са несигурността на доходите, силният внос от трети страни и демографско-възрастовия профил на производителя, както и липсата на маркетингов подход. Неков отчете, че нашите производители са организирани на 5%, а във Франция тези нива са 95 %.Момчил Неков посочи, че миналата седмица в Европейския парламент е получено писмо от френска асоциация, която е притеснена, че ще има много голям пробив на говедовъдството от Мексико, а при овцевъдството и козевъдството- от Австралия и Нова Зеландия. \"Французите са доста добри в своите политики, защото смятат да станат европейски лидер. На нас не ни пречи толкова вносът от Австралия и Нова Зеландия, въпреки че и в България се консумира такова месо в добри количества. За нас в изключителен проблем биха се превърнали френските производители, тъй като те ще искат да станат доминантни. Ако те имат добро национално подпомагане, ние едва ли ще можем да се справим с тези предизвикателства\", каза Неков. Той заяви, че  страната ни и конкретно Министерство на земеделието, храните и горите трябва да имат своя позиция.Първите една-две години за младия фермер са критични и той трябва да бъде стимулиран, каза още Момчил Неков. \"Трябва да се действа комплексно от гледна точка на смяната на генерацията, за да вкараме млади фермери. Една от мерките, които съм предложил, и която беше одобрена е за млад фермер в планинските региони\", допълни евродепутатът. Той поясни, че може да се подомогне секторът на национално ниво с безлихвени кредити. \"Като държава трябва да ги обзпечим, за да могат те да стартират\", каза още евродепутатът във връзка с младите фермери.„Вълната може да се сертифицира като биологичен продукт и оттам цената ще бъде коренно различна“, каза още евродепутат Момчил Неков. Според него това е възможност, която се пропуска в сектора. „Вълната е естествен продукт, който се изкупва на смешни цени“, каза Неков и обърна внимание, че в момента вълната се продава за 0,5 лв/кг. Неков отбеляза, че не се използват възможностите, които схемите за качество на селскостопанските храни и продукти, предлагат.По думите му, по отношение на конкуренцията с другите видове месо, секторите козевъдство и овцевъдство изостават и в тях не се използват схемите за качество. Неков коментира, че хората са склонни в по-големите градове да доплащат допълнително, защото смятат, че купуват по-качествен продукт, с по-добри здравословни качества, с по-малко пестициди, т.е. потребителят все повече обръща внимание на това.„Трябва да предоставим достатъчно информация за това, че продуктите и овцевъдството и козевъдството са уникални“. Това каза проф. Иван Станков, съпредседател на Националната овцевъдна и козевъдна асоциация. „Козето мляко е прието за едно от най-здравословните - с алкална реакция, с малки мастни телца, лесно усвояемо. С висок коефициент на полезност са овчето и козе кисело мляко“, каза проф. Станков.Проф. Станков заяви, че преди време сме имали 36 хил. тона вълна и сме задоволявали българската вълнено-текстилна продукция. „Сега вълната е отпадъчен продукт и не е включена към основните продукти, което за мен е парадокс. По този начин унищожихме вълнодайното овцевъдство“, коментира проф. Станков. Той поясни, че страната ни в миналото е изнасяла над 1 млн. угоени шилета, като най-добрите ни партньори са били Близкият Изток, бившият СССР. Проф. Станков добави, че сега в сектора се наблюдава един изключителен срив. „Искам да благодаря на организаторите, затова че се постараха да направят този необходим форум. Много разчитаме на хората, които работят в европейските институции, за да може това, което се прави и искаме да се направи в България, да бъде чуто там и да бъде прието. Това каза заместник-министърът на земеделието, храните и горите Цветан Димитров по време на форума „Визия за овцевъдството и козевъдството в България 2018 - 2027“.По думите му тези сектори са оставени на решенията на отделните държави-членки. „За кравето мляко се изписаха сигурно 10 страници изисквания, овчето- даже не е споменато“, коментира заместник-министър Димитров.Евродепутатите трябва да направят така, че овцевъдството  и козевъдството в Европа да излязат от анонимност. Димитров коментира, че не са много държавите като България, които произвеждат четири вида млека и отбеляза, че в нито един европейски документ не се говори за биволско мляко.Участниците в срещата се обединиха около тезата за развитие на секторите овцевъдство и козевъдство, тяхното подпомагане и промотиране на продуктите овче и козе мляко, и месо.", "date": "2018.07.02", "title": "Момчил Неков, НОКА, представители от бранша и МЗХГ поставиха основата на Национална стратегия за овцевъдството и козевъдството"}
{"url": "http://www.cross.bg/strani-iiotinger-strana-1578191.html", "text": "/КРОСС/ Европейският съюз ще започне преговори с африканските страни по въпроса дали са подготвени да създадат на своя територия т.нар. регионални платформи за докарване на мигранти, съобщи еврокомисарят по бюджета Гюнтер Йотингер, цитиран от ДПА.Пред вестник \"Франкфуртер алгемайне цайтунг\" той каза, че едно европейско споразумение за създаването на такива центрове изисква партньорско споразумение със страните от Северна Африка, които са разположени или директно на Средиземно море, или в района Сахел.„Това трябва да договорим сега”, допълва Йотингер. По-рано той е намеквал, че за тези центрове могат да бъдат заделени 6 милиарда евро европейски средства. Изданието информира, че Либия, Мали, Нигер и Нигерия са възприемани от Комисията като най-подходящи кандидати, макар че Йотингер не посочва конкретна страна.Австрийският канцлер Себастиан Курц, чиято страна тъкмо поема ротационното председателство на ЕС, каза вчера, че е важно отделните страни от ЕС да използват връзките си с африканските страни, за да намерят решение на европейски въпрос с убежищата. Той по-конкретно спомена Италия и Либия, както и Испания и Мароко. Никоя северноафриканска страна не е дала сигнал, че би желала да приеме на територията си необходимата инфраструктура. Няколко страни, включително Египет, Либия и Мароко, отхвърлиха идеята, предаде Нова телевизия.", "date": "2018.07.02", "title": "ЕС ще преговаря с африкански страни"}
{"url": "http://www.cross.bg/borba-gradyshkite-zastrahovatelnite-1578188.html", "text": "/КРОСС/ Държавата вдига двойно бюджета за борба с градушките с отчисления от застраховки.Още един спорен законопроект, който налага нови тежести върху бизнеса и гражданите, е на път да влезе в парламента. \"До края на тази сесия в Народното събрание ще бъде внесен проектът на закон за превенция от неблагоприятни климатични събития в земеделието\", заяви наскоро министърът на земеделието Румен Порожанов. Той е твърдо решен да направи това, въпреки критиките на застрахователните компании по новите разпоредби, отправени по време на общественото им обсъждане, пише в. „Сега“.С новия закон държавата възнамерява да създаде държавно предприятие, което ще управлява специален фонд за финансиране на дейностите по борба с градушките. Фондът ще се пълни от няколко източника. В него ще влизат средствата, които в момента държавата отделя, плюс задължителни вноски от земеделските стопани - по 0.50 лв. на декар. Освен това застрахователните компании ще бъдат задължени със своеобразен нов налог - те ще превеждат 0.8% от премийния приход по Автокаско и имуществените застраховки срещу пожар, наводнения и кражби.Намеренията са така от догодина да се вдигнат двойно средствата за борба с градушките - от сегашните 13.7 млн. лв., които се осигуряват от бюджета, на 28 млн. лв. От тях 6 млн. лв. трябва да бъдат осигурени от застрахователните компании. Те от своя страна веднага пресметнаха, че това ще доведе до поскъпване с около 5% на едни от най-масовите застраховки - каско и имуществените.", "date": "2018.07.02", "title": " Парите от „Автокаско“ - отиват за борба с градушките"}
{"url": "http://www.cross.bg/prof-filtzmaiier-durzhavi-1578195.html", "text": "/КРОСС/ Време е Европейският съюз да се запита дали дългосрочният договор, който сме сключили въз основа на споделени ценности, е все още валиден и важен за всички участници. Този въпрос постави австрийският политолог проф. Петер Филцмайер, интервюиран от БНР.\"Отново въпросът е дали искаме да живеем в силни национални държави, или искаме силен съюз, съставен от национални държави. Мисля си, че Европейският съюз дълго време беше в своята розова фаза на илюзиите, а днес се събужда и си задава въпроса искаме ли изобщо този ЕС?\", коментира проф. Филцмайер.\"Ако ЕС е наднационална организация, тогава трябва да сме съгласни с това, че според Лисабонския договор националните държави се лишават от определени компетенции и ги преотстъпват на Брюксел. Не казвам обаче, че това е правилното решение. В момента не може и да се мисли за това националните държави да се съгласят да прехвърлят решението за равномерното разпределяне на бежанци на Брюксел. Първият, който ще скочи срещу това, е Виктор Орбан и с това ще сложи край на всякакви последващи преговори\", каза австрийският политолог.По думите на проф. Петер Филцмайер австрийският канцлер Себастиан Курц може да свърже всичко с миграцията.Припомняме, от 1 юли 2018 г. Австрия пое ротационното председателство на Европейския съвет.\"Себастиан Курц много правилно усети настроенията в Европа, които доведоха до промяна в политиката през последната една година. Курц може да свърже всичко с миграцията\", каза австрийският политолог.Той уточни, че няма предвид само темата сигурност. \"Много хора у нас асоциират чужденците с престъпността. Говоря и за социалния аспект, защото според Курц бежанците, които получат статут в Австрия, получават и правото да работят, а това ще промени ситуацията на трудовия пазар. Същото се отнася и за източноевропейците, които работят в Австрия. Правителството иска да съкрати детските надбавки за децата им, които в повечето случаи не живеят в Австрия. Така Курц с лекота свързва темите миграция, сигурност и социално подпомагане\", обясни проф. Филцмайер.Политологът проф. Филцмайер припомни, че преди промените Австрия бе мост между Изтока и Запада.\"Австрия дълги години запази неутралитета си. Днес това вече не е съвсем така. Напоследък правителството търси и намира близост с Вишеградската четворка, особено в миграционната политика. По много други теми обаче Австрия е значително по-близо до западноевропейските държави и има общи интереси с тях, като един от нетните платци в бюджета на Европейския съюз. Така че сме свикнали да хвърляме мостове. Въпросът е дали това може да е успешно и трайно по време на едно шестмесечно председателство\", допълни проф. Филцмайер.", "date": "2018.07.02", "title": "проф. Петер Филцмайер: В силни национални държави или в силен съюз искаме да живеем"}
{"url": "http://www.cross.bg/ivan-myasto-klasirane-1578199.html", "text": "/КРОСС/ Спортният талант на „Еврофутбол“ Иван Банчев спечели бронзов медал в олимпийския стил рекърв, след като завърши трети на Европейското първенство по стрелба с лък за кадети в гр. Патра – Гърция. В квалификациите той постигна резултат от 644 т. За съжаление, Иван загуби на полуфинала от шампиона след супер напрегната стрелба и два баража. В спора за третото място Иван победи с    6-0 по абсолютно безапелационен начин.     Диана Петкова, Иван Алмаджиев, Светлозар Николов и Петър Божилов за пореден път триумфираха като победители в различни дисциплини на Държавното лично отборно първенство по плуване за мъже и жени (28.06-01.07.2018 г.). Състезанието беше и открит шампионат (оупън) за покриване на нормативи за младежката олимпиада в Буенос Айрес.                     Диана Петкова завоюва 4 златни и 1 сребърен медал. Тя изплува 50 м кроул за 26.23 сек. (1-во място на национално ниво и в общото класиране на открития шампионат), 100 м кроул за 57.38 сек. (1-во място в България и 2-ро в оупън-класацията); 50 м бруст за 33.76 сек. (1-во място на национално ниво и 3-то в общото класиране), 100 м бруст за 1:13.79 мин. (2-ра позиция на републиканско ниво и 4-та в открития шампионат) и 200 м съчетано плуване за 2:18.77 мин. (1-во място както на национално ниво, така и в общото класиране на открития шампионат).Две шампионски титли завоюва Петър Божилов - на 800 м св. стил с време 8:11.31 мин. и на 400 м св. стил с 4:02.80 мин. Той стана първи както в категория оупън, така и в националното класиране.Светлозар Николов е първи на 400 м съчетано с 4:26.88, което е с 2 секунди по-бързо от зададеното му лично време, и втори на 200 м съчетано с 2:06.08 мин.                На 100 м бътерфлай Иван Алмаджиев завърши с 56,37 сек. - второ място в държавното класиране и в открития шампионат, а на 50 м бътерфлай - с 25,46 сек., което го нареди втори в държавното класиране и трети в оупън-класацията.Днес Иван Алмаджиев, Светлозар Николов и Петър Божилов заминаха с националния отбор, за да вземат участие в Европейско младежко първенство по плуване в гр. Хелзинки, Финландия. Състезанието ще е в периода 04 - 08.07.2018 г.Талантът на „Еврофутбол в тениса Гергана Топалова победи Клара Таусон от Дания (която е номер девет в световната ранглиста по тенис за девойки) с 2:6, 6:4, 7:6(5) на турнира в Роухемптън - Великобритания. За Гергана това е последният й турнир преди участието й в „Уимбълдън“ за девойки, където ще представи България като най-силната тенисистка в своята възрастова категория.  ", "date": "2018.07.02", "title": "Талантът на \"Еврофутбол\" Иван Бачев е трети в Европа по стрелба с лък за кадети"}
{"url": "http://www.cross.bg/mira-sigyrnostta-rysiya-1578200.html", "text": "/КРОСС/ Председателят на Парламентарната група и заместник-председател на ГЕРБ Цветан Цветанов заяви на брифинг пред журналисти, че \"Русия и Китай са едни от основните заплахи за мира и сигурността.\" Като оценяваме това изявление като безотговорно, непремерено и създаващо рискове за България, приемаме, че то е официална позиция на партията, респективно и на излъченото от нея и нейната Парламентарна група правителство.Обръщаме се към министър-председателя и председател на ГЕРБ Бойко Борисов със следните въпроси:- Как тази позиция кореспондира с обявените от него усилия за нормализиране на отношенията с Русия при неотдавнашната си визита в Москва? Как ще бъдат развивани енергийните проекти със страна, която е обявена за \"основна заплаха за мира и сигурността\"?- Как  изявленията на Цветан Цветанов кореспондират с предстоящата на 6-7 юли среща в София Китай - Централна и Източна Европа? Как ще бъдат постигнати целите на визитата на Ли Къцян, след като дни преди това е обявен за премиер на страна - \"основна заплаха за мира и сигурността\"?Настояваме българският министър-председател да поеме лична отговорност за тези изявления като или ги потвърди, или се разграничи категорично със съответните действия по отношение на втория човек в партията му. Липсата на такива действия за нас ще означава, че правителството се солидаризира с тези позиции или че вторият човек в ГЕРБ вече, де факто, е първи. ", "date": "2018.07.02", "title": "БСП: Бойко Борисов потвърждава ли позицията на Цветанов, че Русия и Китай са едни от основните заплахи за мира и сигурността?"}
{"url": "http://www.cross.bg/makron-poslanik-orban-1578192.html", "text": "/КРОСС/ Президентът на Франция Еманюел Макрон е сменил френския посланик в Унгария през уикенда, след като поверителна бележка, в която посланикът е похвалил политиката относно мигрантите на унгарския премиер Виктор Орбан, е станала достояние на медиите, съобщава \"Ройтерс\".Паскал Андреани е бил номиниран за нов посланик в Будапеща, за да замести Ерик Фурние, който ще поеме други функции, показва указ, публикуван в държавен вестник.В поверителната бележка от 18 юни, адресирана до кабинета на Макрон и публикувана от разследващия сайт Mediapart, Фурние посочва, че Унгария е \"модел\" за справяне с миграните и че обвиненията в популизъм срещу Орбан са медийни фалшификации.Бившият посланик също така пише, че френските медии, обвинявайки Унгария в антисемитизъм, се опитват да отвлекат вниманието от \"истинския антисемитизъм\", идващ от \"мюсюлманите във Франция и Германия\".Запитан за бележката, Макрон е заявил, че не споделя вижданията на посланика и че поверителната бележка не представлява официалната френска политика.\"Ако този посланик беше заявил това публично, той веднага щеше да бъде уволнен\", подчерта Макрон.Макрон, който е ревностен еврофил, размени язвителни забележки с Орбан и други държавни и правителствени ръководители от Източна Европа, обвинявайки ги, че не зачитат демократичните ценности и отказват да приемат мигранти.Унгарският премиер от своя страна коментира, че хората, които критикуват твърдата му позиция за миграцията, принадлежат към неефективната стара гвардия на Европа. През миналата година той нарече Макрон \"ново момче\", което не е направило обещаващо начало.", "date": "2018.07.02", "title": "Макрон сменя възхищаващия се на Орбан френски посланик в Унгария"}
{"url": "http://www.cross.bg/transport-trase-gradski-1578193.html", "text": "/КРОСС/ В старемежа си да направи столичния градски транспорт бърз и предпочитан от софиянци, общината ще изгради скоростни споделени трасета, по които ще се движт едновременно трамваи и автобуси, информира.Първото подобно трасе ще бъде по булевардите „Константин Величков“ и „Възкресение“ – от пазара в „Красна поляна“ до бул. „Сливница“.По това трасе ще пътуват автобусите 11, 60, 72, 102, 83, 45 и 77 и трамвайните 11, 22 и 3. Общо трасе ще има и по бул. „Мадрид“.Трафикът ще се управлява от интелигентна система, която ще приоритизира градския транспорт на кръстовищата.Според последни данни, 350 000 столичани използват ежедневно метрото. След пускането на третата линия, в него ще се возят половин милион пътници. Планира се автомобилния трафик да намалее с 10%, а където има достп до метрото с до 25%.", "date": "2018.07.02", "title": "София става еко столица до края на годината"}
{"url": "http://www.cross.bg/gradini-detski-ychilishta-1578194.html", "text": "/КРОСС/ Детски градини и училища ще бъдат ремонтирани с европейски средства. В пет от тях ще бъдат поставени и соларни панели. Това обяви ресорният заместник-кмет Ирина Савина по време на пресконференция в Столична община.Ремонти ще има в 26 детски градини и училища. Финансирането е от ОП \"Региони в растеж\". Дейностите в тях ще започнат след 5 юли.Общо с целеви средства за ремонти от Столична община ще бъдат ремонтирани още 22 детски градини и училища. Там дейностите ще започнат след 20 юли и ще завършат на 14-ти септември.Средствата, отпуснати от ОП \"Региони в растеж\" са в размер на 60.6 млн. лв., над 5 млн. лв. е осигуреното съфинансиране. Мерките са свързани с енергийна ефективност, обмяна на подови настилки, общодостъпна среда, монтаж на СОТ, изграждане на детски площадки.За 17 от обектите, които ще се ремонтират с европейски средства, Столична община вече има избрани изпълнители. За останалите обекти тепърва ще се избира изпълнител. Очаква се днес да бъдат отворени офертите. \"Ако няма обжалване до края на септември ще бъдат сключени договори и за тези обекти\", обясни Савина.Така в столичния район \"Илинден\" ще бъдат ремонтирани три училища и три детски градини, в район \"Надежда\" - пет училища и седем детски градини. Пълният списък с училищата и детските градини и срокът за изпълнението на ремонтите ще бъдат обявени на сайта на Столична община.До края на годината ще бъдат открити три нови детски градини с общо 275 места в градински групи и 125 места в яслени групи. Стойността на изграждането им 7, 8 млн. лв. След класирането тази година са приети 4000 нови деца в детските градини.Предстои и реконструкцията на 43-то училище на бул. \"Сливница\" и по-точно сградата на бившето Военно окръжие, която в момента е неизползваема. По-дълги се очаква да са ремонтите в 9-та френска езикова гимназия, където се предвижда изграждане на пристройка с кабинети и нова спортна зала.Вторият етап е реконструкция на съществуващата база. Традиционните летни ремонтни на територията на много райони на СО ще обхванат 13 детски градини и девет училища на 15 района. Те са на стойност на 9 млн. лв. Предвижда се извършването на конструктивни и възстановителни дейности на сградите и частични мерки за енергийна ефективност. ", "date": "2018.07.02", "title": "Монтират соларни панели на 5 столични училища и детски градини"}
{"url": "http://www.cross.bg/obshtina-sadovo-polozhenie-1578187.html", "text": "/КРОСС/ Отменено е частичното бедствено положение в община Садово.То беше обявено на 28 юни, когато река Чая преля заради обилните дъждове и наводни хиляди декари обработваема земя.Продължава укрепването на дигите  в района, но обстановката  вече е спокойна.Общинска комисия започва описването на щетите.", "date": "2018.07.02", "title": "Отменено е частичното бедствено положение в община Садово"}
{"url": "http://www.cross.bg/georgi-politikata-istoriyata-1578183.html", "text": "/КРОСС/ Често днес се изисква т. нар. политическа коректност – историята не е слугиня на политиката, но политиците винаги са искали историята да го обслужва. Това обяви историкът акад. Георги Марков в предаването „Тази сутрин” на bTV.Според него българските политици не защитават интерес на държавата ни в спора за името на Македония. По думите му настоящият македонски премиер Зоран Заев също е македонист, но „от друго котило”.„Македонската нация е създадена от Тито и Коминтерна. Ние отчетохме това национално престъпление на Георги Димитров и Коминтерна около него.”, коментира още историкът.", "date": "2018.07.02", "title": "Акад. Георги Марков: Историята не е слугиня на политиката"}
{"url": "http://www.cross.bg/kontzesiya-letishteto-sofiya-1578178.html", "text": "/КРОСС/ ПГ на „БСП за България” изпрати искане до министъра на транспорта Ивайло Московски във връзка с откритата миналата седмица  процедура за определяне на концесионер и възлагане на концесия на летище София. Социалистите поискаха да им бъде предоставен анализът на международните консултанти – Световна банка и Европейска банка за възстановяване и развитие за концесията.ПГ на \"БСП за България\" поиска и решението на МС и документацията за обявяване на процедурата за отдаване на концесия на летище София. Припомняме, че на брифинг в парламента, миналия четвъртък, социалистите обявиха, че на закрито заседание, като извънредна точка,правителството е взело решение за втори път да дадестарт на концесията на Летище „София“.Тогава Георги Свиленски обяви, че ПГ на \"БСП за България\" е последователна през всички години, когато това правителство и предишното, се опитват да отдадат най-печелившото българско държавно дружество на концесия. По думите му, летището ни е обект и на национална сигурност и не може да бъде отдадено на концесия по този тъмен и непрозрачен начин. Той разкри, че на летището са започнали съкращения на работници и въвеждане на изискванията на бъдещия концесионер  според предварителните условия, за да може, когато му бъде предоставено дружеството, да няма противопоставяне от страна на работниците. Той заяви, че левицата ще застане зад всеки един работник, който бъде неоснователно съкратен, уволнен или изгонен от летището. ", "date": "2018.07.02", "title": "БСП поиска от Министерство на транспорта да предостави анализите за концесията на летище София"}
{"url": "http://www.cross.bg/tzeni-kvtch-dds-1578179.html", "text": "/КРОСС/ В свое Решение №Ц-11 от 01.07.2018 г. Комисията за енергийно и водно регулиране (КЕВР) утвърди нови цени на електрическата енергия за битови и небитови клиенти, присъединени към мрежа „ниско напрежение“ в Югоизточна България в сила от 01.07.2018 г. Според Решението на КЕВР крайните цени с ДДС за битови клиенти в Югоизточна България са както следва:·Дневна тарифа 0,21596 лв. (с ДДС) / кВтч. Това е увеличение 1,82% спрямо досегашната цена от 0,21210 лв. (с ДДС) / кВтч.· Нощна тарифа 0,12271 лв. (с ДДС) / кВтч. Това е увеличение с 1,82% спрямо досегашната цена от 0,12052 лв. (с ДДС) / кВтч.Както при всяка смяна на цени, информацията за консумацията в следващите фактури ще бъде разделена на два отделни периода – потребление по стари цени до 30 юни 2018 г. включително и потребление по нови цени от 1 юли 2018 г. Общият брой на дните в отчетния период отговаря на нормалния месечен период на отчитане за всеки клиент, като се запазват регулярните срокове на отчитане.", "date": "2018.07.02", "title": "КЕВР утвърди цени на електроенергията за клиентите на EVN България от 1 юли 2018 г."}
{"url": "http://www.cross.bg/dobrovolno-stane-zakon-1578185.html", "text": "/КРОСС/ За пореден път превозвачите правят опит да преодолеят напрежението и разделението в бранша.Една част настояват обединението в сектора да стане чрез закон и създаването на камара – с мотива, че така ще се гарантират стандартите на предлаганите услуги.Други смятат, че самоорганизацията трябва да стане доброволно в рамките на конфедерация, за да не се стига до допълнителни разходи.„Конфедерацията е доброволно сдружение, което няма да иззема държавни функции. Няма как да изземем функциите на държавата – тя трябва да защити и регулира бранша”, подчерта Магдалена Милтенова от Националното сдружение на българските превозвачи.По думите й „зад добрата идея за саморегулация на бранша прозират много други неща”. Тя посочи, че на срещата от 28 юни от товарния сектор категорично са поискали закон.И двете страни в спора плашат с протести.Премиерът Бойко Борисов разпореди оттегляне на проекта до сближаване на позициите.", "date": "2018.07.02", "title": "Автобуси срещу камиони: Закон ли трябва да обедини транспортния бранш"}
{"url": "http://www.cross.bg/prilozhenie-pametnitzi-sofiya-1578186.html", "text": "Две години след въвеждането на домейн на кирилица вече има интерес към запазването на имена. Това казва Пламена Аржант, която е ръководител на българския пазар в организацията, която отговаря за европейските домейни (EURid).Хилядолетна история, скрита под улиците на София, излиза на интерактивна карта. Ивайло Цанков, съосновател и собственик на фирма, която разработва приложение за туризъм обяснява колко е просто цялата информация да влезе в интернет:„Разработваме туристическо приложение с разширена реалност. Може да се видят снимки, има информация на три езика – английски, немски и български. Това е обща информация. Идеята е, че имаш компас, който в разширена реалност ти показва къде се намират обектите. Може да се види как са изглеждали в античността\".Мартин Иванов, който също разработва туристическо приложение обяснява, че обектите са поставени на реалните джипиес координати, но вдъхновението за идеята му идва от друго:„Аз лично се занимавам с архитектура, с опазване на архитектурни паметници. Това е един допълнителен начин да покажем на посетителите какво е имало без да се налага да правим някаква груба физическа намеса в самите паметници на културата. Ние ще ги покажем по един дигитален начин, което е подходящо и за епохата, в която живеем. Засега имаме обектите от Антична Сердика, които са 8 на брой и са със статут на паметници. Други обекти от Сердика се намират в мазета на сгради в центъра, под улици и т.н. Това, което е останало да се вижда и това до което туристът може да отиде да го види, ние сме го вкарали в приложението.“Кметът на София Йорданка Фандъкова заяви, че подкрепя подобни иновативни проекти:„Чрез общинската Агенция за инвестиции подкрепяме тези млади хора. Чрез общинския Гаранционен фонд отворихме програма за отпускане на заеми, заедно с 13 банки, специално за иновативни стартъпи. Днес виждаме тези млади хора тук. Това са трите първи места. Видях и техните продукти. Те вече имат голяма готовност за пускането на тези приложения в употреба и също така гражданите, с които преди няколко години направихме приложение за подаване на сигнали за нередности от граждани. Получихме вече над 90 хиляди сигнала чрез това приложение. Зададохме им нова задача – да се награди приложението и гражданите, които са регистрирани да могат да получават чрез есемес съобщения за спиране на вода в техния район или за затваряне на улици при някакви проблеми. Надяваме се да продължаваме да надграждаме. Надявам се това приложение да даде възможност в реално време, чрез есемес, да можем да предупредим хората.“", "date": "2018.07.02", "title": "Туристически мобилни приложения ни информират за архитектурните паметници в София"}
{"url": "http://www.cross.bg/valezhi-ochakvat-vremeto-1578169.html", "text": "/КРОСС/ Стабилизиране на времето и доста по-малко валежи ни очакват през първите дни на месец юли.До края на тази работна седмица над по-голямата част от страната ще преобладава слънчево време, главно в планинските райони ще има краткотрайни превалявания и гръмотевици. Температурите слабо ще се повишат, но все пак остават по-ниски от обичайните за този период.Повече ще вали в периода 7 – 9 юли. Тогава температурите пак  ще се понижат и няма да надхвърлят 30 градуса.От 10 юли ще има няколко спокойни дни, без валежи и с повече слънце, след което  към 13 – 15 юли отново се очакват валежи и гръмотевични бури.", "date": "2018.07.02", "title": "Вижте какво ще е времето до средата на юли"}
{"url": "http://www.cross.bg/hemys-chovek-posoka-1578170.html", "text": "/КРОСС/ Един човек е пострадал при катастрофа на АМ „Хемус“ преди тунела „Витиня“, в посока София.По първоначална информация са се ударили три автомобила. Извършва се оглед на мястото на инцидента.Движението се регулира от екипи на „Пътна полиция“. Временно се ограничава напълно движението и при км 384 на АМ \"Хемус\", в посока София поради изтеглянето на катастрофирал ТИР.", "date": "2018.07.02", "title": "Един човек е пострадал при катастрофа на АМ „Хемус“"}
{"url": "http://www.cross.bg/administratziya-avtomobilna-opashkite-1578171.html", "text": "/КРОСС/Регистрацията на превозните средства да излезе от КАТ и да отиде в Изпълнителна агенция \"Автомобилна администрация\".Това са част от текстовете, които подготвя министерството на транспорта в новия Закон за пътните превозни средства, съобщи за в. \"24 часа\" зам.-министър Ангел Попов.\"Автомобилна администрация\" ще прехвърли тази услуга на частни пунктове. Няма да се прави конкурс, а ще се пише методика и тежки изисквания, на които да отговарят те. Целта на цялата тази сериозна промяна е да се приключи с опашките в КАТ.На ден в София минавали за регистрация и пререгистрация близо 900 автомобила.\"Ако се разпределят в например 10 пункта, това ще премахне опашките\", казва Попов.Твърде възможно е регистрацията на колите и последващата пререгистрация при продажба да се поемат от пунктовете за технически преглед, ако се дооборудват, допълва той.Още един проблем е причина да се отиде към това решение. Има нова евродиректива, която казва как да минава на преглед превозното средство при първоначална регистрация, след което се издава един стикер и едно удостоверение за техническа годност.В момента в България се издават два знака - единият от МВР, другият от Министерството на транспорта, казва Дамян Войновски от \"Автомобилна администрация\".", "date": "2018.07.02", "title": "Без опашки в КАТ! Регистрацията – в ръцете на Изпълнителна агенция \"Автомобилна администрация\"."}
{"url": "http://www.cross.bg/priyut-gorna-denitza-1578172.html", "text": "/КРОСС/ Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в церемонията по откриване на проекта „Изграждане на приют в гр. Горна Оряховица”. Събитието ще се състои утре – 3 юли, от 11.00 часа, в гр. Горна Оряховица, кв. „Пролет”.Проектът включва изграждане на приют за бездомни лица с прилежащото му дворно пространство, доставка и монтаж на оборудване и обзавеждане.Финансиран е по Оперативна програма „Региони в растеж” 2014-2020 г. и е на обща стойност от над 745 хил. лв.", "date": "2018.07.02", "title": "Зам.-министър Деница Николова ще открие изграден със средства от ОПРР приют за бездомни лица в гр. Горна Оряховица"}
{"url": "http://www.cross.bg/klienti-tzeni-vuzmozhnost-1578173.html", "text": "/КРОСС/ Във връзка с обявените от Комисията за енергийно и водно регулиране нови цени на електроенергията, ЕНЕРГО-ПРО предоставя на своите клиенти възможност да извършат самоотчет на потребените от тях количества. Данните от показанията на електромерите ще могат да бъдат подавани до 7 юли на денонощната телефонна линия на Електроразпределение Север 0700 1 61 61, на електронна поща  или в най-удобния Център за обслужване на клиенти на компанията.Електроразпределителното дружество ще продължи да извършва ежемесечния отчет на потребена електроенергия. Графикът за регулярния отчет на електромерите клиентите могат да намерят на интернет страницата на ЕНЕРГО-ПРО на адрес: .За всички клиенти, които не се възползват от предоставената възможност за самоотчет, компанията ще фактурира потреблението по регламентираната методика – пропорционално разпределение на отчетените количества на дните преди и след промяната на цената. Платежните документи за отчетния период, включващ промяната на цените, ще съдържат два подпериода – период по старите цени до 30.06.2018 г. включително и по новите – от 01.07.2018 г.", "date": "2018.07.02", "title": "Клиентите на ЕНЕРГО-ПРО имат възможност за самоотчет във връзка с новите цени на електрическата енергия от 01.07.2018 г."}
{"url": "http://www.cross.bg/metrostantziya-izostaven-bagazh-1578174.html", "text": "/КРОСС/Временно беше затворена метростанция „Сердика”. Причината е изоставен багаж, съобщава агенция „Фокус”, цитирайки Столична община.Влаковете преминаваха, без да спират по време на проверката на специализираните екипи.Час по-късно спирката отново работеше.", "date": "2018.07.02", "title": "Затвориха за час метростанция „Сердика” заради изоставен багаж"}
{"url": "http://www.cross.bg/salvini-evropa-mateo-1578177.html", "text": "/КРОСС/ Италианският вътрешен министър Матео Салвини призова за общоевропейски алианс срещу \"масовата миграция\" на триумфална годишна среща на неговата крайнодясна партия \"Лигата\", предаде Франс прес. Пред аплодиращото го множество на петата партийна конференция в северното пристанище Понтида Салвини посочи: \"Аз мисля за лига на \"Лигите\" в Европа, която обединява всички свободни движения, които искат да защитават своите граници и благосъстоянието на своите деца\".По-рано той заяви, че следващите избори за Европейски парламент ще бъдат референдум за \"Европа без граници... и Европа, която защитава своите граждани\".Около 50 000 души от цяла Италия пристигнаха, за да чуят речта на Матео Салвини, съобщиха местни медии. По-рано пред журналисти вътрешният министър и вицепремиер заяви, че \"Лигата\" е утвърдила мястото си като \"най-популистката партия\" в Европа. \"Този термин е комплимент за мен\", каза 45-годишният Салвини, облечен в тениска, на която е щампован собственият му портрет, отбелязва Франс прес.", "date": "2018.07.02", "title": "Матео Салвини призова за общоевропейски алианс срещу \"масовата миграция\""}
{"url": "http://www.cross.bg/zhena-hays-bila-1578175.html", "text": "/КРОСС/ Домашно хъски Хаус откри изчезнала жена в безпомощно състояние и спаси живота й. Тъжната история с щастлив край се разиграла в парк \"Езеро\" в Бургас, предаде NOVA.Възрастната жена била обявена за издирване от четири дни и оттогава лежала в калта.В събота сутринта 6-годишното хъски Хаус, заедно с осиновената от приют Ечи, били на разходка в Морската градина със стопаните си. Изведнъж кучетата се превъзбудили и хукнали към гористата част на парка.\"Тръгнахме след тях. Бяха изключително неспокойни и двамата, особено Хаус. Дойдохме тук, затънахме в тази кал и решихме да се върнем обратно. В момента, в който решихме да се връщаме, той се стрелна в тези храсти, затова отидохме да го издърпаме. Видяхме, че лежи жена. Изглеждаше като мъртва. Когато отидох при нея видях, че диша, но не отговаряше. Просто трепереше цялата. Явно е била тук през нощта, а то имаше буря и беше затънала цялата в кал. Тревата беше вдигната. Жената лежеше, ако кучето не беше влязло там при нея, никога нямаше да я видим\", разказва Ваня Георгиева - собственичка на Хаус.Ваня и приятелят й веднага се обадили на телефон 112. До пристигането на линейката Хаус седял до краката на безпомощната жена и плачел. А калта била толкова дълбока, че линейката затънала и се наложило да бутат. Оказало се, че полицията знае за изчезването на възрастната жена.По неофициална информация жената е напуснала центъра за психично здраве в четвъртък. 24 часа по-късно била изписана по административен път, тъй като постъпването й в лечебното заведение било доброволно.След преглед в бургаската болница е установено, че 73-годишната жена няма сериозни наранявания, въпреки че е прекарала два дни под открито небе и е върната в Центъра за психично здраве, където е била на свободен режим на лечение.Това не е първият случай, в който Хаус спасява и помага. Стопаните му разказват, че още от малко куче, домашният им любимец защитавал безпомощни хора и животни.\"Имаме котка, която самият той си осинови. Изпада в някакво чувства, ако някой я вземе да я защитава. Непрекъснато плаче, ходи да я целува и изпитва някакво такова бащинско чувство към малки същества\", разказва Ваня Георгиева.А за постъпката си Хаус вече е получил награда\"А любимото му ястие е риба, така че порция риба, а и той си получава редовно наградите\", разказва стопанката му. ", "date": "2018.07.02", "title": "Хъски откри изчезнала жена и спаси живота й в Бургас"}
{"url": "http://www.cross.bg/raketi-kinzhal-bombardirovach-1578176.html", "text": "/КРОСС/ Русия изпитва хиперзвуковите ракети „Кинжал“ на бомбардировачи Ту-22М3, предаде руската агенция ТАСС. Хиперзвукови ракети от най-новия комплекс „Кинжал“ ще бъдат тествани на бомбардировач Tу-22M3 на далечни разстояния, каза източник от руския отбранителен промишлен комплекс за агенцията.„Кинжал\" ще бъде тествана на Ту-22М3 \", каза той, добавяйки, че няколко хиперзвукови ракети ще бъдат тествани на един бомбардировач. Източникът не е посочил датите на тестовете.За пръв път руският президент Владимир Путин обяви комплекса „Кинжал\" през март 2018 година. Ракетата на комплекса лети със скорост 10 пъти по-бърза от звука и е в състояние да преодолее всички съществуващи и бъдещи системи за противоракетна отбрана. „Кинжал\" включва изтребител Миг-31К , способен да носи само една свръхзвукова ракета.Tу-22M3 е свръхзвуков бомбардировач-ракетоносец, предназначен да унищожи земни и морски цели. Той е приет на въоръжение през 1989 година. Бяха произведени общо 500 самолета Ту-22М с различни модификации. В ход е работа на нова версия на самолета - Tу-22M3M (през август ще се извърши първия полет), предаде „Фокус“.", "date": "2018.07.02", "title": "Русия тества кинжали, 10 пъти по-бързи от звука"}
{"url": "http://www.cross.bg/avariya-ostavi-bez-tok-kv-lozenetz-v-sofiya-1578168.html", "text": "/КРОСС/ Авария остави без ток 3 хил. абонати на енергото в София. Засегнати са клиентите в кв. „Лозенец”.Те са без електричество от 8:20 ч. сутринта. Причината е повреда в кабел на подстанция.От ЧЕЗ увериха, че захранването ще бъде възстановено до 10:40 ч.", "date": "2018.07.02", "title": "Авария остави без ток кв. „Лозенец” в София"}
{"url": "http://www.cross.bg/vaksini-detza-nyama-1578167.html", "text": "/КРОСС/ Темата за ваксините неведнъж е предизвиквала протести, спорове, скандали и полярни мнения. Дискусията за задължителния характер на имунизациите се разпали още повече през последните няколко месеца заради възможното включване в календара на ваксината за варицела.Към момента най-много имунизации се правят в първите 12-14 месеца от раждането на детето.Освен ваксината за варицела (за която не е решено дали ще е задължителна, или ще е препоръчителна), здравните власти искат и да разширят обхвата и на имунизациите срещу сезонен грип при възрастните.Нямаш ваксини – няма градинаОтец Евгени от Сливен е баща на 9 деца. 4-годишният му син Николай посещава детска градина само един ден: „По сигнал от някого РЗИ идват на проверка конкретно да търсят Николай и го спряха от детска градина. Той е записан, но е спрян от РЗИ да не посещава, защото няма имунизации”.Директорът, приел детето, е глобен от РЗИ със 100 лева, а отец Евгени да започва кампания срещу задължителните ваксини. Според него в повечето държави имунизациите са препоръчителни, а законите, Конституцията и Хартата за правата на човека дават право за „информиран избор, съответно – отказ”.РЗИ-Сливен обаче се аргументира с Наредбата за задължителните ваксини, които защитават здравето и живота на децата.Ако отец Евгени заведе дело за дискриминация срещу здравните власти, то ще бъде първото по рода си.Челен сблъсък„Преди 200 г. е първата ваксинация в света, която спасява човечеството от едрата шарка. Още тогава е имало антиваксинални настроения и се говорело, че, понеже се поставя ваксина, получена от кравешка шарка, децата ще имат рога и копита”, припомни в студиото на „Тази сутрин” общопрактикуващият лекар д-р Гергана Николова.Тя посочи, че именно в резултат на намаляване на ваксинираните миналата година в Сърбия е имало 5600 случая на морбили с 15 починали деца. „Това, че в България няма детски паралич, дифтерит, коклюш, това, че в България не умират деца от морбили е заради това, че има висока ваксинална активност”, категорична беше д-р Николова.Д-р Атанас Мангъров от детската клиника към Инфекциозна болница посочи, че лекува предимно поразени от заболявания, за които има ваксини. Според него ваксината за варицела у нас не е регистрирана единствено по бюрократични причини, а би трябвало човек да може да я закупи.Андрей Едрев, който не е имунизирал двете си деца, обаче смята, че всички ваксини трябва да са по желание. Според него те не са гаранция за предпазване от тежко заболяване, а понякога даже вредят повече от самата зараза. Той даже предложи да сложи на двамата медици ваксина за тетанус – щом твърдят, че е безвредна.„Трябва да има една задължителна ваксина – срещу човешката глупост”, обобщи д-р Мангъров, като допълни, че след слагането й всички останали могат да са по избор.", "date": "2018.07.02", "title": "„За” и „против” задължителните ваксини"}
{"url": "http://www.cross.bg/prodykti-marka-lyubimite-1578158.html", "text": "/КРОСС/Следващите 4 дни – до 5 юли, четвъртък (включително), са финалните за десетото издание на класацията, в рамките на които потребителите могат да посочат своята любима марка в третия, последен етап от единствената потребителска класация у нас .Общо 105 марки в 35 категории се борят за първо, второ и трето място във финалния кръг на конкурса. По 3 бранда във всяка категория се състезават за титлата ЛЮБИМА МАРКА. До момента в десетото, юбилейно издание на конкурса са взели участие близо 32 хиляди потребители.Гласуването се извършва след предварителна регистрация на интернет адрес . Потребителите номинират или гласуват в поне половината от категориите, след което потвърждават избора си през линк, изпратен автоматично на електронната им поща, посочена за контакт. Непотвърдените гласове не се отчитат!Подбрани са 35 категории:1. ВИСОКОАЛКОХОЛНИ НАПИТКИ.2. БУТИЛИРАНИ ВОДИ.3. КАФЕ И ТОПЛИ НАПИТКИ.4. ЯДКИ, ЧИПС, СОЛЕТИ.5. ЗАХАРНИ ИЗДЕЛИЯ.6. МЕСНИ ПРОДУКТИ.7. МЛЕЧНИ ПРОДУКТИ.8. МАЙОНЕЗИ, ЛЮТЕНИЦИ И СОСОВЕ.9. БИО ПРОДУКТИ И СУПЕР ХРАНИ.10. КОЗМЕТИКА.11. БИО И НАТУРАЛНА КОЗМЕТИКА.12. ДЕРМО И МЕДИЦИНСКА КОЗМЕТИКА.13. БЕБЕШКА КОЗМЕТИКА.14. БЕБЕШКИ И ДЕТСКИ ПРОДУКТИ.15. АВТОМОБИЛИ.16. БЯЛА И ЧЕРНА ТЕХНИКА.17. ЗАВЕДЕНИЯ.18. УЕБ МЕДИИ И САЙТОВЕ.19. РАДИО.20. ТЕЛЕВИЗИЯ.21. ЗАСТРАХОВАТЕЛНИ КОМПАНИИ И БРОКЕРИ.22. БЪЛГАРСКА МАРКА.23. БЪЛГАРСКА МАРКА – ХРАНИ И НАПИТКИ.24. ФАРМАЦЕВТИЧНИ ПРОДУКТИ.25. ВИТАМИНИ И ХРАНИТЕЛНИ И ДОБАВКИ.26. БАНКИ.27. ФИНТЕХ КОМПАНИИ.28. ТУРИСТИЧЕСКИ ХОТЕЛИ И КОМПЛЕКСИ.29. ТЪРГОВСКИ ЦЕНТРОВЕ – МОЛ.30. ТЪРГОВСКИ ВЕРИГИ.31. ЕЛЕКТРОННА ТЪРГОВИЯ.32. ИТ И СОФТУЕРНИ ПРОДУКТИ.33. ЛЮБИМ РАБОТОДАТЕЛ.34. ИНОВАТИВНИ МАРКИ.35. ПОЧИСТВАЩИ ПРЕПАРАТИ.За разлика от други класации,  не разчита на жури при номинациите – те са свободни, основани единствено на потребителските предпочитания и не включват специални пазарни критерии. По този начин  представя не експертното, а потребителското мнение за брандинга.", "date": "2018.07.02", "title": "Остават 4 дни до финала на класацията „ЛЮБИМИТЕ МАРКИ”"}
{"url": "http://www.cross.bg/serina-dali-igraya-1578159.html", "text": "/КРОСС/ Серина Уилямс обожава да бъде майка. Тенисистката дори мисли да остави спорта и да се концентрира върху майчинството, ако има втора рожба., коментира Серина в интервю за InStyle.По думите й, това решение е свързано с нея и тренировките, които й пречат за грижата на дъщеря й, пише Daily mail. Между 2 и 4 часа тя кърми бебето, а после отива в спортната зала.На въпрос дали все още кърми дъщеря си, Серина споделя: ", "date": "2018.07.02", "title": "Серина Уилямс иска второ бебе"}
{"url": "http://www.cross.bg/teatura-spektakula-radev-1578160.html", "text": "/КРОСС/ Истинска феерия от светлина, танц, мистика, свещена история и хумор по Йордан Радичков вдигнаха на крака публиката на откриването на тазгодишното издание на \"Театър пред театъра\". Със спектакъла \"България - земя благословена\", режисиран от Борис Радев, Народният театър даде начало на деветдневния маратон от представления на откритата сцена, издигната пред театъра.Радев събра в спектакъла едни от най-големите звезди на Народния театър - Георги Мамалев, Параскева Джукелова, Дарин Ангелов, Стоян Алексиев, Васил Драганов, Теодор Елмазов и Пламен Пеев, както и танцьорите от балет \"Арабеск\", ансамбъл \"Българе\", музиканта Костадин Генчев и вокална група \"Багри\". Музиката на спектакъла е дело на Асен Аврамов, хореографка е Ангелина Гаврилова, костюмите са на Адриана Найденова, а визиите - на Любомир Йотов. Втори асистент режисьор е Олга Недялкова.", "date": "2018.07.02", "title": "Спектакъл по Радичков откри \"Театър пред театъра\""}
{"url": "http://www.cross.bg/pensiite-pensii-invalidnost-1578161.html", "text": "/КРОСС/ Националният осигурителен институт (НОИ) информира, че изплащането на пенсиите за месец юли ще започне от 9 юли (понеделник) и ще приключи на 20 юли (петък) 2018 г. Изплащането на пенсиите чрез пощенските станции ще бъде извършено съобразно изготвен график, който ще бъде предварително обявен във всяка пощенска станция. Сметките на пенсионерите, които получават пенсиите си по банков път, ще бъдат заверени на 9 юли 2018 г.Считано от 1 юли 2018 г. са преизчислени размерите на пенсиите, свързани с трудова дейност, отпуснати до 31.12.2017 г. включително. Преизчислението е извършено с новата по-висока тежест от 1,169 за всяка година зачетен осигурителен стаж на лицата. Осигурено е увеличение с 3,8 на сто на получавания към 30.06.2018 г. размер на пенсиите от трудова дейност.От 1 юли 2018 г. се прилага и нов минимален размер на пенсията за осигурителен стаж и възраст - 207,60 лв. Нови минимални размери имат и всички пенсии, свързани с трудова дейност, тъй като се определят като процент от тази сума. Такива са: 1/ пенсиите за осигурителен стаж и възраст, отпуснати при непълен осигурителен стаж, за които минимумът се определя на 176,46 лв. (85% от 207,60 лв.); 2/ пенсиите за инвалидност поради общо заболяване и за инвалидност поради трудова злополука и професионална болест, чиито минимален размер зависи и от определения на пенсионера процент трайно намалена работоспособност; долната граница при първите ще е между 176,46 лв. и 238,74 лв. (между 85% и 115% от 207,60 лв.), при вторите – между 207,60 и 259,50 лв. (между 100% и 125% от 207,60 лв.); 3/ наследствените пенсии, чийто минимален размер става 155,70 лв. (75% от 207,60 лв.).От 1 юли 2018 г. се увеличава и размерът на социалната пенсия за старост - 125,58 лв. Спрямо него са определени нови размери на всички пенсии, несвързани с трудова дейност, каквито са пенсиите за военна инвалидност, пенсиите за гражданска инвалидност, социалните пенсии за инвалидност и персоналните пенсии, както и различните видове добавки към пенсиите, които се определят в процент от социалната пенсия за старост.НОИ напомня, че в случаите на служебно преизчисляване или определяне на нов размер на пенсиите не сеизпращат разпореждания на лицата. Пенсионерите могат да се информират за тях чрез електронната услуга на НОИ „Справка за издадени пенсионни разпореждания“, която се достъпва чрез интернет страницата на института с въвеждане на ПИК и ЕГН или като заявят безплатното получаване на екземпляр от разпореждането в съответното териториално поделение на НОИ.", "date": "2018.07.02", "title": "НОИ изплаща преизчислените пенсии от 9 юли"}
{"url": "http://www.cross.bg/bratya-bratya-dinevi-1578162.html", "text": "/КРОСС/ Общото е, че са братя и са се занимавали с крупен бизнесЕвлоги и Христо Георгиеви са живели в края на XIX век, не са удостоявани с държавни награди, спазвали са закона, не са движели с 16 души охрана, не са били парвенюта, милеели са за майка България, милеели са за своите сънародници, били са истински, а не псевдо дарители- около 100 милиона днешни лева са дарили за създаването на Софийския университет, дарявали са още за училища, университети, болници, църкви, общини. Списъкът е огромен. Мисията на техния живот е просперитет на българското общество чрез просвета. На него те са завещали и своите идеали и своето богатство.Със своя достоен живот те се нареждат до Светите братя Кирил и Методий създатели на славянската азбука, народните будители Братя Миладинови издали  сборника „Български народни песни”, Иван Вазов патриарх на българската литература и брат му генерал Владимир Вазов победителят от Дойран.Какво място ще заемат в новата ни история Братята Диневи с фалшивите им ордени, военни чинове, почести и награди плод на висше лакейничество? Може би тя вече е отделила място за хора като братя Маргини, братя Галеви, братя Илиеви?Източник: ", "date": "2018.07.02", "title": "Братя Диневи VS Братя Георгиеви"}
{"url": "http://www.cross.bg/voda-vreme-potrebiteli-1578164.html", "text": "/КРОСС/ Топлата вода в “Лозенец”, “Дианабад”, “Изток”, “Изгрев”, “Гео Милев”, “Яворов”, Зоологическа градина ще бъде спряна от 3 до 20 юли заради ремонти, съобщават от столичната топлофикация.Топлоподаването към ул. “Иван Асен II” и кварталите “Подуяне - център” и “Редута”, както и към 320 сгради от “Лозенец” няма да бъде спирано, тъй като има възможност те да бъдат захранвани от друг източник.От 2 юли до 2 август ще бъдат подменени топлопроводите по ул. “6-ти септември”. Топлата вода към 72 сгради в района ще бъде спряна.Повече информация, както и списък на сградите, може да намерите на сайта на дружеството toplo.bg.През тази година топлоподаването се преустановява поетапно и за по-краткo време. Повече потребители ще имат топла вода по време на профилактиката в София.Топлопроводите в София са изградени основно през 70-80 години на миналия век и е необходимо да бъде извършван регулярен мониторинг и рехабилитация на участъците с повишена аварийност. Инвестициите в топлопреносната мрежа водят до намаление на разходи при преноса на топлинна енергия. По данни на КЕВР „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години, което е близо до показателите на ЕС.\"Ремонтите се правят в интерес на нашите потребители. Така ще намалеят авариите през зимата. Екипите ни полагат максимални усилия да приключат ремонтите по-бързо и да възстановят топлоподаването преди обявените срокове. Повече потребители ще могат да ползват топла вода по време на профилактиката, благодарение на нововъведенията, които направихме напоследък\", заявиха от „Топлофикация София” ЕАД. ", "date": "2018.07.02", "title": "Топлата вода скочи, а ТЕЦ-София я спира за профилактика"}
{"url": "http://www.cross.bg/durzhava-beshe-problemi-1578163.html", "text": "/КРОСС/ Българското европредседателство беше много успешно, но създадената от него политическа стабилност трябва задължително да се използва за решаването на тежките ни вътрешни проблеми. Това подчерта в студиото на „Тази сутрин” преподавателят по европейско право проф. Атанас Семов.„Един наглед разпадащ се съюз беше ръководен от една невидимо умираща държава. На европейската сцена се справихме нелошо, но вътре проблемите са драматични (…) Тъжният извод е, че направихме едно успешно председателство на фона на едно неуспешно членство. Няма нито една значима тенденция в развитието на България в тия 30 години фалшива демокрация”, коментира той.По думите му нашата страна е успяла да подмени приоритетите на председателството и да направи заявка за по-голяма роля в европейската сфера чрез акцента върху Западните Балкани. Това е довело до политическа стабилност, като „ако тя не бъде използвана, за да бъде оправена държавата, създаваме усещането, че спасяваме Западните Балкани, а не виждаме, че потурите ни са съдрани”.„Вътре в страната нищо добро и съществено не се прави. Бойко Борисов или да хваща ножа и да реже дълбоко, или да хваща пътя”, призова професорът и постави ситуацията в европейска перспектива: „Не получихме потвърждение, че сме сериозна икономика с покана за еврозоната, не получихме потвърждение за това, че сме сериозна държава с покана за Шенген”.Той посочи някои от наболелите проблеми – раздуването на администрацията до размер 5-7 пъти над необходимото, оставянето на една трета от територията на страната в нежизнеспособно състояние заради липса на млади хора, неадекватни образование и здравеопазване.", "date": "2018.07.02", "title": "Проф. Атанас Семов: Разпадащ се съюз беше ръководен от умираща държава"}
{"url": "http://www.cross.bg/kresna-kycheta-blagoevgrad-1578166.html", "text": "/КРОСС/ 17 бездомни кучета са изхвърлени край село Стара Кресна, твърди свидетелка на случилото се. Тя е заснела служебен автомобил на Община Благоевград, който според нея е оставил животните на пътя. Снимките взривиха социалните мрежи, а институциите започнаха проверка.Кучетата са изоставени на пътя край село Стара Кресна в сряда вечерта. Жената, заснела случилото се, веднага е подала сигнал и на 112.На следващия ден почти всички животни са прибрани в приюта в Благоевград.\"Колата, която ги събираше и колата, която е изхвърлила кучетата, е била червен Ситроен пикап 4170 на Община Благоевград\", каза Слави Илиев пред БНТ.Местните жители са силно възмутени и притеснени от случилото се.\"Много е притеснително това. Ако кучетата са хванати от тука няма проблеми, нека си ги върнат тука, но да хванат кучета примерно в Благоевград или в Симитли и да ни ги подадат тука на нас не е честно, мисля, че никак не е честно\", коментира Милчо Щерев.Зам.-кметът на община Кресна Валентин Стоилов заяви, че на този етап не са търсили кой е разтоварил кучетата в селото.", "date": "2018.07.02", "title": "Общински приют изхвърля бездомни кучета край Стара Кресна"}
{"url": "http://www.cross.bg/sofibor-indeks-bankite-1578165.html", "text": "/КРОСС/ СОФИБОР е български индекс, който се формираше на базата на реални сделки между банките. Целта му бе да покаже какво плащат кредитните институции, за да си осигурят самите те ликвидност или средства. Така към формираната цена или лихва се прибавя съответната добавка и се получават лихвените проценти по повечето кредити в левове у нас.Според данни на бранша над 80% от отпуснатите в момента заеми в левове са на основата на отпадналия индекс, съобщи БНТ. СОФИБОР навлезе масово в банковото кредитиране преди четири години. Тогава беше променен закона с цел защита на потребителите, а именно банките бяха задължени да използват като основа за формирането на лихвите достатъчно независим индекс, защото преди това всяка институция го правеше на базата на собствена методика.Именно обаче съмненията в изрядност са и причината за отпадането на индекса. Не конкретно в България, а на ниво Евросъюз. След поредица от банкови скандали, включително с британския индекс Леония, Брюксел се принуди да въведе правила, а именно - подобни индекси трябва да се поддържат от лицензирани за това институции.Това и налага БНБ да спре поддръжката на СОФИБОР.Повечето от банките ще заменят СОФИБОР с евроиндекса ЮРОБОР, а част от кредитните институции ще разработят собствен индекс, който да използват.От банките уверяват, че смяната на индексите няма да доведе до покачване на лихвите по кредитите. Въпреки че европейския ЮРОБОР е с по-ниски стойности от СОФИБОР, прогнозите на анализаторите е за плавното му покачване през следващите години.", "date": "2018.07.02", "title": "СОФИБОР вече е в историята, банките уверяват, че няма да вдигат лихвите"}
{"url": "http://www.cross.bg/dohodi-mika-voda-1578156.html", "text": "/КРОСС/ Процентовите увеличения на тока и топлинната енергия не са основателни, намаляват реалния доход на голям процент от хората. Това каза за сутрешния блок „Добро утро, България“ на  независимият финансов експерт Мика Зайкова. Тя уточни, че в основата на икономическото състояние на страната и съответно гражданите ѝ са цените на газта и петрола. Експертът обясни, че същите ще повлияят и на останалите цени, а колко ще бъде инфлацията – ще стане ясно след месец. „Ако сравним увеличението на доходите на работещите българи и увеличението на българите, ще видим, че можем да честитим на българите намаляването на реалните доходи и то доста значително. За пенсионерите, ползващи парно и топла вода, не само, че няма да имат увеличение на дохода, ами същият ще намалее с около 12%. Останалите български пенсионери, които не ползват парно и топла вода, ще имат намаление на доходите от порядъка на малко над 7%. Всички останали, работещи на минимални доходи, а те са около 70% от българските работещи, ще имат намаление на реалните доходи от порядъка на 4-5%“, обясни тя. Мика Зайкова коментира и вчерашното обещание на председателя на КЕВР доц. Иван Иванов за преосмисляне цените на парното и топлата вода след 3 месеца, като уточни, че преосмисляне на тези цени у нас винаги означава увеличаване, а не намаляване. Финансовият експерт припомни, че въпреки законовата уредба да определя да няма промяна на цените в рамките на година, през 2017 е факт извънредно увеличение на цената на тока. ", "date": "2018.07.02", "title": "Мика Зайкова: Няма никакво основание за новите по-високи цени на тока и топлинната енергия"}
{"url": "http://www.cross.bg/murtva-vodata-ycheni-1578157.html", "text": "/КРОСС/ Нобеловите лауреати за физика Андрей Гейм и Константин Новоселов получиха \"мъртва вода\", която няма разтварящи свойства, съобщи Нюз.ру.Те превърнаха водата в \"мъртва\" с графит и борен нитрид.Целта на изследването на двамата учени е била да проверят дали водата ще промени свойствата си, ако молекулите бъдат подредени различно. Ходът на експеримента им е описан в сп. \"Сайънс\".Двамата учени и екипът им от университета на Манчестър са направили \"сандвич\" от свръхтънки пластини борен нитрид върху основа от графитен филм, така че да получат нещо като \"къща\" с много празни \"стаи\" с ширина и височина няколко десетки нанометра. Така във всяка празнина можели да попадат много малък брой водни молекули. Това позволило на изследователите да измерят физическите им свойства.Оказа се, че те се променят, когато дебелината на слоя се доближава до два нанометра и водата става \"мъртва\".Модифицираната течност ще помогне да бъде намерен отговор на въпроса защо водата е толкова важна за съществуването на живота.Андрей Гейм и Константин Новоселов спечелиха Нобелова награда за физика през 2010 г. за откриването на \"материала-чудо\" графен.", "date": "2018.07.02", "title": "Нобелови лауреати създадоха \"мъртва вода\""}
{"url": "http://www.cross.bg/kralya-pytin-ispaniya-1578155.html", "text": "/КРОСС/ Президентът на Русия Владимир Путин е разговарял с краля на Испания Фелипе VI след мача между националните отбори на двете страни, съобщава говорителят на президента Дмитрий Песков, цитиран от РИА Новости.Руският президент е отбелязал майсторството и високата класа на испанските футболисти, като е отбелязал, че стратегията на руския треньор се е оказала по-печеливша.От своя страна испанският крал е поздравил Владимир Путин за победата на руския отбор.В разговора са засегнати и двустранните отношения, като руският президент е поканил краля на Испания да посети Русия в удобно за него време.", "date": "2018.07.02", "title": "Путин е разговарял с краля на Испания след мача между националните отбори на двете страни"}
{"url": "http://www.cross.bg/angelichin-raboti-hristo-1578147.html", "text": "/КРОСС/ В специализирания съд ще започне делото срещу бившия заместник-министър на външните работи - Христо Ангеличин. Делото е свързано с разпореждането му да бъдат закупени без обществена поръчка телефонни централи за над 800 хиляди лева. През май 2017 година специализираното звено „Антикорупция“ прати Ангеличин на съд по обвинение в престъпление по служба. ", "date": "2018.07.02", "title": "Започва делото срещу бившия зам.-министър на външните работи Христо Ангеличин"}
{"url": "http://www.cross.bg/vestnik-pishe-purvata-1578148.html", "text": "/КРОСС/ \"Нов шамар от КЕВР\", коментира в заглавие на първата си страница вестник \"Земя\". Изданието съобщава, че вчера регулаторът е обявил новите цени на парното и тока, които вече са в сила. Електроенергията поскъпва с над 2%, а топлинната енергия със малко над 7%.\"Бедни общини продължават да правят редовни дарения на полицията по места\", пише вестник \"Сега\" като се позовава на информация от последния отчет на даренията към МВР. Вътрешното ведомство е сред най-богатите с бюджет от над 1 млрд. лв. годишно. Общата стойност на всички подаръци за първите три месеца на годината е 450 203 лв. Преди години един от вътрешните министри признава, пише всекидневникът, че без подаръците полицията не би могла да се справи. Най-големият дарител на МВР за първите три месеца е община Ямбол, става ясно от отчета. Тя е платила над 20 хил. лв. за ремонта на работните и общите помещения на местната полиция, допълва \"Сега\".\"Бездействието и безхаберието на администрацията вече ще се наказва. До 1500 лв. глоба за калпави чиновници\", пише в заглавие на първата си страница вестник \"Труд\". Всекидневникът обяснява, че с промени в Административно-процесуалния кодекс, приети от парламентарната правна комисия, се предвижда служител, който не изпълнява в срок задълженията си и така осуетява произнасянето по искане на гражданите да се наказва от 50 до 1000 лева. Санкцията нараства до 1500 лв., ако длъжностното не реагира своевременно на жалба, допълва \"Труд\".\"Национален знак с формата на калинка ще показва на потребителите, че стоките са био\", информира вестник \"24 часа\". Това е станало ясно от проект на наредба за правилата за биологичното производство и етикетиране, обявена за обществено обсъждане.Вестник \"Стандарт\" съобщава на първата си страница новината за кончината на известния историк проф. Божидар Димитров. Всекидневникът пише: \"България загуби един от най-верните си синове. Проф. Димотров имаше проблеми със сърцето, заради които няколко пъти влизаше в болница. Най-дългогодишният пазител на Националната съкровищница - НИМ, ни учеше само на едно: да обичаме и да пазим Отечеството!\", отбелязва \"Стандарт\".", "date": "2018.07.02", "title": "Преглед на печата"}
{"url": "http://www.cross.bg/detza-raneni-aiidaho-1578149.html", "text": "/КРОСС/ Мъж, който заради лошо поведение бил приканен в петък да напусне жилищен комплекс в град Бойси в американския щат Айдахо, се върнал на следващия ден и пробол с нож деветима човека, включително шест деца, преди да бъде задържан, предаде Асошиейтед прес. Сред обитателите на комплекса от апартаменти имало бежанци от Сирия, Ирак и Етиопия. Ранените деца били гости на рождения ден на тригодишно момиче, което е сред ранените. Пострадалите възрастни се опитвали да предпазят децата. Възрастта на останалите ранени деца е от 5 до 12 години. От полицията съобщиха, че към 30-годишния нападател Тими Кинър са предявени обвинения в няколко престъпления.  ", "date": "2018.07.02", "title": "Девет ранени след нападение в Айдахо"}
{"url": "http://www.cross.bg/tzena-plovdiv-energiya-1578182.html", "text": "/КРОСС/ Съгласно Решение № Ц-10 от 01.07.2018 г. на Комисията за енергийно и водно регулиране (КЕВР) еднокомпонентната пределна цена на топлинна енергия с топлоносител гореща вода за клиентите на EVN Топлофикация в Пловдив от 1 юли 2018 г. e 83,69 лв. без ДДС за един мегаватчас.Това е увеличение с 0,94% спрямо цената до 30.06.2018 г., която беше 82,91 лв. без ДДС.  С добавен ДДС крайната цена от 1 юли 2018 г. е 100,43 лв., при досегашна цена от 99,49 лв. с ДДС.", "date": "2018.07.02", "title": "Нова цена на топлинната енергия в Пловдив от 1 юли 2018 г."}
{"url": "http://www.cross.bg/ninova-vsichki-korneliya-1578181.html", "text": "/КРОСС/ В Двореца на рицарите, в средновековния град Родос беше открит международният Сими симпозиум. Той се провежда от 20 години, като в него участват водещи интелектуалци, политици, дипломати, нобелови лауреати, историци, лидери на мнение. “За мен е чест, че съм поканена,като българка, на Сими симпозиума. Това е нещо много различно от всички международни форуми, в които съм участвала. Тук присъстват естествени авторитети и водачи на обществено мнение от четири континента.Темите за разговори помежду ни са:  борба с неравенствата, здраве ,имиграция, \"нова визия за Балканите”; приключване на войната в Сирия; технологии, да отговорим на европейската дезинтеграция с прогресивна визия; преоткриване на прогресивна Европа и нуждата от нов социален договор\"- заяви лидерът на БСП Корнелия Нинова.Наред с дискусията, се провежда и програма за млади и бъдещи лидери. Председателят на социалистите сподели впечатлението си, че за пръв път вижда как, при толкова важни и належащи теми в дневния ред на симпозиума, образованието и културата заемат първо място. Нинова откри форума с Андрия Зафираку - Глобален учител за 2018 г, обединени от позицията, че образованието е един от начините да се преодолеят голяма част от кризите, които заливат света.\"Изразих нашето разбиране, че образованието и културата са в основата на всеки прогрес. Те гарантират на младите хора активна реализация и по-добър стандарт. Но тези думи трябва да намират израз в практически решения и всички събрани тук можем да дадем принос, като се ангажираме да съдействаме на всички равнища за едно - инвестиции в училища и учители - две думи, за които няма граници и различия помежду ни, дори да сме хора, дошли от четири континента\"- заключи Корнелия Нинова.", "date": "2018.07.02", "title": "Корнелия Нинова в Гърция: Образованието е един от начините да се преодолеят кризите, които заливат света"}
{"url": "http://www.cross.bg/bynev-sgradata-vagoni-1578150.html", "text": "/КРОСС/ БДЖ е на път да загуби своята знакова централа в центъра на София – на ул. „Иван Вазов”. Днес е последният ден за подаване на оферти за имота.Въпреки обещанията на държавата, че ще спаси знаковата сграда, процедурата по продажбата ѝ от ЧСИ не е прекратена. Освен това над 2700 вагона също са обявени за разпродажба заради дългове.За мен на 90% сградата е загубена, каза в предаването „Тази сутрин” Петър Буневот железничарския синдикат. Има големи апетити към нея, допълни той.Бунев уточни, че обявените за продажба вагони не са в експлоатация. Проблемът е, че те ще бъдат продадени на по-ниска цена – с 20% – 30% по ниска, уточни синдикалистът.Според Петър Бунев е възможно да се стигне и до продажба на вагони в експлоатация, и това ще е краят на БДЖ.Според ръководството на железниците самите кредитори ще спрат търга за сградата.По думите на Бунев кредитори са пет чужди държавни банки.", "date": "2018.07.02", "title": "БДЖ все пак може да загуби сградата в центъра на София"}
{"url": "http://www.cross.bg/bozhidar-dimitrov-rymen-1578180.html", "text": "/КРОСС/ Държавният глава Румен Радев изпрати днес съболезнователно писмо до семейството и близките на уважавания историк и общественик Божидар Димитров.В писмото си президентът Румен Радев подчертава, че Божидар Димитров оставя незабравима следа както в науката и в българския обществен живот, така и с отстояваните от него граждански каузи. ", "date": "2018.07.02", "title": "Президентът Румен Радев изпрати съболезнователно писмо до  семейството и близките на Божидар Димитров"}
{"url": "http://www.cross.bg/braziliya-meksiko-pobedi-1578153.html", "text": "/КРОСС/ Отборите на Бразилия и Мексико се изправят един срещу друг в пореден осминафинал от елиминационната фаза на Мондиал 2018. С оглед представянето и на двата тима в турнира, битката в \"Самара\" обещава да бъде повече от епична.Отборите на Бразилия и Мексико се изправят един срещу друг в пореден осминафинал от елиминационната фаза на Мондиал 2018. С оглед представянето и на двата тима в турнира, битката в \"Самара\" обещава да бъде повече от епична.Възпитаниците на Тите се намират в страхотна серия от 14 поредни мача без загуба (10 победи и 4 равенства). Южноамериканците стартираха световното първенство колебливо с равенство 1:1 в Швейцария, но след това набраха скорост и взеха две победи с по 2:0 над Коста Рика и Бразилия и така завършиха начело в своята група \"Е\".Селекционерът все още не може да разчита на контузения Дъглас Коща. Данило и Марсело също имаха леки травми, но вече се чувстват по-добре. Въпреки това е по-вероятно на двата бека отново да започнат Фагнер и Филипе Луиш.В същото време Мексико в първия си мач поднесе първата голяма сензация на Мондиала, побеждавайки с 1:0 Германия, а след това взе и още 3 точки след 2:1 над Южна Корея. В последния си мач обаче северноамериканците допуснаха тежко поражение с 0:3 и сега ще трябва бързо да се отърсят от негативните емоции след този мач.Двата отбора се познават отлично, като са изиграли общо 40 мача помежду си до момента. В тях предимството е силно на страната на Бразилия с 23 победи, 10 загуби и 7 равенства.Главен съдия на срещата е Джанлука Роки от Италия, с помощници Еленито Ди Либераторе и Мауро Тонолини. Със системата ВАР пък ще се занимават Масимилиано Ирати, Павел Гил (Полша), Карлос Астроза (Чили), Даниеле Орсато (Италия).", "date": "2018.07.02", "title": "Бразилия и Мексико мерят сили в осминафинален мач от Мондиал 2018"}
{"url": "http://www.cross.bg/trump-korporativniya-danuk-1578154.html", "text": "/КРОСС/ Президентът на САЩ Доналд Тръмп каза, че очаква вторият етап от данъчната реформа да бъде представен през октомври или малко по-рано, като той обмисля намаляване на корпоративния данък от 21 на 20 процента, предаде Reuters.В част от интервю за Fox Тръмп казва:\"Осъществяваме втори етап. Вероятно ще го направим през октомври, може би малко по-рано, отколкото тогава.\"Едно от нещата, които обмисляме е понижение на данъка от 21 на 20 процента, допълва той.През декември Тръмп подписа най-голямата данъчна реформа в САЩ от 30 години, намалявайки корпоративния данък от 35 на 21 на сто и предоставяйки временни данъчни облекчения на средната класа в САЩ.Законът бе приет от контролирания от републиканците Конгрес на фона на опозицията на демократите, според които той е раздаване на пари на богатите, което ще прибави 1,5 трилиона долара към държавния дълг от 20 трилиона долара.", "date": "2018.07.02", "title": "Тръмп намалява корпоративния данък"}
{"url": "http://www.cross.bg/politzai-drygi-bandata-1578184.html", "text": "/КРОСС/ Банда, планирала убийствата на магистрати и полицаи, беше разбита при акция на ГДБОП и Специализираната прокуратура в София. 13 души са задържани, а четирима все още се издирват.Ще им бъдат повдигнати обвинения за разпространение на наркотици и трафик на хора. Според разследващите бандата е навлязла изключително агресивно на столичния пазар, като е пребивала дилъри и е карала малолетни да пласират дрога.Арестуваните имали и списък от спецпрокурори, полицаи и антимафиоти, които работели по други досъдебни производства срещу членове на бандата. Планирали да им нанесат телесни повреди или даже да ги убият, посочи прокурор Иван Гешев.Сред арестуваните е синът на Йосиф Йосифов – Костинбродския, както и мъж, известен с прякора Гевгелийския, който е обвиняем за убийството на надзирател преди 2 години, както и за други тежки нападения.", "date": "2018.07.02", "title": "Арест за нарко група, планирала покушения срещу полицаи и прокурори"}
{"url": "http://www.cross.bg/chasa-provede-zala-1578139.html", "text": "/КРОСС/София.От 11.00 часа в сградата на Министерския съвет Националният съвет за тристранно сътрудничество ще проведе заседание. Ще бъдат обсъдени проектите на Закон за изменение и допълнение на Закона на професионалното образование и обучение, внесен от министъра на образованието и науката, проект на постановление на МС за изменение и допълнение на Наредбата за работното време, почивките и отпуските, внесен от министъра на труда и социалната политика, както и проект на Закон за доброволчеството, внесен от Цветан Цветанов и група народни представители.***София.От 12.00 часа в пресклуба на БТА Националното сдружение на автобусните превозвачи в България, Браншовият съюз за стопанска инициатива в транспорта, Националният съюз на превозвачите, Корпорацията на автомобилните превозвачи в България и браншови организации в пътническия транспорт ще дадат пресконференция, на която ще бъдат представени Решението за обединение на автобусния бранш и проблемите, които стоят пред автобусните превозвачи - „Мобилен пакет 2\". В пресконференцията ще участват Галя Топалова и Ивайло Константинов от НСАПБ, Магдалена Милтенова от ББССИТ, Кузман Вълев от КАПБ и Стоянка Стойкова от НСП.***София.От 11.00 часа в зала 5 на ет. 5 в сградата на Столична община заместник-кметът на Столична община с ресор инвестиции и строителство Ирина Савина ще даде на пресконференция относно стартиращите строителни и ремонтни дейности в училища и детски градини на територията на общината. Участие в пресконференцията ще вземат кметовете на столичните райони „Средец\" - Мария Ачкова, „Красна поляна\" - Иван Чакъров, „Илинден\" - Иван Божилов, „Надежда\" - Димитър Димов, и „Връбница\" - Младен Младенов, както и директорът на дирекция „Образование\" в Общината Мария Минчева.***София.От 9.30 часа в Дома на Европа (ул. „Георги С. Раковски\" № 124) ще се проведе форум на тема \"Визия за овцевъдството и козевъдството в България 2018-2027\", организиран от Националната овцевъдна и козевъдна асоциация и евродепутата Момчил Неков.***София.От 9.30 часа в IV състав на Специализирания наказателен съд ще се гледа делото срещу Христо Ангеличин, обвинен в безстопанственост в особено големи размери, представляваща особено тежък случай.***София.В 10.00 часа в зала 702 на Агенция „Пътна инфраструктура\" ще бъдат отворени ценовите оферти за участъка между Драгоман и Сливница, а в14.00 часа за отсечката от Калотина до Драгоман.***София.От 10.00 часа в VIII състав на Специализирания наказателен съд ще се гледа делото срещу Иво Д., Алиман Б., Иван Ц., Иван Д., Мартин П. И Петър Ч., обвинени в организиране и ръководене на организирана престъпна група.***София.От 10.00 часа в XVII състав на Специализирания наказателен съд ще се гледа делото срещу Енчо С., Георги Д. и Божидар В., обвинени в организиране и ръководене на организирана престъпна група.***София.От 11.00 часа в Националния пресклуб Английска бизнес гимназия и колеж „Евростандарт\" и Международна компютърна академия IT Step ще представят Новости и въведения в професионалните гимназии в България и информация за това, че за първи път в България се определя 100% стипендия за млад дизайнер по проект „Designers Start Up\". Проектът се реализира и финансира от двете образователни инситуции «Евростандарт» и IT STEP и множество IT компании.***София.От 15.00 часа в VII състав на Специализирания наказателен съд ще се гледа делото срещу Кирил Т., Милен В., Виктор Б. и др., обвинени в организиране и ръководене на организирана престъпна група.***София.От 19.00 часа в Китайския културен център (бул. „Г. С. Раковски\" 77) ше бъде открита изложба на съвременно изкуство на Китай и държавите от Централна и Източна Европа.***София.От 19.00 часа в кино „Люмиер Лидл\" ще се състои премиерата на филма „Един ден на Витоша\".***София.От 19.00 часа в Jasmine Gastro Bar радиоводещият Симеон Колев ще представи книгата „Наръчник за употреба и експлоатация на мъжа\".***Бургас.От 10.30 часа в Летния театър ще бъде открито престижното Международно математическо състезание - BIMC`2018, чиито домакин от 1-ви до 6-ти юли е град Бургас.***БургасВ 13.00 часа в Капитанска зала на хотел „България\" ще се проведе пресконференция. Тя се организира от \"Движение Антимафия\". В нея участие ще вземат председателят на движението Георги Дражев, депутатите от БСП Димитър Стоянов, Тодор Байчев и Петър Кънев, д.р Петър Бодуров, както и животновъди. Темата на срещата с медиите ще е \"Да спасим България и животновъдството\".***Бургас18.00 часа в зала \"Георги Баев\" на КЦ \"Морско Казино\" ще бъде представена изложба на проекта \"Аз съм българка\", който събира в едно женската красота, пъстротата на народната носия и магията на природата ни. Негов автор е фотографът Радослав Първанов, който е заснел 20 красиви момичета, сред които бургазлийката Стефани Жунгурдиян, и две деца на 37 различни места в цялата страна.***БургасЛюбимата атракция на децата и родителите им - изложбата \"Живи тропически пеперуди\", се завръща и това лято в Експо център \"Флора Бургас\". Експозицията може да бъде разгледана всеки ден от седмицата от 2-ри юли до 31-ви август.***Бургас.От 18.00 часа в зала \"Георги Баев\" на Културен център \"Морско Казино\" ще бъде представена изложбата „Аз съм Българка\".***Варна.От 10.00 до 12.00 часа в клуба на ПП ГЕРБ на ул. „Г. Бенковски\" №1 във Варна народният представител Нели Петрова ще проведе приемна за граждани.***Враца.От 14.00 часа в сградата на ОДМВР-Враца ще се проведе брифинг за работата на Дирекцията през последния месец.***Димитровград/Крумовград.От 11.00 часа на изхода на Димитровград в посока Чирпан министърът на регионалното развитие и благоустройството Николай Нанков ще направи първа копка, с която символично ще бъде поставено началото на ремонта на 50 км от път IIІ-663 Чирпан - Симеоновград, който е алтернативен маршрут на АМ „Марица\" и на път I-8 Поповица - Хасково. По-късно, от 14.00 часа, при кръстовището, излизайки от Крумовград в посока Ивайловград, министър Нанков ще обяви и началото на рехабилитацията на 32 км от второкласния път II-59 Момчилград - Крумовград - Ивайловград, в който ще бъдат инвестирани над 20 млн. лв. На церемониите ще присъстват инж. Дончо Атанасов - член на Управителния съвет на Агенция „Пътна инфраструктура\", народни представители, областни управители, кметове и др.***Добрич/Генерал Тошево.От 10.30 часа в землището на гр. Генерал Тошево ще се проведе Тържествена церемония по зажънване на ръжта по проекта „Хляб на мира\", организирана от Националната асоциация на зърнопроизводителите (НАЗ).***Пловдив.В 09.00 часа в зала 10 на Окръжния съд ще се проведе заседание по делото срещу бившия полицай Венцислав Караджов, обвинен в убийството на родителите си.***Пловдив.В 09.00 часа в зала 12 на Районния съд ще се проведе заседание по делото срещу Милена Б., обвинена в изготвяне на неистински документи, въз основа на които от РЗОК Пловдив са получени недължими суми на обща стойност 11 154.77 лева без правно основание. Заседанието е първо по делото.***Пловдив.В 09.30 часа в зала 2 на Районния съд ще се проведе заседание по делото срещу четирима турски граждани, обвинени в организирана измама в особено големи размери, като са нанесени финансови щети за казино. Измамата ставала чрез белязване на раздавани карти за игра в казиното.***Пловдив.В 10.00 часа в читалище „Тракия - Пловдив -2008\" в кв. „Кючук Париж\" ще бъде открита официално лятна академия за дизайн „Ноу хау/ Шоу хау\" (Know how/ Show how).***Пловдив.В 13.30 часа в зала 2 на Окръжния съд ще се проведе заседание по делото срещу Илиян Рангелов, обвинен в убийството на Милена Динова в Куртово Конаре през 2016 година.***Пловдив.В 14.00 часа в зала 10 на Окръжния съд ще се проведе заседание по делото срещу Стефан М. и Петър А., обвинени за грабеж в особено големи размери и заплашване.***Несебър.От 19.30 часа на сцената на амфитеатъра ще започне IV Международен фестивал „Несебър - остров на изкуствата\".***Разград.От 13.30 часа на закритото стълбище в ТИЛ ще се проведе празничен турнир по стрелба с боен пистолет.***Свищов.От 10.00 часа Детски отдел на Градската библиотека ще се проведе инициативата „Познай автора и заглавието на приказката\" - литературна игра.*** Стара Загора.От 10.00 до 12.30 часа в Детския отдел на библиотека „Родина\" ще се проведе Лятна детска академия; Програма „Пътешествие по картата на Стара Загора\": Форумът на античния римски град Августа Траяна; „Запознайте се с Португалия\" - гостуват доброволци на ЦЕИ Стара Загора и творческо ателие.***Стара Загора.От 15.00 часа в сградата на Община Стара Загора в залата на Общинския съвет ще започне информационна кампания по процедура „Насърчаване на предприемачеството\" по Оперативна програма „Иновации и конкурентоспособност\" 2014-2020 г. Тя ще бъде открита от министъра на икономиката Емил Караниколов.***Стара Загора.От 16.00 часа на алея „Стара Загора\" в парк „Пети октомври\" ще бъде открита изложба.***Стара Загора.От 17.30 часа във фоайето на Община Стара Загора ще бъде закрито третото национално биенале „Мозайката днес\".***Ямбол.От 9.30 часа в Безистена в гр. Ямбол ще се проведе информационен ден по процедура „Насърчаване на предприемачеството\" от Оперативна програма „Иновации и конкурентоспособност\". На откриването на събитието ще присъства министърът на икономиката г-н Емил Караниколов.***Ямбол.От 10.00 часа в зала „Безистен\" (пл. „Освобождение\") лидерът на АТАКА и депутат от Ямболски избирателен район Волен Сидеров ще даде брифинг във връзка с предстоящите възможности за развитие на бизнеса в региона. На брифинга ще присъстват: министърът на икономиката Емил Караниколов; Стефан Попов, главен директор на Главна дирекция „Европейски фондове за конкурентоспособност; Стамен Янев, директор на Агенцията за инвестиции; Александър Минев, зам.- директор на Агенцията за насърчаване на малки и средни предприятия; Георги Славов, кмет на Ямбол; Димитър Иванов, областен управител на Ямбол; Христо Колев, заместник областен управител на Ямбол. В 11.00 часа ще бъде официално открит Информационен център на Министерството на икономиката /ул. \"Г.Раковски\" 5/. ", "date": "2018.07.02", "title": "Предстоящи събития в страната за 2 юли"}
{"url": "http://www.cross.bg/remont-sofiya-zatvarya-1578142.html", "text": "/КРОСС/ Продължителен ремонт затваря част от центъра на София. Започва преасфалтирането на бул. „Васил Левски” между Софийския университет и бул. „Патриарх Евтимий”.До 16 август движението ще се извършва двупосочно в едната половина на пътното платно.Стеснение заради ремонт ще има и на ключовия бул.„България”.Причината е реконструкция на неремонтирания участък от трамвайното трасе. Вместо трамвай номер 7 по булевард „България” общината пусна автобуси, които ще минават по обходен маршарут.", "date": "2018.07.02", "title": "Продължителен ремонт затваря част от центъра на София"}
{"url": "http://www.cross.bg/bivsh-depytat-trenyor-1578140.html", "text": "/КРОСС/ Георги Иванов, първият български космонавт, бизнесмен и бивш депутатКирил Ананиев, министър на здравеопазванетоРосица Кирилова, певицаГалина Щърбева, журналист и тв водещаЕрнестина Шинова, актрисаГеорги Иванов-Гонзо, старши треньор на \"Черно море\", бивш футболен националБорис Ячев, депутатДенислав Калчев, европейски шампион по плуванеДенчо Бояджиев, депутат, бивш кмет на РазградДимо Тонев, бивш волейболист и треньорИлиан Илиев, треньор по футболИлко Шивачев, дипломатКрасимир Кънев, учредител и председател на Българския хелзинкски комитетПроф. д-р Лалко Дулевски, икономист, председател на Икономическия и социален съвет ", "date": "2018.07.02", "title": "Родени на 2 юли"}
{"url": "http://www.cross.bg/petur-izchezna-kraii-1578143.html", "text": "/КРОСС/ Трети ден продължава издирването на 39-годишния водолаз, който изчезна във водите на Искър. Колеги и приятели на Петър Христов предлагат голяма парична награда за човека, който го открие. Мъжът изчезна в събота в реката край Мездра. Инцидентът стана край археологически комплекс „Калето”, където в неделя трябваше да се проведе приключенски многобой.Петър подготвял съоръжението за екстремно спускане в реката. Паднал от преобърнал се изкуствен сал и бил понесен от буйната вода.Мъжът е опитен водолаз, близките му имат надежда, че може да е успял да се спаси.", "date": "2018.07.02", "title": "Продължава издирването на водолаза, изчезнал във водите на Искър"}
{"url": "http://www.cross.bg/zeehofer-suyuz-germaniya-1578144.html", "text": "/КРОСС/ Нараства напрежението в управляващата коалиция в Германия расте. Германският вътрешен министър Хорст Зеехофер е предложил да подаде оставка като министър и като председател ма своя Християнсоциален съюз (ХСС). Това съобщиха осведомителните агенции, като се позоваха на партийни източници. Според тях това е станало снощи на закрито заседание на ръководството на ХСС. Зеехофер не е предприел официални действия по оставките, като някои членове на партията го убеждавали да се откаже. Зеехофер оказва натиск на канцлера Ангела Меркел да втвърди позицията по миграционната политика. Той не е доволен от споразумението за миграцията, постигнато от лидерите на Европейския съюз миналата седмица.Преговорите между партията на Зеехофер и Християндемократическия съюз (ХДС) на Меркел продължават днес.", "date": "2018.07.02", "title": "Нараства напрежението в управляващата коалиция в Германия"}
{"url": "http://www.cross.bg/puteka-kudeto-peshehodnata-1578145.html", "text": "/КРОСС/ Грозни сцени от кръстовище в Бургас предизвикаха възмущение в социалните мрежи. На видеото ясно се вижда, че автомобилът за малко не удря млад мъж на място, където пешеходната пътека липсва. Разменят си реплики, след които шофьорът скача и налита на бой, от колата излиза и майка му и се включва в сбиването, а младият мъж ги поваля на земята с един удар.Клипът е заснет от видеорегистратора на автоинструктора Димо Танев. Нито един от участниците не е подал жалба в полицията. Танев е бил с курсист по време на инцидента: „15 минути беше замлъкнал, викам му „Внимавай, защото гледаш какво става, утре ще излезеш на пътя, просто трябва да сме толерантни един към друг.\"По време на инцидента липсва маркировката на пешеходната пътека. „Пътеката бе маркирана неправилно , изместена с метър – метър и половина от мястото, където трябва да бъде позиционирана. След сигнал коригирахме, беше демаркирана , в крайна сметка след няколко дни я възстановихме”, обясни началникът по организацията на движението в морската община Иван Гюлев.На кръстовището в бургаския комплекс \"Изгрев\" вече пресичат по-спокойно. Преди седмица подобна агресия имаше и на пешеходна пътека в Созопол. Там шофьор наби майка и 16-годишната й дъщеря, но полицията го арестува светкавично.", "date": "2018.07.02", "title": "Липсваща пешеходна пътека причини бой на бургаско кръстовище"}
{"url": "http://www.cross.bg/seriozen-nadzor-tehnicheski-1578146.html", "text": "/КРОСС/„1000 язовира у нас имат нужда от сериозен ремонт\". Това обяви в студиото на „Здравей, България\" директорът на Агенцията за метрологичен и технически надзор Кирил Войнов. Той подчерта, че държавата е иззела част от функциите на местната власт по контрола над язовирите, за да се предотвратят трагедии за хората.„Промените, които настъпиха в природата, особено с глобалното затопляне, започваме да ги усещаме. Това, което стана в Камено,  в Гърция и в Румъния, трябва да ни накара да се замислим как да бъдем по-отговорни\", каза още той.„Сега ще започнем кампания по освобождаването на водните обеми на язовирите, които са се повишили вследствие на наводненията. Но за нас най-голям проблем в случая представляваха каскадните язовири. Имаме 291 каскади в България. Денонощно ги държим под контрол\", добави Кирил Войнов, зам.-председател на Държавната агенция за метрологичен и технически надзор. ", "date": "2018.07.02", "title": "1000 язовира у нас имат нужда от сериозен ремонт"}
{"url": "http://www.cross.bg/bogoroditza-devoiika-drehata-1578135.html", "text": "/КРОСС/ Полагане одеждата на св. Богородица във Влахернската църкваВ дните на византийския имератор Лъв Велики (царувал от 457 г. до 474 г.) в Цариград живеели двама братя в сенаторски сан - Галвий и Кандид. С разрешение на царя те предприели пътуване из Палестина, за да се поклонят на светите места. Отишли и в Назарет да видят къщата, в която св. Дева Мария получила архангелското благовестие, че ще стане майка на Спасителя Христос.По Божие внушение те влезли в дома на една девойка - благочестива еврейка. Тази девойка пазела в тайна стаичка, осветявана от свещи и благоухаеща от тамян, дрехата на св. Богородица, от която мнозина получавали изцеление от разни болести и недъзи. На братята направило впечатление, че при този дом се трупали много болни. Пък и сами почувствали, че съцата им пламтят като на Лука и Клеопа, когато на път за Емаус разговаряли с възкръсналия Христос. Те поискали да узнаят на какво се дължи това.Девойката им разказала, че била получила дрехата на св. Богородица по наследство от своя сродница девойка, която имала тази дреха като предсмъртно завещание от св. Богородица. Така дрехата била предавана от девойка на девойка досега. Девойката разказала, че вече нямала от рода си друга девойка, на която да предаде тайната, а била вече в напреднала възраст. Дрехата била поставена в ракла - ковчег на подходящо място в стаята. Около раклата имало запалени лампади и благоуханни аромати.Двамата братя паднали на колене и се молили цяла нощ пред раклата. Те били обхванати от една мисъл - как да се сдобие столицата с това многоценно благодатно съкровище. Взели размерите на ковчежето по неговата форма, като обрънали внимание и на дървото, от което било направено. На заранта поблагодарили за дадената им възможност да се помолят пред него и заминали за Йерусалим, като казали, че пак ще дойдат, преди да си заминат обратно.В Йерусалим те поръчали да им се приготви ракла - ковчеже по размери, вид и дърво като онова в Назарет. Поръчали златотъкана покривка и когато всичко било готово, върнали се в Назарет. Пак се молили пред ковчега. Проливали молитвени сълзи и молили св. Богородица да не им забрани да се докоснат до ковчежето с дрехата й - да им позволи да го вземат и отнесат със себе си в Цариград.В полунощ, когато всички спели, братята изнесли ковчежето от стаичката и го занесли в колесницата си. На негово място поставили новия ковчег със злототъканата покривка и останали да се молят до заранта. На сутринта те отблагодарили за приема, обдарили бедните с щедра милостиня и възрадвани си заминали. В Цариград в своя дом устроили малка църквица на името на светите апостоли Петър и Марко и там поставили ковчежето. Но като видели, че не могат да укрият това съкровище, което било източник на благодатни изцеления, братята съобщили за него на императора и на патриарха Генадий Цариградски, които зарадвани отишли у дома им. С благоговение и всенародно шествие дрехата била пренесена в църквата \"Св. Богородица\" във Влахерна - на брега на морето и я поставили в нарочна ракла, украсена със злато, сребро и скъпоценни камъни. Това станало на 2 юли 458 година. ", "date": "2018.07.02", "title": "Полагане честната дреха на Пресвета Богородица във Влахерна"}
{"url": "http://www.cross.bg/zabranyava-purviya-polet-1578136.html", "text": "/КРОСС/  1556 г. - Русия завладява и присъединява Астраханското ханство.1644 г. - Английска гражданска война: Състои се Битката при Марстън Мур.1776 г. - Континенталният конгрес гласува за обявяване на независимост на Тринадесетте колонии (САЩ) от Великобритания.1819 г. - Със закон в Англия се забранява наемането на деца под 9 години във фабриките и се ограничава работния ден до 12 часа за децата до 16-годишна възраст.1853 г. - С преминаването на река Прут от руската армия започва Кримската война.1900 г. - Граф Фердинанд фон Цепелин извършва първия полет с дирижабъл край Боденското езеро, Германия, продължил 18 мин.1934 г. - Със смъртта на Ернст Рьом приключва Нощта на дългите ножове.1937 г. - Амелия Ерхарт и нейният навигатор за последен път са чути над Атлантическия океан, докато се опитват да осъществят първия околосветски полет със самолет над екватора.1947 г. - СССР отказва да се включи в Плана Маршал за възстановяване на съюзническите страни в Европа след Втората световна война.1949 г. - Георги Димитров умира. Министър-председател на България става Васил Коларов.1954 г. - Започва да функционира телевизионна мрежа Евровизия.1962 г. - В Арканзас е открит първият магазин от най-голямата в света верига от хипермаркети Уолмарт.1964 г. - Президентът на САЩ Линдън Джонсън подписва Акта за гражданските права, който забранява расовата дискриминация.1976 г. - Северен и Южен Виетнам, разделени след 1954 г., се обединяват отново в Социалистическа република Виетнам със столица Ханой.1990 г. - По време на ислямското богомолство Хадж, по време на похода между Мека и Медина, при преминаване на многохилядна тълпа през пешеходен тунел настъпва паника, при която загиват 1 426 пилигрими.2000 г. - В експлоатация е пуснат мостът Йоресунд между Швеция и Дания, който е най-дългият комбиниран железопътен и автомобилен мост в Европа.2003 г. - МОК избира Ванкувър, Канада, за домакин на Зимни олимпийски игри 2010.2004 г. - Асоциацията на страните от Югоизточна Азия (АСЕАН) приема Пакистан, като 24-ти член.2008 г. - В Колумбия е освободена Ингрид Бетанкур - бивша кандидатка за президент на страната, държана в плен от екстремиската групировка ФАРК в продължение на 6 години.", "date": "2018.07.02", "title": "2 юли в историята"}
{"url": "http://www.cross.bg/parad-vlastite-stotitzi-1578151.html", "text": "/КРОСС/ Със сълзотворен газ и палки полицията в Истанбул разпръсна снощи стотици хора, които се събраха за участие в гей парад въпреки забраната на властите.Демонстрантите, със знамена с цветовете на дъгата, скандирания и лозунги, се опитаха да преминат в шествие по централния търговски булевард \"Истиклял\",  но бяха спрени от силите на реда.Четвърта година поред властите в мегаполиса забраняват такъв парад, като се позовават на съображения за сигурност и \"чувствителността\" на обществото към тази тематика.Организаторите на проявата твърдят обаче, че е нарушено правото на свобода на събиранията.", "date": "2018.07.02", "title": "Със сълзотворен газ и палки истанбулската полиция разпръсна стотици участници в гей парад"}
{"url": "http://www.cross.bg/tema-sofiya-govori-1578138.html", "text": "/КРОСС/Тема: Грижата за бездомните кучета и котки= Кога отглеждането им извън домовете се превръща в проблем?Тема: Нов индекс за изчисляване на кредити и гаранциите на банките за лихвите. Има ли ръст на ипотечните заемиТема: Летните ремонти в София и как ще се отразят на движението в града@ Говори зам.-кметът по транспорта Евгени Крусев.Тема: Филм с кауза за изграждането на алея за спорт за хора в неравностойно положение в местността „Игликина поляна\".Тема: По границата на сигурността. Говори Светлозар Лазаров.Тема: Мигрантската вълна и решенията на Европа. Коментар на проф. Ивайло Дичев и Тончо Краевски.Тема: Ще оцелее ли Меркел? На живо от Берлин, журналистът Мария Стоянова.Тема: Денят започва с футбол: Какви са прогнозите на Борислав Захариев?Тема: Сиамски близнаци бяха разделени в утробата на майка си. Всичко за уникалната операция от д-р Кристина Чачева, лекарят, извършил единствената по рода си интервенция у нас.Тема: На живо от Роман: Как продължава животът на хората от залетите с кал къщи?Тема: Ще бъде ли продадена от частен съдебен изпълнител централата на БДЖ в София?Тема: Допусна ли БСП грешка с мотивите за вота на недоверие? И има ли вътрешни трусове в столетницата? В студиото Атанас Мерджанов.Тема: Македония и Албания на път към Европейския съюз. Ще има ли промени в картата на Западните Балкани? Коментар на акад. Георги Марков.Тема: „Чети етикета\": Как ще бъде променен имунизационния календар? И ще има ли нови задължителни ваксини?Тема: Вотът мина, остава ли проблемът със сигурността? И има ли криза на доверието към МВР? Говори министър Валентин Радев.Тема: Да изхарчиш един милион за година, без да работиш, как е възможно това? Данъчните, по следите на богатите българи без доходи.Тема: \"На твоя страна\": Лъжат ли ни застрахователите при пътен инцидент? И на какви обезщетения имат право пострадалите при катастрофи?Тема: България след потопа. Човешки грешки или капризи на природата причиниха наводненията? Разговор с ген. Кирил Войнов.Тема: Внимание, кърлежи. Има ли бум на опасните насекоми по парковете и плажовете? Разговор с проф. Тодор Кантарджиев.Тема: „Пълен абсурд\": Как да излезем на сухо от закъсала кола по време на проливен дъжд?Тема: Домашно куче откри изчезнала жена в безпомощно състояние и спаси живота ѝ. Среща с Хаус.Тема: Центърът на София блокиран заради ремонт. Ще обърка ли това трафика в столицата?Тема: Зад кулисите на най-новия епизод на \"Мисията невъзможна\": Разпад\". ", "date": "2018.07.02", "title": "Теми и гости в ефира днес"}
{"url": "http://www.cross.bg/meksiko-obrador-izbori-1578141.html", "text": "/КРОСС/ Левият популист Мануел Лопес Обрадор спечели категорично президентските избори в Мексико, съобщават свтовните агенции. По последни данни за бившия кмет на Мексико сити са гласували 53% от жителите на страната, като официалните резултати се очакват скоро.След него с между 23 до 27 на сто се нарежда Рикардо Аная от консервативната Партия на национално действие. Трети остана Хосе Антонио Меаде от Институционалната революционна партия, която имаше водеща роля в мексиканската политика през последните десетилетия.И двамата признаха поражението си и честитиха на Обрадор.Новият мексикански президент получи поздрави и от Вашингтон. Тепърва предстоят тежки преговори между двете страни по теми като миграцията, търговията и сигурността.", "date": "2018.07.02", "title": "Мексико направи ляв завой на президентските избори"}
{"url": "http://www.cross.bg/taka-razryshava-choveka-1578137.html", "text": "/КРОСС/ Нищо не разрушава човека така както продължителното телесно безддействие. ", "date": "2018.07.02", "title": "Нищо не разрушава човека така..."}
