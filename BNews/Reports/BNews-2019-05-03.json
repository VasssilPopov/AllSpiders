{"url": "http://www.bnews.bg/article/260383-ot_80_do_300_lv_za_prevartane_na_kilometrazha_na_kola", "text": "\n Между 80 и 300 лева струва намаляването с три пъти на пробега на автомобила. \r\n\r\n Така кола с изминати половин милион километра може да се окаже с три пъти по-малък пробег. \r\n\r\n Всеки, който продава кола, може да си поръча превъртане на километража, дори и по телефона.  \r\n„Имам три коли от Англия, които искам да им върна километража” \r\n\r\n „Значи S класата ти е към 100 кинта. С тая не можем да правим цигански истории. Hr2-то ти е 40, а другия мерцедес ти е 50 по табло, а целият ти е 80. 14:44 – аз може би до час ще съм на Горубляне, ако ти е удобно – ела там” \r\n\r\n Следваме инструкциите. След час идва автомобил, който ни вкарва в авто пазара. Не стигаме до превъртане на километража на нашия автомобил. За да не нарушим закона.  \r\nПредлагащият услугата не пожела да отговори на въпросите ни.   \r\n\r\n Че се превъртат често километражите, споделят и специалистите. \r\n„Рекордьорът ни е мерцедес (пегелирано) на 1 млн. и 200 хиляди, но показваше нещо стандартно – 200, 300 хиляди”, обяснява Ивайло Петков - диагностик.  \r\n\r\n Освен изгодно за продавачите, превъртането може да бъде и много опасно. „Ако ти си мислиш, че си купуваш кола, на която не й предстои смяна на агренажна верига например и тя се къса в режим на изпреварване, тогава се гипсираш на място”, обясняват специалистите. \r\n\r\n Според Румен Дунев – автомобилен състезател, много трудно могат да се намерят следите кой е манипулирал един километраж, тъй като голяма част от уредите, с които се прави тази манипулация, са китайски.  \r\nЧесто е невъзможно дори да се разбере. \r\n \n\t\t\t\t\t\t", "date": "2019.05.03", "title": "От 80 до 300 лв. за превъртане на километража на кола"}
{"url": "http://www.bnews.bg/article/260386-kola_blasna_trigodishno_dete_na_peshehodna_pateka_v_sofiya", "text": "\n Тригодишно дете беше блъснато на пешеходна пътека в София. Като по чудо то не е пострадало сериозно. Инцидентът е станал в района на столичното 12-то училище. \r\n\r\n Свидетели твърдят, че детето е изскочило изневиделица на пешеходната пътека. То е било на колело. \r\n\r\n Било е с един от родителите си, а жената, която шофирала, го видяла в последния момент и не успяла да спре. \r\n \n\t\t\t\t\t\t", "date": "2019.05.03", "title": "Кола блъсна тригодишно дете на пешеходна пътека в София"}
{"url": "http://www.bnews.bg/article/260384-nakazatelen_vot_sreshtu_dvete_osnovni_britanski_politicheski_partii", "text": "\n Наказателен вот срещу двете основни британски политически партии. Консерваторите и лейбъристите претърпяха загуба на местните избори. Заради провала около Brexit и сделката с Евросъюза, гласоподавателите са избрали десни и по-малки политически формации. \r\n\r\n Само в Англия, частичните резултати сочат, че Торите губят повече от 500 места в местните парламенти. Очаква се с крайните резултати загубата да достигне 1000 за сметка на Либералдемократите, които отбелязват най-добрия си резултат от десетилетия.  \r\n\r\n Британската министър-председателка Тереза Мей заяви, че произведените вчера местни избори са били \"много трудни\" за нейната Консервативна партия и резултатите показват, че страната трябва да продължи със забавения процес на излизането си от Европейския съюз, съобщава БТА.  \r\n\r\n \"Това е трудно време за нашата партия, и тези изборни резултати са симптом за това. Има просто послание от вчерашните избори, както към нас, така и км Лейбъристката партия: просто продължавайте и реализирайте Брекзит\", каза Тереза Мей пред членове на Консервативната партия в Уелс. \r\n \n\t\t\t\t\t\t", "date": "2019.05.03", "title": "Наказателен вот срещу двете основни британски политически партии"}
{"url": "http://www.bnews.bg/article/260391-ungariya_lishava_migranti_ot_hrana", "text": "\n Унгария съзнателно лишава от храна мигранти, на които е отказано убежище, заяви днес ООН. Организацията осъди антиимигрантската политика на министър-председателя Виктор Орбан и подчерта, че това е в нарушение на международното право, съобщи БТА. \r\n\r\n „Най-малко 21 мигранти, които очакват да бъдат експулсирани, са били лишени от храна от унгарските власти, в някои случаи до 5 дни, от август 2018 г., сочат информации, получени от службата на върховния комисар на ООН по правата на човека. \r\n\r\n През септември миналата година върховният комисар на ООН по правата на човека Мишел Бачелет вече обвини Унгария, че не дава храна на мигранти, държани в транзитни зони по границата със Сърбия. Унгарските власти обещаха да прекратят тази практика след предупреждение от Европейския съд по правата на човека, припомня Франс прес. \r\n\r\n „Въпреки това, съжаляваме, че при липсата на ясна промяна в законовата рамка, докладите сочат, че тази практика продължава”, заяви днес говорителката на службата Равина Шамдасани. \r\n\r\n Тя посочи, че след като молбата им за убежище бъде отхвърлена, всички пълнолетни мигранти, с изключение на бременните жени и кърмачките, „съзнателно са лишавани от храна”. Това може да доведе до недохранване, да увреди здравето им и по същество е нехуманно, подчерта Шамдасани. \r\n\r\n В началото на седмицата унгарското правителство заяви на официалния си сайт, че „кандидатите за убежище, чиито молби са в процес на проучване, продължават да получават хранителна помощ и подслон, както винаги е било”. В същото време то отбеляза, че „Унгария не носи отговорност за тези, които не подават молби за убежище, нито за онези, чиито молби са отхвърлени”. \r\n\r\n Правителството на Орбан каза още, че тези хора са свободни да напуснат Унгария и да се върнат по посока на Сърбия. \r\n\r\n Службата на върховният комисар на ООН по правата на човека отхвърли този аргумент и подчерта, че в резултат на тези „доброволни заминавания” мигрантите може „да влязат нелегално в Сърбия, нарушавайки сръбския закон”. „Насърчаваме Унгария да спазва задълженията си по отношение на човешките права спрямо хората, лишени от свобода, които са в транзитни зони или в центрове за задържане, където не могат да се издържат”, призова тя. \r\n \n\t\t\t\t\t\t", "date": "2019.05.03", "title": "Унгария лишава мигранти от храна"}
{"url": "http://www.bnews.bg/article/260382-kiyra_naytli_e_bremenna_s_vtoroto_si_dete", "text": "\n Кийра Найтли демонстрира гордо бременното си коремче на коктейл на „Шанел” в Париж, предаде БТА. Актрисата постави ръка на корема си, докато влизаше в залата. Широката й рокля беше ефирна и вятърът също очерта контурите на тялото й. \r\n\r\n Съпругът на Кийра Найтли - Джеймс Райтън, който е музикант, я придружаваше на коктейла. Двамата сключиха брак във Франция през май 2013 г. Дъщеричката им Еди се роди през 2015 г. \r\n\r\n Само преди две седмици Кийра Найтли присъства на откриване на изложба на „Шанел” в Шанхай и нямаше никакви признаци за бременност. Тя носеше широка ефирна рокля с дълъг рюш. \r\n\r\n През януари актрисата призна, че майчинството е предизвикателство и съчетаването на кариерата с грижите за дъщеря й никак не е лесно. \r\n \n\t\t\t\t\t\t", "date": "2019.05.03", "title": "Кийра Найтли е бременна с второто си дете"}
{"url": "http://www.bnews.bg/article/260372-bez_koli_na_am_trakiya_na_6_may_zaradi_papa_frantsisk", "text": "\n На 6 май за кратко преди обяд и в следобедните часове ще бъде спряно движението по АМ \"Тракия\" в участъка от 119-ти до 165-ти км. Ограничението е заради посещението на папа Франциск в Раковски. \r\n\r\n Обходният маршрут в посока Бургас е от пътен възел \"Пловдив-Запад\" при 119-ти км на АМ \"Тракия\" по път I-8 към с. Поповица, а след това по път II-66 Поповица - Чирпан към пътен възел \"Плодовитово\" при 165-ти км на АМ \"Тракия\" и обратно за пътуващите към София. \r\n \n\t\t\t\t\t\t", "date": "2019.05.03", "title": "Без коли на АМ \"Тракия\" на 6 май заради папа Франциск"}
{"url": "http://www.bnews.bg/article/260373-vizhte_kak_i_zashto_izlaga_rumen_porozhanov_za_sina_si_che_ne_se_zanimaval_sas_zemedelie", "text": "\n Тази сутрин земеделският министър Румен Порожанов каза пред Нова телевизия, че синът му Антоан Порожанов се занимавал с дю дилиджънс и финансови консултации и нямало как да се наеме, като консултант, за да ви спечели проект с европейски пари. \r\n\r\n Няколко дни поред Румен Порожанов обяснява пред медиите, че  синът му в действителност от 2012 г.  до  2014 г. е бил одитор в компанията  „Делойт“, но  не бил одитирал фирми свързани по Програмата за развитие на селските райони (ПРСР) \r\n\r\n През 2014 г. имаше голям риск България да изгуби   1,65 млрд.  евро по Програмата за развитие на селските райони (ПРСР), заради липсата на Сертифициращ орган. Тогава служебният министър  на земеделието Васил Грудев провежда  процедура по пряко договаряне, вследствие на която за одитор е избрана   компанията “Делойт”. \r\n\r\n За одитирането на директните плащания  по  ПРСР, „Делойт” е получила от държавния бюджет над половин милион лева. \r\n\r\n Към настоящия момент Антоан Порожанов има фирма, която се занимава с консултантска дейност  „Ей Ар Пи Мениджмънт“.  Румен Порожанов продължава да твърди, че синът му Антоан Порожанов не се занимава и не се развива в областта на земеделието. \r\n\r\n Само, че фактите и доказателствата показват друго. \r\n\r\n Единствено от АФЕРА ще разберете  подробности  за консултантската фирма  на Антоан Порожанов. \r\n\r\n Синът на министър Порожанов,  чрез консултантската си  фирма Ей Ар Пи Мениджмънт, си партнира с други фирми, които са пряко свързани с  Фонд “Земеделие” и  са под ръководството на баща му. \r\n\r\n „Панамин КО“ ДЗЗД е представител за България, Македония, Гърция, Турция и Румъния на PANAMIN GmbH, Австрия – производител на листни торове от ново поколение, чиято продуктова гама намира  приложение в Европа и у нас. Тази продуктова гама включва три основни продукта:  ПАНАМИН АГРО – приложим в растениевъдството; ПАНАМИН АНИМАЛ и ПАНАМИН ДЕТОКС – приложими в животновъдството. \r\n\r\n На 20.02.2019 г. до 24.02.2019 г. в Пловдив се проведе  международен панаир „АГРА 2019“. Румен Порожанов е открил тържествено едно от най-големите селскостопански изложения в страната. \r\n\r\n Само че след откриването е посетил не кой да е щанд, а този на  „Панамин“, като компания му прави синът му Антоан Порожанов и Георги Гергов. \r\n\r\n  АФЕРА задава следните въпроси: \r\n\r\n 1.Как точно си партнира и консултира фирма „Панамин“, сина на Румен Порожанов? \r\n\r\n 2. Синът му Антоан Порожанов заедно с него е пред щанда на „Панамин“. Като какъв  Антоан Порожанов е на международния панаир? Консултант на „Панамин“ или „съветник“ на баща си? \r\n\r\n 3. Какви обяснения  ще даде този път Румен Порожанов за присъствието на сина си на селскостопанското изложение „АГРА 2019“ и то пред щанда на „Панамин КО“ ДЗЗД? \r\n\r\n  Румен Порожанов ще подаде ли най-сетне оставка или ще продължава да твърди, че синът му не се занимава и не се развива в областта на земеделието? \r\n \n\t\t\t\t\t\t", "date": "2019.05.03", "title": "ВИЖТЕ КАК И ЗАЩО ИЗЛЪГА РУМЕН ПОРОЖАНОВ ЗА СИНА СИ, ЧЕ НЕ СЕ ЗАНИМАВАЛ СЪС ЗЕМЕДЕЛИЕ!"}
{"url": "http://www.bnews.bg/article/260387-ergenat_hekimyan_zazhivya_s_mayka_si_i_bashta_si", "text": "\n Антон Хекимян вече не живее сам в чисто новия си апартамент. Вместо обаче да съжителства с жена, вечният ерген е прибрал под своя покрив родителите си Златка и Гаро, видяха фотографите на „Ретро“. \r\n\r\n Журналистът за пореден път затвърждава мнението, че е грижовен син, който жалее за близките си и родния край. Тъй като покрай отминалите великденски празници Тони отново бил на работа и не отскочил до родната Стара Загора, той поканил майка си и татко си да му погостуват в столицата, защото не ги бил виждал от Коледа. За да не ги затруднява да пътуват изтощителните 5 часа с влак или автобус от Града на липите, Антон отишъл да ги вземе лично с лъскавото си ауди. Въпреки че скромните му родители били против идването си в София и дълго време отлагали визитата, понеже не искали да досаждат на сина си, той не им оставил право на избор, когато се появил пред входната врата. \r\n\r\n Гаро и Златка набързо стегнали малки сакчета с дрехи и вещи от първа необходимост, като дори нямали време да се накипрят за идването в столицата, а баща му тръгнал направо по домашен анцуг. Майка му обаче не пропуснала да пъхне в чантата няколко буркана с домашни вкуснотии, защото имала намерение да поглези Антон с вкусни гозби, докато гостува в дома му. Със сигурност щяла да направи и основно почистване на апартамента му, да изпере и изглади завесите и да подреди секциите му. Тв водещият нямал време да свърши всичко това сам, защото напоследък се прибирал в дома си само за да спи. Освен това майка му била на мнение, че всяка къща имала нужда да бъде пипната от женска ръка, но тъй като той се бавел с избора на снаха, тя щяла да се нагърби с почистването. \r\n\r\n Не е тайна, че Хекимян е изключително привързан към родителите си и към по-голямата си сестра, която също живее в Стара Загора. Откакто се е разделил с последната си официална половинка Василена Гръбчева, 34-годишният журналист предпочита да прекарва летния си отпуск на морето не с приятели, а със семейството си. Водещият на „Тази сутрин“ е дете от смесен брак между българка и арменец, а за майка си, баща си и кака си казва, че са най-голямата му опора. \r\n \n\t\t\t\t\t\t", "date": "2019.05.03", "title": "Ергенът Хекимян заживя с майка си и баща си "}
{"url": "http://www.bnews.bg/article/260375-amerikanskiyat_general_tod_uoltars_stana_komandvasht_na_silite_na_bloka_v_evropa", "text": "\n Американският генерал от авиацията Тод Уолтърс беше назначен днес и положи клетва като нов върховен главнокомандващ на съюзническите сили на НАТО в Европа. Той смени на този пост генерал Къртис Скапароти, предадоха Асошиейтед прес и ДПА. \r\n\r\n Бившият пилот, който е служил в Афганистан и Ирак, пое поста на церемония във военното командване на НАТО в Монс, Южна Белгия. \r\n\r\n Уолтърс, чийто мандат вероятно ще трае две – три години ще съвместява новия си пост с този на командир на американските войски в Европа. \r\n\r\n Постът на върховен главнокомандващ на силите на НАТО в Европа традиционно се заема от американски представител. \r\n\r\n Генералният секретар на НАТО Йенс Столтенберг каза на тържествената церемония, че постът на началник на европейското командване е \"един от натоварените с най-много предизвикателства и важни военни постове в света\". \r\n\r\n Уолтърс заема поста в обстановка на повишена несигурност в Европа, свързана с анулирането на Договора за ракетите със среден и малък обсег (ДРСМО) и най-голямото подсилване на колективната отбрана на Източния фланг на НАТО след Студената война, посочва АП. \r\n \n\t\t\t\t\t\t", "date": "2019.05.03", "title": "Американският генерал Тод Уолтърс стана командващ на силите на блока в Европа"}
{"url": "http://www.bnews.bg/article/260376-tsiklonat_fani_otne_zhivota_na_nay_malko_trima_dushi_v_indiya", "text": "\n Най-малко трима души загинаха в Индия от мощния циклон Фани, който връхлетя източния щат Одиша, изтръгна дървета и прекъсна електрически кабели, съобщи телевизия Ен Ди Ти Ви, цитирана от ТАСС и БТА. Според телевизията големи райони в град Пури и други населени места са залети от вода. Циклонът се движи по крайбрежието на север към щата Западна Бенгалия. \r\n\r\n В Източна Индия бе отменено движението на 220 влака, затворено бе летището в град Бхубанешвар и бе обявено предстоящо затваряне на летището в Калкута. \r\n\r\n По-рано властите в Одиша евакуираха 1 милион души. Те са подслонени в лагери за временно настаняване далече от крайбрежието. Циклонът Фани дойде откъм Бенгалския залив. Той е придружен от поройни дъждове и ветрове със скорост 200 км/ч. През 1999 г. подобна буря погуби повече от 10 000 души, затова правителството на щата реши да евакуира жителите на крайбрежните села. \r\n\r\n Стихията може да нанесе сериозни щети на зърнените култури и плодовите насаждения. Циклонът може да засегне някои райони на щатите Андхра Прадеш и Западна Бенгалия, а също и съседен Бангладеш, отбелязва ТАСС. \r\n \n\t\t\t\t\t\t", "date": "2019.05.03", "title": "Циклонът \"Фани\" отне живота на най-малко трима души в Индия"}
{"url": "http://www.bnews.bg/article/260374-prokuraturata_korigira_porozhanov_nashite_proverki_sa_si_nashi", "text": "\n С кратко съобщение днес Главна прокуратура отговаря на земеделския министър Румен Порожанов, като явно му напомня да не се пришива към проверките, разпоредени в къщите за гости, както и на превозни средства, купени със средства по Програма за развитие на селските райони (ПРСР) 2007 г. - 2013 г. \r\n\r\n Контекстът на съобщението може да бъде обобщен така: проверките са разпоредени от главния прокурор Цацаров на ГД \"Национална полиция\", обхващтат всички проекти, а не процент от реализациите, за които обичайно се хвали Порожанов, и най-важното: \"не се осъществяват съвместно с Министерство на земеделието, храните и горите, нито с Държавен фонд „Земеделие“. Напротив - \"предметът на проверките обхваща и работата на тези държавни органи\", намекват от ведомството, оглавявано от Сотир Цацаров. \r\n\r\n Ето и съобщението на държавното обвинение едно към едно: \r\n\r\n \"По повод изявления на министър Румен Порожанов, свързани с „разпоредени 100 %- ви  проверки на къщите за гости“ и постъпили запитвания от медии в тази връзка, пресцентърът на ПРБ съобщава следното: \r\n\r\n На 23.04.2019 г. по разпореждане на главния прокурор Сотир Цацаров, на Главна дирекция “ Национална полиция“ – МВР са възложени проверки на всички проекти по мярка 311 „Разнообразяване към неземеделски дейности“ по Програма за развитие на селските райони /ПРСР/ 2007 г. – 2013 г., финансирана от Европейския земеделски фонд за развитие на селските райони, с предмет  - изграждане/модернизиране на туристически обекти - жилищни сгради (къщи) за гости. Проверка е разпоредена и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите. \r\n\r\n Проверките се извършват в рамките на правомощията на прокуратурата, възложени са на органите на МВР и не се осъществяват съвместно с Министерство на земеделието, храните и горите, нито с Държавен фонд „Земеделие“. \r\n\r\n Предметът на проверките обхваща и работата на тези държавни органи по програмите, финансирани от Европейския съюз.\" \r\n\r\n Междувременно стана ясно, че България не е глобявана от Европейската комисия заради нередности с къщите за гости за изминалия програмен период. Появиха се такива информации, но говорителката на ЕК Мина Андреева отрече пред Клуб Z. \r\n\r\n Още вчера на брифинг в Брюксел беше зададен такъв въпрос и друг говорител - Даниел Росарио, също отговори с \"не\". \r\n \n\t\t\t\t\t\t", "date": "2019.05.03", "title": "Прокуратурата \"коригира\" Порожанов: Нашите проверки са си наши"}
{"url": "http://www.bnews.bg/article/260377-proveryavat_zooparkovete_v_haskovo_i_dimitrovgrad", "text": "\n Междуведомствена комисия с участието на експерти от МОСВ ще проверява зоопарковете в Хасково и Димитровград, съобщиха от РИОСВ - Хасково. Инспекциите са във връзка с подадени заявления за лицензиране и ще се проведат в периода между 14 и 17 май, се казва в съобщение, цитирано от БТА. \r\n\r\n Междувременно и Община Хасково започва проверка на инцидента в зоокъта в града, след като вчера две новородени лъвчета починаха, казаха от местната администрация. Те били родени на 30 април от 12-годишната лъвица Петя. Тя обаче не проявила майчински инстинкт, като е отказала да кърми и обгрижва котилото, което и довело до фаталния край. Това посочи инж. Райко Лозев, управител на общинското предприятие „Екопрогрес”, което стопанисва зоопарка. Той няма лиценз от 2014 година, а искането за нова сертификация е подновено през 2017 година, уточниха от общината. \r\n \n\t\t\t\t\t\t", "date": "2019.05.03", "title": "Проверяват зоопарковете в Хасково и Димитровград"}
{"url": "http://www.bnews.bg/article/260385-golyama_grupa_nelegalni_migranti_sa_zaloveni_kray_gorna_oryahovitsa", "text": "\n Голяма група нелегални мигранти бяха заловени край Горна Оряховица. Всички те са момчета под 18 години. На място са арестувани и каналджиите, които  е трябвало да ги преведат през страната. \r\n\r\n Очаквайте подробности! \r\n \n\t\t\t\t\t\t", "date": "2019.05.03", "title": "Голяма група нелегални мигранти са заловени край Горна Оряховица"}
{"url": "http://www.bnews.bg/article/260380-klimatichnata_kriza_postavya_chovechestvoto_pred_risk", "text": "\n Водещи световни учени ще предупредят, че животоподдържащите системи на планетата се доближават до опасна зона за човечеството, когато публикуватрезултатите от най-мащабното проучване на живота на Земята, пише \"Гардиън\". \r\n\r\n До 1 милион видове са пред риск от унищожение, много в рамките на няколко десетилетия, става ясно от изтекъл в публичното пространство проект на Доклада за глобална оценка, който е подготвян повече от три години от топ орган на ООН за природата. \r\n\r\n Проучването, поместено на 1800 страници, ще покаже, че днес хората, дивата природа и бъдещите поколения са пред риск, освен ако не се предприемат спешни действия за предотвратяване загубата на растения, насекоми и други създания, от които човечеството зависи за храна, опрашване, чиста вода и стабилен климат. \r\n\r\n Формулировката на обобщението за политиците е финализирана в Париж от експерти и представители на правителства преди публикуването на официалния доклад в понеделник, но като цяло посланието вече е ясно, според Робърт Уотсън, председател на Междуправителствената научно-политическа платформа за биоразнообразието и екосистемните услуги (IPBES). \r\n\r\n Няма съмнение, че ние губим биоразнообразието в наистина недопустим размер, който ще засегне човека, настоящите и бъдещите поколения, предупреди Уотсън. \r\n\r\n Авторите се надяват, че първата световна оценка на биоразнообразието за почти 15 г. ще постави кризата с природата на дневен ред в световен мащаб, както климатичните промени влязоха в политическия дневен ред. \r\n\r\n Както и в предишния доклад, новото изследване е компилация от академични изследвания. Включени са въпроси като планктона в океаните, бактериите, меда и амазонската флора. Очаква се да бъдат представени доказателства, че светът е изправен пред шестата вълна на унищожение. За разлика от предишните пет, тази е в резултат на човешка дейност. \r\n\r\n В доклада също ще бъдат поместени възможни бъдещи сценарии, които ще зависят от решенията, взети от правителствата, бизнесите и хората. Следващата година и половина вероятно ще бъде решаваща, защото световните лидери ще приемат спасителни планове за природата и климата на две големи конференции до края на 2020 г. \r\n \n\t\t\t\t\t\t", "date": "2019.05.03", "title": "Климатичната криза поставя човечеството пред риск"}
{"url": "http://www.bnews.bg/article/260378-naprezhenieto_v_general_toshevo_eskalira_zaradi_lipsata_na_voda", "text": "\n Повече от седмица жителите на квартал \"Пастир\" в Генерал Тошево са без вода, предаде БНР. \r\n\r\n Очертава се освен Великден близо 300 домакинства да посрещнат и гергьовденските празници \"на сухо\". \r\n\r\n Припомняме, забраната за ползване на водата за битови нужди и за пиене беше наложена, след като се оказа, че във водопреносната мрежа бяха излети пестициди и хербициди. \r\n\r\n Преди дни прокуратурата в Добрич започна следствие, което продължава и в момента. \r\n\r\n Кметският наместник на \"Пастир\" Снежана Станева обаче предупреди, че напрежението сред хората започва да ескалира, след като десет дни чешмите са без вода. \r\n\r\n Хората са категорични, че искат виновникът за натравянето на водата да понесе цялата тежест на закона. Те се надяват, че повече няма да се случват подобни инциденти. \r\n\r\n \"Трудно е, много е трудно, на ден сигурно по 10-20 туби се пълнят, мизеруваме и толкова. Много е трудно без вода. Дано скоро да я оправят\", оплакват се жителите. \r\n\r\n На 7 май отново ще бъдат взети проби на водата, съобщи главният инженер на ВиК Добрич Павел Павлов. \r\n \n\t\t\t\t\t\t", "date": "2019.05.03", "title": "Напрежението в Генерал Тошево ескалира заради липсата на вода"}
{"url": "http://www.bnews.bg/article/260381-tsentarat_na_manchestar_ottsepen_zaradi_podozritelni_paketi", "text": "\n Центърът на британския град Манчестър е отцепен и редица транспортни маршрути са прекъснати, докато полицията разследва инцидент с \"подозрителни пакети\", предаде Спутник, цитирана от БГНЕС. \r\n\r\n Снимки, споделени в социалните мрежи показват, че районът на Пикадили Гардънс е отцепен с полицейска лента, докато органите на реда обследват района. Няколко полицейски фургона са разположени на мястото. \r\n\r\n \"Районът на Пикадили Гардънс е отцепен, след бе съобщено за подозрителни пакети. Мъж на 26 години е задържан и разследванията продължават\", съобщи полицията в своя блог в Twitter. \r\n \n\t\t\t\t\t\t", "date": "2019.05.03", "title": "Центърът на Манчестър отцепен заради подозрителни пакети"}
{"url": "http://www.bnews.bg/article/260389-kralyat_na_tayland_se_ozheni_za_shefkata_na_ohranata_si", "text": "\n Кралят на Тайланд Рама Х се ожени за шефката на охраната си Сутхида Вачиралонгкорн, съобщиха от пресслужбата на кралския двор. Новата съпруга е четвърта по ред, тя ще носи титлата \"кралица\" и ще се ползва с всички съответстващи на статута й привилегии.  \r\n\r\n Сутхида Вачиралонгкорн започва да работи за охраната на краля през 2013 г. По-късно е издигната в ранг генерал и оглавява подразделението, което отговаря за безопасността на краля. Според тайландските медии, Сутхиде е 40-годишна. Преди да започне работа в двореца е била стюардеса към Thai Airways. Предполага се, че с бъдещия крал се Сутхида се е запознала по време на полет.  \r\n\r\n Рама Х (Маха Вачиралонгкорн) стана крал след смъртта на баща си Пхумипон Адулядет (РамаIX) през октомври  2016 г. Рама IX бе на престола над 70 години. \r\n \n\t\t\t\t\t\t", "date": "2019.05.03", "title": "Кралят на Тайланд се ожени за шефката на охраната си"}
{"url": "http://www.bnews.bg/article/260364-avtobus_s_detsa_se_zapali_na_am_hemus_ima_li_postradali", "text": "\n Няма пострадали при инцидент с автобус на АМ Хемус, който е превозвал деца, съобщиха от МВР. \r\n\r\n Сигналът за инцидент на 35-ти км на АМ Хемус в района между първия и втория тунел в посока Варна, е получен в 10.05 часа тази сутрин. \r\n\r\n Двигателят на автобуса за Етрополе, в който е имало 59 пътници - предимно деца от музикално училище в София, е започнал да пуши. Шофьорът своевременно е отбил, а пътниците са изведени на безопасно място. Няма пострадали. \r\n\r\n На място са екипи на пожарната и \"Пътна полиция\". От ведомството уверяват, че има организация пътници да бъдат превозени с друг автобус от Ботевград. \r\n \n\t\t\t\t\t\t", "date": "2019.05.03", "title": "Автобус с деца се запали на АМ “Хемус”, има ли пострадали? "}
{"url": "http://www.bnews.bg/article/260368-95_zhurnalisti_sa_ubiti_po_vreme_na_rabota_prez_2018_godina", "text": "\n През миналата година 95 журналисти са били убити по време на работа, сочат данни на Международната федерация на журналистите (IFJ), цитирани от БГНЕС. \r\n\r\n Най-смъртоносна за журналистите е била 2006 г. – тогава са били убити 155 новинари. Тази статистика включва всеки, който под някаква форма работи за .медийна организация. Едно убийство през 2018 г. привлече глобалното внимание – през октомври известният саудитски журналист и критик на Рияд Джамал Кашоги беше убит в саудитското консулство в Истанбул. Това предизвика дипломатическа криза между Анкара и Рияд. \r\n\r\n Миналия месец пък във Великобритания журналистката Лира МакКий умря на улицата, докато отразява безредици в Лондондери, Северна Ирландия. Афгнистан си остава най-опасната държава за журналистите – миналата година 16 згубха живота си там. Девет афганистански журналисти загинаха при инцидент в столицата Кабул, след като отидоха на мястото на бомбена атака, за да отразят събитията. Второ взривно устройство беше деторинарано от атентатор, за който се твърди, че се бил маскирал като репортер. \r\n\r\n Репортерът на Би Би Си Ахмад Шах пък беше убит в провинция Хост, източен Афганистан. В САЩ също не прощават на журналистите. Петима бяха застреляни при нападение срещу редакцията на „Кепитъл газет“ в Мериленд от мъж, който се опитвал да осъди от няколко години изданието. \r\n\r\n От IFJ констатират, че в решаващи фактори са се превърнали растящата нетолерантност към отразяването на новините, популизма, както и корупцията и престъпността. Те „допринасят за създаването на среда, в която повече журналисти биват убивани за отразяване на събитията в техните общности, градове и страни, отколкото при отразяване на случващото се във военни зони“. \r\n\r\n И хвърлянето зад решетките не подминава журналистите. Начело в страните, в които журналисти се намират в затворите, са Турция (68), Китай(47), Египет (25), Саудитска Арабия и Еритрея – по 16 във всяка. \r\n \n\t\t\t\t\t\t", "date": "2019.05.03", "title": "95 журналисти са убити по време на работа през 2018 година"}
{"url": "http://www.bnews.bg/article/260367-poslanikat_ni_v_kipar_s_shokirashti_razkritiya_za_masoviya_ubiets_s_balgarski_proizhod", "text": "\n Наскоро беше публикуван списъкът на изчезналите, по който работят кипърските власти. Съдържат се в него 32-ма изчезнали, сред тях има трима наши сънароднички. Трябва да се разграничава фактът, че те са изчезнали не на скоро, а през годините - 1999 г., 2008г., 2013 г.. \r\n\r\n Българското посолство е подало съответната информация на кипърските власти и е помолило да се предприеме издирване на лицата. Това заяви в ефира на Нова телевизия посланикът ни в Никозия Любомир Тодоров. \r\n\r\n Виктор Николаев запита Тодоров дали наистина има 16-годишна българка на име Яница, която е изчезнала през 2018 година и в момента я издирват: \"Не разполагаме с такава официална информация, а според Виенската конвенция ние трябва да получим информация, ако се е случило нещо с български граждани. Тук сред общността може да се говорят различни неща, но ние не разполагаме с официална информация\", каза той.  \"Не съм разговарял с майката на обвиняемия. \r\n\r\n Майка му наистина е българка, но семейството му е разведено още преди той да навърши 12 години. Бащата е поел възпитанието на детето тогава. Според мен е по-важно къде се е изградило като личност, къде е живеело и къде е възпитавано. Майката е имала по-малко влияние. В последствие той става военен. когато е задържан, той е бил действащ капитан от кипърската армия. Вие знаете, че хората от такива институции се проверяват по-задълбочено\", добави посланикът ни в Никозия. \r\n\r\n   \"Това се случва за първи път в историята въобще на страната - да си имат работа с такъв брутален сериен убиец. Кипърското общество е много толерантно и мултикултурно\", завърши Тодоров. \r\n \n\t\t\t\t\t\t", "date": "2019.05.03", "title": "Посланикът ни в Кипър с шокиращи разкрития за масовия убиец с български произход"}
{"url": "http://www.bnews.bg/article/260369-barekov_s_raztarsvashti_razkritiya_za_milionite_na_elena_yoncheva_i_porochnite_vrazki_na_kiril_dobrev", "text": "\n   \r\n\r\n Евродепутатът Николай Бареков прави разтърсващи разкрития за милионите на \"боркинята\" срещу корупцията и водач на червената евролиста Елена Йончева, къщите й за гости и земите с адвокати на КТБ, за които първо ПИК разкри. Съобщава и подробности за порочните връзки на заместника на Корнелия Нинова в БСП Кирил Добрев с паравоенните структури. \r\n\r\n Николай Бареков развенча изцяло казаното от Кирил Добрев пред ПИК TV навръх 1 май, че бил спрял Бареков на парламентарните избори.  \r\n\r\n \"Това не е вярно и не се общува така с една дама, защото той каза някакви измислени неща за теб. Видях, че той е в приповдигнато настроение и напоследък чувам, че на \"Позитано\" 20 от обяд се занимават с употреба на алкохолни напитки, поради липса на други занимания.  \r\n\r\n Самата БСП е пробита партия - техният основен опонент ГЕРБ има повече симпатизанти в самата партия БСП, отколкото има Корнелия Нинова. Добрев и хората около него са по-скоро на двойна езда\", съобщи Бареков.  \r\n\r\n Той заяви, че социалистите не правят никаква кампания и само Йончева се опитва да се спаси, обикаляйки страната. \r\n\r\n \"Йончева обаче събира едва по 4-5 човека, където и да отиде и се вижда, че нямат подкрепа. БСП не прави кампания и това не е случайно. БСП няма симпатизанти в партията си и те не подкрепят лидера\", каза Бареков.  \r\n\r\n Николай Бареков заяви, че Йончева трябва да обясни къде са отишли тези 700 хиляди взети от КТБ, след това да покаже и техниката, която е закупила. \"Една техника си има паспорт, на който пише всички данни, дори и часът на производство. Ако тя е взела такава техника да си занесе паспортите, като прокуратурата за два часа може да разбере всичко\". \r\n\r\n \"БСП трябва незабавно да оттегли от своята листа Елена Йончева, първо имаше апартамент гейт, който засегна много хора. След това новия скандал къщи за гости. Един зам.-министър си отива, а Елена Йончева стои\", заяви Бареков. \r\n\r\n По повод разкритието на агенция ПИК за закупените гори от Йончева с адвокати от КТБ, Бареков заяви, че Нинова сигурно чака прокуратурата да щракне белезниците на Йончева. \r\n\r\n Гостът в студиото запита, какви социални послания може да прокламира, след като е има имоти за милиони и се държи като олигарх. Бареков запита не е ли това олигарх, който се пази от всички и има достъп до всички медии. Той предложи, че след като е толкова социална Елена Йончева и не иска да се оттегли от кампанията, да върне парите на държавата.  \r\n\r\n \"Генералско движение в БСП винаги е имало. Г-н Кирил Добрев е единствения български политик, който беше заловен с 300 хиляди марки, кеш в пликове и чанти. Това беше само преди 10-тина години\", заяви Бареков.  \r\n\r\n \"Има две страшни неща които се наказват от всички европейски депутати, това са педофилия, корупция или прани на пари. Йончева да не разчита на европейския парламент, защото червените мобифони добре са си направили сметката как ще отрежат главата на Корнелия Нинова, а Йончева ще остане оплетена и изоставена.\" \r\n\r\n \"Най-големия дарител на партията на Радан Кънев и на Иво Прокоиев, защото бях осъден от Лозан Панов за 120 хиляди лева, защото съм го нарекъл олигарх. И то ме осъди Върховния съд, при положение че на долна инстанция бях осъден на много по-малка сума\", заяви Бареков и допълни, че именно затова никога няма да падне мониторинговия доклад на ЕС.   \r\n \n\t\t\t\t\t\t", "date": "2019.05.03", "title": "БАРЕКОВ с разтърсващи разкрития за милионите на Елена Йончева и порочните връзки на Кирил Добрев "}
{"url": "http://www.bnews.bg/article/260370-ot_15_may_padat_tsenite_za_telefonni_razgovori_v_es", "text": "\n От 15 май цените за мобилни и фиксирани разговори на територията на Европейския съюз ще се понижат. Сумата за минута разговор не трябва да превишава 19 евроцента, съобщават от Комисията за регулиране на съобщенията. \r\n\r\n Цената за изпращане на текстово съобщение пък не трябва да надвишава  6 евроцента за смс. \r\n\r\n Новата регулация ще доведе до намаляване на цените на международните повиквания и кратките текстови съобщения за българските абонати. \r\n\r\n Максималните цени в български левове с ДДС не трябва да превишават 0,45 лв. на минута за повиквания и 0,14 лв. на съобщение, уточняват от КРС. \r\n\r\n Новите, по-ниски цени, ще важат само за физически лица, но не и за фирми. \r\n \n\t\t\t\t\t\t", "date": "2019.05.03", "title": "От 15 май падат цените за телефонни разговори в ЕС"}
{"url": "http://www.bnews.bg/article/260371-papa_frantsisk_s_privetstvie_kam_balgariya_predi_vizitata", "text": "\n Негово Светейшество папа Франциск отправи приветствие към българския народ два дни преди посещението си у нас, съобщиха от правителствената пресслужба. \r\n\r\n Във видеообръщение Светият отец отбелязва великото дело на светите братя Кирил и Методий, поставя акцент и върху предстоящата среща с Негово Светейшество българския патриарх Неофит. \r\n\r\n Франциск отбелязва, че неговото апостолическо пътуване у нас ще мине под мотото – „Мир на земята“. Това е заглавието на енцикликата, написана през 1963 г. от папа Йоан XXIII или т.нар. Български папа – Анджело Ронкали, прекарал почти 10 г. у нас. \r\n\r\n \r\n\r\n Скъпи братя и сестри от България, \r\n\r\n С Божията помощ след няколко дни ще бъда между вас. Да дойда в България, за мен и за моите сътрудници ще бъде едно поклонничество под знака на вярата, на единството и на мира. Защото вашата земя е родина на свидетели на вярата, още от времето, когато светите братя Кирил и Методий са разпространявали там Евангелието. Техният труд бе много ползотворен, който донесе много плодове и в трудните моменти на миналия век. Много пъти това бе повтаряно от Свети Йоан Павел II, който работи толкова много, за да може Европа да преоткрие освободителната сила на Христа и за да може да диша отново и с двата си бели дроба. По неговите стъпки ще имам честта да се срещна с Негово Светейшество Патриарха и Светия Синод на Българската православна църква. Заедно ще покажем желанието да следваме Господа Исуса по пътя на братското общение между всички християни. \r\n\r\n Скъпи мои, \r\n\r\n Цялото мое поклонничество ще мине под знака на спомена за Светия Отец Йоан XXIII, който за почти десетте години, прекарани в София като апостолически легат, установи с вашия народ връзки на уважение и на обич, които продължават и до днес. Той бе човек на вярата, на общението, на мира. Затова избрах като мото на посещението заглавието на неговата историческа енциклика \"Pacem in terris\" - Мир на земята. Бих искал да ви помоля да ме придружавате с вашата молитва. Благодаря! Бог да даде мир и благоденствие на България! \r\n \n\t\t\t\t\t\t", "date": "2019.05.03", "title": "Папа Франциск с приветствие към България преди визитата"}
{"url": "http://www.bnews.bg/article/260352-vrashtat_u_nas_vetko_arabadzhiev", "text": "\n Бизнесменът Ветко Арабаджиев ще бъде върнат под конвой от Испания утре на летище \"София\", съобщи \"24 часа\". Това става след решение на втори съд в Испания, който уважи искането на Специализираната прокуратура за екстрадиция на хотелиера у нас. Съпругата му Маринела обаче няма да пътува с него, тъй като производството за нея все още не е приключило. \r\n\r\n Арабаджиеви бяха арестувани в началото на март в градчето Кабрера де Мар край Барселона в къща на Георги Семерджиев. 7 месеца преди това бяха издирвани заради разследване за данъчни престъпления, което започна срещу тях през септември миналата година. \r\n\r\n По делото е обвинен и малкият им син Вълчо, който неотдавна излезе от ареста срещу половин милион лева гаранция. \r\n\r\n След връщането на Ветко Арабаджиев в София той ще бъде задържан за 72 часа от прокурор, а след това от обвинението ще настояват и за постоянен арест на бизнесмена пред специализирания съд.  \r\n\r\n   \r\n \n\t\t\t\t\t\t", "date": "2019.05.03", "title": "Връщат у нас Ветко Арабаджиев"}
{"url": "http://www.bnews.bg/article/260390-samolet_ot_las_vegas_do_london_saobshti_za_avariyna_situatsiya_vav_vazduha", "text": "\n Самолет на „Бритиш Еъруейс“ BA274 извърши безопасно приземяване на лондонското летище „Хийтроу“ след съобщение за аварийна ситуация, съобщи \"Дейли Стар\", цитиран от БГНЕС. След навлизане в небето на Великобритания самолетът от Лас Вегас до Лондон обяви аварийна ситуация, възникнала по време на пътуването. \r\n\r\n \"Боинг 747\" е трябвало да достигне „Хийтроу“ в 15:30 часа, след като е излетял от Лас Вегас в 21:30 часа местно време. \r\n\r\n Сайтът Flightlevel250 съобщи, че инцидентът наистина е бил спешен и сега ситуацията е \"под контрол\". Това стана, след като на 19 април \"Дейли Мейл\" съобщи за друг инцидент с авариен случай, когато един от пътниците се разболя на час път от Лондон. \r\n \n\t\t\t\t\t\t", "date": "2019.05.03", "title": "Самолет от Лас Вегас до Лондон съобщи за аварийна ситуация във въздуха"}
{"url": "http://www.bnews.bg/article/260365-predlagat_prevartaneto_na_kilometrazha_da_se_kriminalizira", "text": "\n Заниженият контрол е причината за честото манипулиране на автомобилните километражи. Това заяви председателят на Института за пътна безопасност Богдан Милчев пред bTV. \r\n\r\n Той е на мнение, че превъртането на пробега трябва да се установява на годишните технически прегледи. Те обаче често били фиктивни. \r\n\r\n Когато се връщат километрите, се създава фалшива реалност, която създава предпоставки за увеличаване на ПТП-тата, категоричен бе Милчев. \r\n\r\n От своя страна председателят на Българската асоциация на пострадалите при катастрофи Владимир Тодоров подчерта, че глобите няма да решат проблема. \r\n\r\n Той съобщи, че в момента тече обществено обсъждане на наредба, която ще задължи пунктовете за технически прегледи да вписват километражите. Най-сериозният проблем по негови думи обаче са колите, които се внасят. \r\n\r\n Отправям апел към нашите бъдещи евродепутати да се постави този въпрос на европейско ниво - да се създаде обща система, в която всеки автомобил да се проследява по номера, призова Тодоров. \r\n\r\n Според изпълнителния директор на Асоциацията на вносителите на автомобили Цветелина Цанева има психологически момент при превъртането на пробега - хората знаят, че километрите не са реални, но купуват със занижени цифри. \r\n\r\n \"В Германия криминализираха връщането на километража, хората се пренастроиха, че е нормално кола да е на 300 000 км. Преместиха психологическата граница на сделката. Трябва да се затегне контролът над техническите прегледи\", отсече Цанева. \r\n\r\n   \r\n \n\t\t\t\t\t\t", "date": "2019.05.03", "title": "Предлагат превъртането на километража да се криминализира"}
{"url": "http://www.bnews.bg/article/260354-posledniyat_raboten_den_za_sedmitsata_idva_s_dinamichno_vreme", "text": "\n Последният работен ден за седмицата идва с динамично време. Не се очакват обаче валежи.  \r\n\r\n До обяд се очаква предимно слънчево време, но след това ще има временни увеличения на облачността.  \r\n\r\n Вятърът ще бъде слаб.  \r\n\r\n Максималните температури ще са между 22 и 27 градуса.  \r\n\r\n Атмосферното налягане ще се задържи малко по-ниско от средното за месеца.  \r\n \n\t\t\t\t\t\t", "date": "2019.05.03", "title": "Последният работен ден за седмицата идва с динамично време"}
{"url": "http://www.bnews.bg/article/260355-pochina_aktyorat_izigral_chubaka", "text": "\n Питър Мейхю, актьорът, който изигра Чубака и беше любимец на феновете на „Междузвездни войни\", почина на 74 години в дома си в Тексас САЩ, съобщиха от семейството му, предаде БГНЕС. \r\n\r\n Британско-американският актьор изигра Чубака в оригиналната трилогия, започваща през 1977 г., както и в по-късните филми до 2015 година. \r\n\r\n Според списание „Варайъти“ Мейхю е бил открит случайно от продуцентите на „Междузвездни войни“, докато работил като санитар в болница. Създателят на филма Джордж Лукас го облича в костюма на легендарния Чубака заради гигантския му ръст – 218 сантиметра. \r\n\r\n \"Той вложи сърцето и душата си в ролята на Чубака и се раздаваше във всеки кадър\", се казва още в съобщението на семейството му. \r\n\r\n \"Пребори се с инвалидната количка, за да стои изправен и да изиграе още веднъж Чуи в\" Междузвездни войни: Пробуждането на силата\", заявяват близките му, цитирани от Би Би Си. \r\n\r\n В изявлението се казва още, че актьорът е бил \"силно ангажиран\" с организации с нестопанска цел и е създал своя собствена фондация, която според тях е подкрепяла \"всичко, от отделни лица и семейства в кризисни ситуации до храна и доставки за децата във Венецуела\". \r\n\r\n Семейството на Мейхю не уточнява каква е причината за смъртта му. Роденият в Лондон актьор е живеел със съпругата си Анджи и трите си деца. \r\n\r\n Марк Хамил, който изигра Люк Скайуокър в оригиналните филми на \"Междузвездни войни\", описа Мейхю като \"най-нежния гигант\". \r\n\r\n „Голям мъж с още по-голямо сърце, който винаги ме караше да се усмихвам и лоялен приятел, когото обичах много. По-добър човек съм, защото го познавах.\", това написа Хамил в Туитър. \r\n \n\t\t\t\t\t\t", "date": "2019.05.03", "title": "Почина актьорът, изиграл Чубака"}
{"url": "http://www.bnews.bg/article/260357-nad_600_000_grazhdani_na_es_sa_podali_molba_sa_ostavane_na_ostrova_sled_brekzit", "text": "\n Над 600 000 граждани на ЕС са подали молба да останат във Великобритания след Брекзит, показват данни на британското МВР, публикувани от в. „Гардиън“. \r\n\r\n Граждани на ЕС, които искат да останат на Острова, трябва да подадат данните си до юни 2021 г. в случай на сделка за Брекзит или до декември 2020 г. при липса на такава. Още през януари бе решено, че такса за услугата няма да има. \r\n\r\n От близо 200 000 кандидати в пилотната фаза на нито един не е отказан статут. \r\n\r\n Данните показват, че от 28 август 2018 до 29 март 2019 г. най-много молби са дошли от румънски граждани – 37 742, следвани от италианци (28 575), поляци (28 214) и българи (18 132). Схемата за установяване в Обединеното кралство през мобилно приложение функционира изцяло след тестовете от 30 март т.г. \r\n \n\t\t\t\t\t\t", "date": "2019.05.03", "title": "Над 600 000 граждани на ЕС са подали молба са оставане на Острова след Брекзит"}
{"url": "http://www.bnews.bg/article/260359-sledovatel_pod_prikritie_ot_fbr_da_razsledva_kampaniyata_na_tramp", "text": "\n ФБР е изпратило следовател под прикритие да разговаря с консултант, работил за президентската кампания на Доналд Тръмп, за да установи той имало ли е конфликт на интереси, свързан с Русия. Това съобщи вчера американският всекидневник \"Ню Йорк таймс\", цитиран от Франс прес и БТА. \r\n\r\n Следователят се срещнал с Джордж Пападопулос в лондонски бар през септември 2016 г. - два месеца преди Тръмп да спечели Белия дом, и се представил като научен сътрудник, заявили запознати със случая, пожелали анонимност. \r\n\r\n Инициативата не осигурила според вестника \"никакви полезни данни\", но тези разкрития може да снабдят с материал Доналд Тръмп, който критикува действията, представляващи според него \"шпионаж\" на президентската му кампания, посочва АФП. \r\n\r\n Министърът на правосъдието и главен прокурор Уилям Бар увери по-рано пред конгреса на САЩ, че ще започне разследване за \"шпионаж\" спрямо Тръмп от страна на ФБР. ФБР бе инициатор на разследването на специалния прокурор Робърт Мълър относно подозренията, че Русия се е намесила в изборите през 2016 г. \r\n\r\n Тръмп окачестви продължилото 22 месеца разследване като \"лов на вещици\"; то предизвика обвинения срещу 34 души, включително Пападопулос, и три компании. Прекарал 12 дни в затвора, Пападопулос се призна за виновен, че е лъгал ФБР, и обеща да сътрудничи, припомня АФП. \r\n \n\t\t\t\t\t\t", "date": "2019.05.03", "title": "Следовател под прикритие от ФБР да разследва кампанията на Тръмп\r\n"}
{"url": "http://www.bnews.bg/article/260362-lupa_bg_nauchi_barekov_vavede_chas_po_chetene_vkashti", "text": "\n Николай Бареков отрано се старае синовете му да са на „ти” с книжовността. Негов приятел издаде пред Lupa.bg, че евродепутатът е въвел час по четене вкъщи, за да може четиримата му синове да добият навика да общуват с писаното слово, научи Lupa.bg. \r\n\r\n \r\n\r\n Николай с най-малкия член на фамилията - Антони \r\n\r\n Журналистът и съпругата му Мария Календерска са родители на трима синове – 5-годишният Алекс, 2-годишният Виктор и Антони, който се роди през февруари 2019-а. От бившата си съпруга Евгения евродепутатът се радва на първородния си син Николай, който вече е на 13. \r\n\r\n „Виктор и Антони още не могат да четат, но Николай ги залива с книжки за оцветяване, за да не скучаят. Алекс и Николай обаче си имат седмична норма за прочетени страници. Журналистът е строг баща – който не изпълни задачата с четенето или оцветяването, остава без сладолед”, докладва приятелят му пред Lupa.bg. \r\n\r\n Близкият приятел на Бареков издаде още, че Алекс е същински бащичко - чете вестниците рано сутрин преди татко си. „Николай е консервативен и винаги започва деня с чаша кафе или чай и вестници. Навремето така се научил да чета от своята баба”, обясни информаторът ни. \r\n\r\n \r\n\r\n Семейство Барекови в храма „Свети Мина“ в Драгалевци \r\n\r\n Преди дни пловдивчанинът заведе цялата фамилия в църквата „Свети Мина” в столичния кв. „Драгалевци. След разходката пусна снимка във фейсбук със следния текст: „Когато си честен и почтен и не ставаш за блатото на политиката, получаваш от Бог цялото време за прекрасните си четирима сина и семейството. Дадох на Родината прекрасни българи. Не станах предател и подлога и затова си тръгвам с гордо вдигната глава. Като баща на четирима синове вярвам, че Силата на Вярата в Бог, Доброто и Истината винаги побеждава! Благодаря и на моята Мария”, завърши поста си журналистът-евродепутат. \r\n \n\t\t\t\t\t\t", "date": "2019.05.03", "title": "Lupa.bg научи : Бареков въведе час по четене вкъщи"}
{"url": "http://www.bnews.bg/article/260353-otets_nikanor_i_edna_lazhitsa_nyama_da_se_vzeme_ot_giginskiya_manastir", "text": "\n Нито една лъжица и вилица няма да вземе никой от Гигинския манастир. \r\n\r\n Отец Никанор призова да не се разпространяват фалшиви новини, а новината за продажбата на светата обител заради дълг от 300 000 лв. към КТБ той определи като фалшива и част от предизборната кампания, когато \"се хвърля кал\". \r\n\r\n Манастирът продължава да дължи тези пари от кредит, който е усвоен два месеца преди фалита на КТБ. Парите изтекоха, не знам къде, посочи отец Никанор. Избрана е била фирма с добра строителна практика, но по думите му, \"покрай сухото, гори и мокрото\". Обезпечението на кредита се предоставя от фирмата, а не от манастира, обясни Никанор. \r\n\r\n След фалита на банката ремонтът е направен с друга фирма, като ремонтираното крило вече е дори се използва. \r\n\r\n Отец Никанор отрече категорично да може манастирът да се продаде срещу дълг. Това е забранено от закон. Съгласно измененията и допълненията на Закона за вероизповеданията, действащи от 1 януари, молитвените храмове не подлежат на принудително изпълнение. Самите синдици на КТБ обаче имат пълното законово основание да отпишат дълга от баланса и кредиторът да продаде това свое задължение. \r\n\r\n Припомняме, че манастирът стана известен покрай спонсорството на банкера Цветан Василев, подсъдим в момента по делото за фалита на КТБ. \r\n\r\n Преди фалита на банката Василев беше изографисан в манастира в село Гигинци в качеството му на ктитор (спомоществувател) и епитроп (църковен настоятел, който се грижи за финансовите дела). Освен Василев беше изобразена и неговата съпруга. \r\n \n\t\t\t\t\t\t", "date": "2019.05.03", "title": "Отец Никанор: И една лъжица няма да се вземе от Гигинския манастир\r\n"}
{"url": "http://www.bnews.bg/article/260360-skandalno_shofyor_v_gradskiya_transport_chati_vav_feysbuk_dokato_kara_palen_avtobus", "text": "\n На безобразно поведение от страна на шофьор в столичния градски транспорт стана свидетел репортер на „Коректно БГ“. \r\n\r\n Шофьорът на автобус 204 си чатеше във Фейсбук, докато кара препълненото с хора превозно средство. \r\n\r\n Водачът, който беше около 40-годишен, през цялото време държеше телефона в ръката си, гледаше снимки, пишеше в месинжъда и въртеше волана само с едната ръка. \r\n\r\n Опасното му поведение възмути всички пътници. \r\n \n\t\t\t\t\t\t", "date": "2019.05.03", "title": "СКАНДАЛНО! Шофьор в градския транспорт чати във Фейсбук, докато кара пълен автобус"}
{"url": "http://www.bnews.bg/article/260366-lyubimi_imena_cherpyat_dnes_letniyat_petkovden_e", "text": "\n В Тракийските села петъкът след Великден се нарича Светли петък след Великден или летен Петковден. На този ден се устройват жертвоприношения, съпроводени с богати трапези, песни и хора. Петък е смятан за ден на света Петка, покровителката на жените и на женската домашна работа. Навсякъде вярват, че това е тежък и лош ден. Всеки петък е постен ден, през който се спазва полово табу. В петък жените не работят с вълна, не перат и не се мият, за да не разсърдят света Петка. \r\n\r\n Смята се, че децата, родени в петък са нещастни и болнави.  През годината има дванадесет лоши петъци, през които се забранява всякаква домакинска работа, спазва се строг пост и полово табу. Това са черните петъци срещу Водици, Трифоновден, Тодороровден, среднопостница, Великден, Русаля, Петровден, Голяма Богородица, Кръстовден, Димитровден, Коледа, Сурваки. Днес празнуват всички с имената Жива, Живка, Живко, Жишо.  \r\n \n\t\t\t\t\t\t", "date": "2019.05.03", "title": "Любими имена черпят днес, летният Петковден е"}
{"url": "http://www.bnews.bg/article/260361-ekskluzivno_vizhte_spisaka_na_kashtite_za_gosti_na_df_zemedelie", "text": "\n На 20 май 2016 г. Фонд „Земеделие“ публикува списък с изградените къщи за гости по мерки 311 и 312 от ПРСР 2007-2013. В списъка не са посочени нито сумите, нито кой е реализирал проектите. За голяма част от обектите е посочено само населено място, но не и точен адрес. \r\n\r\n Министърът на земеделието заяви тази сутрин, че от години е наличен списъка на къщите за гости. Проверка на Фрог Нюз показа, че това е така, но с доста сериозно разминаване с твърденията на министъра. Той каза, че от него се вижда както финансирането, така и бенифициентите, което не е така. Вижте списъка \r\n\r\n Информацията за изградените къщи за гости на територията на цялата страна е представена по области и населени места и има за цел да бъдат публично популяризирани обектите за селски туризъм, съфинансирани от ПРСР чрез Европейския земеделски фонд за развитие на селските райони (ЕЗФРСР), съобщават от фонда. \r\n\r\n Преди 4 години държавен фонд „Земеделие“ публикува на интернет страницата си пълен списък с къщи за гости, съфинансирани по проекти по мярка 311 ,,Разнообразяване към неземеделски дейности“, мярка 312 ,,Подкрепа за създаване и развитие на микропредприятия“ от Програмата за развитие на селските райони (ПРСР) 2007-2013 г. и по мярка 41 „Прилагане на стратегиите за местно развитие“, която се реализира от одобрени от МЗХ Местни инициативни групи (МИГ) при прилагане на подхода Лидер. \r\n\r\n На сайта се посочва още, че с публикуването на списъка с къщите за гости Фонд „Земеделие“ очаква и адекватна обратна връзка от страна на обществеността. При констатирани видими нередности или при съмнения за използване на изградените обекти не по предназначение, всеки може да изпрати сигнал до ДФ „Земеделие“ \r\n \n\t\t\t\t\t\t", "date": "2019.05.03", "title": "Ексклузивно! Вижте списъка на къщите за гости на ДФ ”Земеделие”"}
{"url": "http://www.bnews.bg/article/260363-prokuraturata_zapochva_proverka_i_na_df_zemedelie", "text": "\n От прокуратурата счетоха, че изрично трябва да уточнят изказвания на министъра на земеделието Румен Порожанов по отношение на проверките на къщите за гости. След продължилите няколко дни поред изявления на министъра от прокуратурата уточняват, че проверка тече на работата на самия Държавен фонд \"Земеделие\" и на Министерството на земеделието и храните. Проверката не се осъществява съвместно с тях, посочват от прокуратурата. \r\n\r\n Проверките се извършват в рамките на правомощията на прокуратурата, възложени са на органите на МВР и не се осъществяват съвместно с Министерство на земеделието, храните и горите, нито с Държавен фонд \"Земеделие\". \r\n\r\n Предметът на проверките обхваща и работата на тези държавни органи по програмите, финансирани от Европейския съюз. \r\n\r\n До края на деня го публикуват пак, ако не е на сайта \r\n\r\n От прокуратурата припомнят, че на 23.04.2019 г. по разпореждане на главния прокурор Сотир Цацаров, на Главна дирекция \" Национална полиция\" - МВР са възложени проверки на всички проекти по мярка 311 \"Разнообразяване към неземеделски дейности\" по Програма за развитие на селските райони /ПРСР/ 2007 г. - 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости. \r\n\r\n Проверка е разпоредена и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите. \r\n\r\n Припомняме, вчера стана ясно, чеСпецпрокуратурата се е заела с измамите с евросредства. Операцията се провежда съвместно с полицията и ДАНС на територията на София, Пловдив, Сливен, Карнобат и Бургас. \r\n\r\n Преди седмица пък главният прокурор разпореди извършване на проверка на всички проекти с предмет изграждане на жилищни сгради (къщи) за гости на територията на цялата страна. \r\n\r\n Акция в София, Пловдив, Сливен, Карнобат и Бургас \r\n\r\n Повод за това бяха извършените проверки на бившия зам.-министър на икономиката Александър Манолев по изнесени твърдения за злоупотреби с евросредства, както и на депутата от БСП Елена Йончеваза три къщи за гости на морето, финансирани със средства на ЕС. \r\n\r\n От прокуратурата увериха, че ще търсят връзка между бенефициентите на евросредства за изграждане на къщи за гости и служебни лица. \r\n\r\n По повод започналите проверки бившият земеделски министър Мехмед Дикме заяви, че те не са работа на прокуратурата, а на Министерството на земеделието и ДФЗ, тъй като те са контролиращият орган, който обаче не си е свършил работата. \r\n\r\n По-късно стана ясно, че проверките ще обхванат не само бенефициентите, но и строителите на къщите за гости. \r\n\r\n Преди дни земеделският министър поиска оставката и на зам.-изпълнителния директор на Държавен фонд \"Земеделие\"Иванка Багдатова-Мизова, тъй като телефонът й бил обявен в сайт за резервации на къща за гости в село Юндола. \r\n\r\n   \r\n \n\t\t\t\t\t\t", "date": "2019.05.03", "title": "Прокуратурата започва проверка и на ДФ “Земеделие”"}
{"url": "http://www.bnews.bg/article/260358-kratkata_otpuska_ima_fatalni_posledstviya", "text": "\n Кардиолози от университета в Хелзинки предупредиха за фаталните последствия, свързани с кратката годишна отпуска, пише сайтът Медик форум. \r\n\r\n За да не подлагаме на риск здравето си, всяка година трябва да почиваме минимум четири седмици. При по-кратък отдих дори и хора, които са в добро здраве и водят природосъобразен начин на живот, са изложени на риск от сърдечносъдови болести, предава БТА. \r\n\r\n В изследването на финландските учени били включени 1222 мъже на възраст над 40 години. Сред тях имало здрави хора и такива с наднормено тегло и нездравословни навици с риск от сърдечносъдови заболявания. \r\n\r\n В крайна сметка екипът стигнал до извода, че продължителността на живота на наблюдаваните мъже била свързана с размера на годишната им отпуска. При това дори и здравите индивиди си отивали по-рано от този свят, в сравнение с онези, които ползвали по-дълги отпуски. \r\n \n\t\t\t\t\t\t", "date": "2019.05.03", "title": "Кратката отпуска има фатални последствия\r\n"}
{"url": "http://www.bnews.bg/article/260356-feysbuk_premahna_profilite_na_nyakolko_kraynodesni_lichnosti", "text": "\n \"Фейсбук\" премахна окончателно профилите в социалната мрежа и в \"Инстаграм\" на няколко крайнодесни личности, съобщават световните медии, цитирани от БТВ. \r\n\r\n Жестока санкция: „Фейсбук” заплашени с глоба от 5 млрд. долара \r\n\r\n Сред тях са авторът на конспиративни теории Алекс Джоунс, създател на сайта \"Инфоуорс\", лидерът на организацията \"Нация на исляма\" Луис Фарахан, известен с антисемитските си и хомофобски позиции, и крайнодесният коментатор Майло Янопулос. \r\n\r\n От \"Фейсбук\" обявиха, че ще премахнат всички страници, групи, акаунти и събития, свързани с тях. \r\n\r\n От компанията коментираха, че това е част от политиката им срещу хора или организации, които насърчават насилието и омразата \r\n \n\t\t\t\t\t\t", "date": "2019.05.03", "title": "\"Фейсбук\" премахна профилите на няколко крайнодесни личности"}
{"url": "http://www.bnews.bg/article/260379-razbiha_mrezha_za_targoviya_s_narkotitsi_danni_i_softuer_v_germaniya", "text": "\n Германската полиция арестува трима души, заподозрени, че са ръководили мащабна мрежа за търговия с наркотици, крадени данни и зловреден софтуер. \r\n\r\n Те търгували в така наречения Даркнет – сайтовете, които не могат да се открият с търсачки и са недостижими от стандартните браузъри. \r\n\r\n Смята се, че арестуваните са били начело на втория по големина пазар в тъмната мрежа. В операцията са участвали агенти на Европол и ФБР. \r\n\r\n Двама предполагаеми наркодилъри, замесени в схемата, са задържани в Лос Анджелис. \r\n \n\t\t\t\t\t\t", "date": "2019.05.03", "title": "Разбиха мрежа за търговия с наркотици, данни и софтуер в Германия"}
{"url": "http://www.bnews.bg/article/260388-zdravnata_sluzhba_v_bistritsa_se_nuzhdae_ot_speshen_remont", "text": "\n Здравната служба в село Бистрица тъне в мизерия, предаде Нова телевизия. \r\n\r\n Потърпевши от окаяното състояние на сградата са близо 2000 пациенти, които са обслужвани там. \r\n\r\n Кметът на селото Николай Гюров обясни, че постройката е стара и до 2007 г., когато той е встъпил в длъжност, в нея не са били извършвани никакви ремонти. По тази причина са се наложили спешни мерки, тъй като състоянието на сградата по негови думи е било \"трагично\". \r\n\r\n От кметството са поискали от общината пари за покривната конструкция и благодарение на отпуснатите средства е бил извършен най-неотложният ремонт. \r\n\r\n \"В основите на постройката имаше 30-40 см фекални води, които се изливаха от вертикалния щранг на приземния етаж. Сградата вече е подсушена и стабилизирана. Предстои да се сдобие с енергиен паспорт. Преди това трябва да се направи конструктивно обследване, което да покаже дали е възможно ремонтите да продължат\", обясни Гюров. \r\n\r\n Той изрази увереност, че състоянието на сградата ще бъде подобрено. По негови прогнози това ще струва около 100 000 лева. \r\n \n\t\t\t\t\t\t", "date": "2019.05.03", "title": "Здравната служба в Бистрица се нуждае от спешен ремонт"}
