{"url": "http://www.bnews.bg/article/265154-razsledvaniyata_kashti_za_tashti_pod_spetsialin_nadzor_po_zaraka_na_geshev", "text": "\n Близо осем месеца след като прокуратурата започна да разследва къщите за гости, финансирани по европейски програми, главният прокурор Иван Гешев разпореди на апелативните прокуратури в София, Пловдив, Варна Бургас и Велико Търново да вземат на специален надзор разследването за злоупотреби.  \r\n\r\n Става дума за 23 досъдебни производства за престъпления, засягащи финансовите интереси на Европейския съюз и др. престъпления от общ характер, при финансиране на т.нар. къщи за гости, съобщиха от пресцентъра на държавното обвинение.  \r\n\r\n Първата проверка по този казус беше разпоредена от предшественика на Гешев – Сотир Цацаров, през април 2019 г. Тогава беше възложено и на Главна дирекция „Национална полиция“ да извършва проверки дали къщите, финансирани в периода 2007-2013 г. по Програмата за развитие на селските райони, се използват по предназначение. \r\n\r\n Разкритията за злоупотреби за къщите за гости тръгнаха от случая с бившия зам.-министър на икономиката Александър Манолев, който беше отстранен от поста и в момента е разследван от прокуратурата. И достигнаха до министъра на земеделието Румен Порожанов, сменен от премиера Бойко Борисов заради други разкрития, с които стана известно, че служители на фонд „Земеделие“ са се възползвали от европрограмите за къщи. С проверки се зае и КПКОНПИ, която вече се оглавява от Цацаров. \r\n\r\n От прокуратурата днес съобщават, че главният прокурор Иван Гешев е указал на административните ръководители на апелативните прокуратури в страната по всяко досъдебно производство да определят конкретен наблюдаващ прокурор, който да оказва засилена методическа и организационна помощ по отношение на прокурорите от първоинстанционните прокуратури, ръководещи разследванията. \r\n\r\n Припомня се, че в момента се проверяват общо 746 къщи за гости, финансирани със средства на Европейския съюз. \r\n\r\n Към настоящия момент на територията на страната са образувани 23 досъдебни производства за представяне на неверни сведения, за да бъде получено финансиране от фондове, принадлежащи на Европейския съюз или предоставени от ЕС на българската държава (престъпления по чл. 248 а от Наказателния кодекс).  \r\n\r\n \r\n\r\n И добавят, че главният прокурор ще продължи да следи произнасянията на прокуратурите в страната и ще указва вземане на специален надзор върху всяко новообразувано досъдебно производство за престъпленията, засягащи финансовите интереси на Европейския съюз и др. престъпления от общ характер, при финансиране на т.нар. къщи за гости. \r\n \n\t\t\t\t\t\t", "date": "2020.01.07", "title": "Разследванията \"Къщи за тъщи\" под специалин надзор по заръка на Гешев! "}
{"url": "http://www.bnews.bg/article/265159-balgariya_s_vtora_pobeda_na_olimpiyskite_kvalifikatsii_po_voleybol", "text": "\n България срази категорично с 3:0 гейма Нидерландия във втория си мач от група В на Европейската олимпийска квалификация в Берлин. Така страната ни излезе начело в класирането на групата с пет точки, след като спечелихме две при победата над Франция на 6-и януари с 3:2. „Петлите” са втори с четири пункта след победата над Сърбия, а третата позиция е именно за западните ни съседи, докато Нидерландия е последен. \r\n\r\n Последната ни среща е със Сърбия на 8-и януари, който се явява „най-важният” мач. Ако загубим от сърбите с 0:3 или 1:3, то Сърбия ще ни задмине, макар да имаме по две победи, тъй като ще имат по-добри точкови показатели. \r\n \n\t\t\t\t\t\t", "date": "2020.01.07", "title": "България с втора победа на олимпийските квалификации по волейбол"}
{"url": "http://www.bnews.bg/article/265153-grigor_zagubi_ot_gofen", "text": "\n Тимът на България се нуждае от задължителна победа на двойки срещу Белгия, за да продължи напред в новия отборен тенис турнир ATP cup в Австралия. \r\n\r\n Григор Димитров загуби от Давид Гофен, един от най-удобните си съперници в тура, с 6:4, 2:6, 2:6. \r\n\r\n Сега предстои двубой на двойки, в който играещият ни капитан Григор Димитров предварително бе заявил себе си и Димитър Кузманов, разбил тази сутрин Стив Дарси с 2:0 сета. Впоследствие обаче Гришо замени Кузманов с Александър Лазаров, с когото си партнираше в предишните срещи. \r\n\r\n По-рано днес Великобритания срази Молдова с 3:0 и очаква развръзката на надпреварата в групата. \r\n\r\n Григор игра незадоволително срещу стария си познайник. В първия сет той се представи колебливо, но все пак спечели. След това обаче не беше на ниво. Най-вече не вървеше сервисът му и оттам тръгнаха всички проблеми. \r\n\r\n А мачът започна отлично. Първата ни ракета проби още във втория гейм, така набързо поведе с 3:0. След като отрази точка за пробив в четвъртия гейм обаче Гофен намали, а малко след това даде началото на серия от поредни брейкове. \r\n\r\n Те бяха общо три - два за Давид и един за Григор. В осмия гейм белгиецът си взе подаването и за първи път израви резултата. Димитров макар и трудно удържа на своя начален удар и проби отново в решителен момент - при 5:4. \r\n\r\n Така отборът ни беше само на един сет от победата и класирането напред, ала колебанията в играта на Григор продължиха, от което Гофен се възползва. Той се върна на основната линия и намали непредизвиканите грешки, докато в действията на българина личеше нервност. \r\n\r\n Гофен проби още в първия гейм на втората част, същото направи и в третия. Димитров бързо върна единия брейк, но пак загуби на началния си удар, така резултатът бързо стана 4:1, а малко след това и 5:1 за 11-ия в света. До края сетът се доиграваше. \r\n\r\n Григор поведе в третата част и това даде надежди, но при 1:1 Гофен отново го наказа. При 2:3 имаше ключов момент. При точка за пробив на сервиса на първата ракета на Белгия топката бе отсъдена в аут, но при обжалването се видя, че е закачила линията с милиметри. Отсъждане в полза на \"червените дяволи\". \r\n\r\n Така Гофен се измъкна, върна аванса си - 4:2, отново проби и при 5:2 взе гейма си на нула. И спечели с обрат. \r\n \n\t\t\t\t\t\t", "date": "2020.01.07", "title": "Григор загуби от Гофен "}
{"url": "http://www.bnews.bg/article/265155-24_dushi_s_obvineniya_za_pozharite_v_avstraliya", "text": "\n Властите в щата Нов Южен Уелс са повдигнали обвинения в умишлен палеж на 24 души за последните 2 месеца, съобщава ABCNews. Общият брой на хората, по някакъв начин отговорни за огненото бедствие, е 183. Сред тях са 53 души, пренебрегнали забраната за палене на огън на територията на щата, както и 47, хванати да изхвърлят фасове. \r\n\r\n Пламъците вече изпепелиха над 50 000 квадратни километра площ (12 милиона акра). Жертвите са поне 24, а унищожените сгради - повече от 2 000. \r\n\r\n По данни на австралийски застрахователи щетите, за които са подадени искове са на стойност 485 милиона щатски долара. \r\n \n\t\t\t\t\t\t", "date": "2020.01.07", "title": "24 души с обвинения за пожарите в Австралия"}
{"url": "http://www.bnews.bg/article/265160-kola_e_ubila_balgarina_v_solun", "text": "\n Продължава разследването на смъртта на 28-годишния българин, който беше нападнат и пребит от футболни агитки в Солун, а по-късно и блъснат от автомобил. \r\n\r\n Гръцки медии съобщават, че според първоначалните резултати от аутопсията смъртта е причинена от удара на колата. Към момента полицията е задържала трима души - двама от нападателите и водача на автомобила. \r\n \n\t\t\t\t\t\t", "date": "2020.01.07", "title": "Кола е убила българина в Солун"}
{"url": "http://www.bnews.bg/article/265143-borisov_lazhe_za_balkanski_potok", "text": "\n \r\nСлави Трифонов оборва твърденията на премиера Бойко Борисов, че всеки ден се строят по пет километра от газопровода ”Балкански поток”, който е продължение на ”Турски поток”, и доказва, че това не може да е така. Или Борисов лъже, че се строи по толкова, или тайно градим трасето и в Сърбия, Унгария и Турция, без те да знаят. \r\n\r\n Вижте какво написа Слави Трифонов във Фейсбук: \r\n\r\n \"В петък Бойко Борисов отново каза, че строим по 5 километра на ден от “Балкански поток”. \r\n\r\n Първо, да отбележим какво е това “Балкански поток” - това е уникално наименование на Бойко Борисов и на българското правителство. \r\n\r\n Всъщност, “Балкански поток” е сухопътното продължение на газопровода “Турски поток” през България. После този газопровод минава през Сърбия и стига до Унгария. В Турция той е “Турски поток”, в България е “Балкански поток”, а после пак става “Турски поток” в Сърбия и “Турски поток” в Унгария. Защо Бойко Борисов го нарича “Балкански поток” - нямам представа. Зложелатели, които искат да клатят стабилността, биха казали, че това е така, за да надхитрим правилата на Европейския съюз и да си нямаме проблеми с Щатите. Защото САЩ вече наложиха санкции на изпълнителите на проекта “Турски поток”. \r\n\r\n Сега да видим дали наистина се строи по 5 километра на ден, както твърди Бойко Борисов. \r\n\r\n Българското трасе на “Турски поток” се строи от саудитския консорциум “Аркад”. Договорът с този консорциум влезе в сила на 18 септември миналата година и България ще плати над 2 милиарда лева за изпълнението му. \r\n\r\n Трасето, което трябва да бъде изградено на наша територия е 485 километра. \r\n\r\n На 21 октомври миналата година Бойко Борисов заявява, че се строи по 3 километра на ден. \r\n\r\n След като руският президент Путин индиректно му се скара, че България умишлено бави строителството, Бойко Борисов изведнъж заяви, че строим по 5 километра на ден. \r\n\r\n Това изказване Борисов направи на 4 декември пред Цветанка Ризова. \r\n\r\n Този петък, кръжейки с хеликоптер над трасето край Плевенско, Борисов отново заяви, че строим по 5 километра на ден и че ще сме готови със строежа до 13 юни. \r\n\r\n Сега да направим едни елементарни сметки: \r\n\r\n Ако от 18 септември до 3 декември са строени по 3 километра, трябва да са построени 231 километра. \r\n\r\n Ако от 4 декември до днес се строят по 5 километра, трябва да са построени още 170 километра. \r\n\r\n Тоест - до днес трябва да са построени 401 километра. И да остават само 84 километра. \r\n\r\n С други думи - ако Борисов казва истината, то България ще завърши строежа на 485 - километровото трасе само след 17 дни - на 23 януари. Защо тогава Борисов твърди, че ще сме готови на 13 юни? Ще ви кажа защо - защото не се строи нито по 3, нито по 5 километра на ден. Това показват простите сметки \r\n\r\n Още една сметка - ако от 4 декември наистина се строи по 5 километра на ден, както твърди Борисов, то до 13 юни България ще е построила 965 километра. При нужни 485 километра. \r\n\r\n Към тия 965 километра обаче трябва да добавим и онези 231 километра от септември до декември, когато се е строяло по 3 километра. Така излиза, че до 13 юни ще имаме тръбопровод от 1 196 километра. А пак да ви кажа - трябва да се изгради газопровод от 485 километра. Видимо премиерът Бойко Борисов лъже, а ако приемем, че той не лъже – значи тръбата не се строи направо, а се строи на зиг-заг. \r\n\r\n Последна сметка – по договор консорциумът “Аркад” трябва да изпълни проекта за 615 календарни дни. Ако през целия срок консорциумът строи по 3 и 5 километра на ден, България ще разполага с тръбопровод от близо 3 000 километра. Представяте ли си? Това пак е възможно само в един случай - ако тайно вечер строим газопровода и в Турция, Сърбия и Унгария, без турците, сърбите и унгарците да знаят. \r\n\r\n Дали министър-председателят лъже? Ами, разбира се. Вие защо му вярвате?\" \r\n\r\n   \r\n \n\t\t\t\t\t\t", "date": "2020.01.07", "title": "Борисов лъже за ”Балкански поток”"}
{"url": "http://www.bnews.bg/article/265145-geshev_pogna_sobtvenika_na_vnosniya_bokluk_za_gorene", "text": "\n Главният прокурор Иван Гешев разпореди на министъра на вътрешните работи и на председателя на ДАНС извършване на съвместни проверки за спазване на Закона за управление на отпадъците (ЗУО) и на Закона за опазване на околната среда. Решението беше съобщено от пресцентъра на държавното обвинение три дни след като премиерът Бойко Борисов обяви, че в на 7 места в страната МВР и останалите правоохранителни органи подготвят акции заради темата с боклука. А всичко тръгна от Плевен, където стана известно, че боклук на калабрийската мафия Ндрагета е изнасян за преработка в България.  \r\n\r\n В съобщението на държавното обвинение се казва, че \"проверката е разпоредена с цел извършване на преценка за наличие на предпоставки за упражняване на правомощията на Прокуратурата на Република България.\" \r\n\r\n Трябва да бъдат установени всички „притежатели на отпадъци“ на територията на страната. Разследващите ще събират документи - разрешение, комплексно разрешително или регистрационен документ за съответната дейност, площадка и др. \r\n\r\n Ще бъде извършена проверка за спазване на задълженията на притежателите на отпадъци, сред които са:  \r\n\r\n - да изпълняват разпоредбите за събиране, транспортиране и третиране на отпадъците; \r\n\r\n - да предприемат всички мерки за несмесване на опасни отпадъци с други опасни отпадъци; \r\n\r\n - да водят отчетност за отпадъците; \r\n\r\n - да уведомяват компетентните органи за предстоящи промени на суровините и технологичните процеси, които биха довели до изменение в количеството или вида на образуваните отпадъци и техните \r\nопасни свойства. \r\n\r\n Вече е и разпоредено да бъде изискана информация за извършвани проверки от контролните органи на лицата, които управляват отпадъци – съответните региознални звена по околна сред и водите, кметове на общини, и предприети мерки, в случай на установени нарушения. \r\n\r\n \"Главният прокурор Иван Гешев е указал при непосредствено установяване на данни за извършено престъпление от общ характер, незабавно да се уведоми и съответната компетентна прокуратура.\", съобщават от прокуратурата.  \r\n \n\t\t\t\t\t\t", "date": "2020.01.07", "title": "Гешев погна собтвеника на вносния боклук за горене"}
{"url": "http://www.bnews.bg/article/265156-patnata_bezopasnost_e_na_tova_deredzhe_zashtoto_se_dava_tribuna_na_hora_kato_dzhambazki_i_karakachanov", "text": "\n Днес във Фейсбук попаднахме на коментар на Нестимир Ананиев по повод изцепката с която вицепремиера се опита да оправдае пиянското шофиране на Ангел Джамбазки. Вижте какво написа той в личният си профил във Фейсбук!  \r\n\r\n \r\n\r\n Български вицепремиер да казва, че на всички им се случва на пият и да шофират и да се опитва да оправдава поведението на Ангел Джамбазки е срам! \r\n\r\n Било му обица на ухото...само политиците в България имат десетки обици на ушите и до там! \r\n\r\n Защото не бил си използвал имунитетa трябва ли сега да му ръкопляскаме!? \r\n\r\n Даже не каза, че не е редно и не трябва да се шофира пиян! \r\n\r\n Пътната безопасност е на това дередже защото се дава трибуна на такива хора, а не бива г-н Anton Hekimyan! \r\n\r\n \r\n \n\t\t\t\t\t\t", "date": "2020.01.07", "title": "Пътната безопасност е на това дередже защото се дава трибуна на хора, като Джамбазки и Каракачанов "}
{"url": "http://www.bnews.bg/article/265147-tom_hanks_se_obyasni_v_lyubov_na_zhena_si_na_zlatnite_globusi", "text": "\n Без силни политически послания, но с призиви за по-големи права на жените и за помощ на бедстващата Австралия бе белязана 77-ата церемония “Златен глобус”. Най-големите кинозвезди се събраха на едно място в неделя вечерта в Лос Анджелис, за да станат свидетели, а и участници в първите големи награди за годината. \r\n\r\n Със “Златен глобус” за най-добър актьор в драматичен филм, съвсем очаквано, бе награден Хоакин Финикс за невероятната си игра в “Жокера”. Неговата реч доста поизпоти телевизиите, след като на няколко пъти актьорът използва нецензурни думи.Без силни политически послания, но с призиви за по-големи права на жените и за помощ на бедстващата Австралия бе белязана 77-ата церемония “Златен глобус”. Най-големите кинозвезди се събраха на едно място в неделя вечерта в Лос Анджелис, за да станат свидетели, а и участници в първите големи награди за годината. \r\n\r\n В нея Финикс не само изрази уважението си към останалите номинирани в същата категория, но и говори за кризата с климата, като призова Холивуд и колегите си да помогнат в тази насока. Какво предложи той? Например \r\n\r\n да не летят с \r\n\r\n частни самолети \r\n\r\n до Палм Спрингс \r\n\r\n Най-добра актриса в драматичен филм стана Рене Зелуегър за ролята на легендата Джуди Гарланд в “Джуди”. Макар речта ѝ да бе доста прочувствена, тя бе коментирана главно заради едно - странния акцент на Рене ту се появяваше, ту изчезваше. \r\n\r\n Безспорно сред най-забавните моменти бе, когато секссимволът Брад Пит се качи на сцената и получи “Златен глобус” за най-добра мъжка поддържаща роля за играта си в “Имало едно време в Холивуд” на легендарния режисьор Куентин Тарантино. Той не пропусна да спомене своя “съучастник” Леонардо ди Каприо, на когото даде и нов прякор. “Искам да благодаря и на моя съучастник Ел Ди Си (инициалите от името му - б.а.). Всяка година гледах как неговите партньори във филми приемат награди, качват се на сцената и му благодарят щедро. Знам защо. Той е една огромна звезда, джентълмен и не бих бил тук без теб, човече”, обърна се към Ди Каприо Брад Пит. \r\n\r\n Той се пошегува с колегата си и заради непрежалимия финал на “Титаник”, в който героят на Лео умира в ледените води, докато неговата любима се спасява, легнала върху счупена врата. \r\n\r\n “И да знаеш, \r\n\r\n бих споделил \r\n\r\n онзи сал с теб”, \r\n\r\n усмихна се Пит, като предизвика бурен смях у всички в залата. \r\n\r\n Том Ханкс - безкрайно талантливата холивудска легенда, се просълзи, докато получаваше почетната награда “Сесил Демил” за своя изключителен принос към развлекателната индустрия. Призът се дава от 1952 г. и е на името на първия ѝ носител - режисьора Демил, който бил световно признат авторитет. \r\n\r\n Том Ханкс се обясни в любов на съпругата си - актрисата от българско-гръцки произход Рита Уилсън. “Всеки човек би бил благословен със семейство, което да седи до него така, както ти го правиш. Не мога да опиша колко много значи любовта ти за мен”, обърна се към жена си Том Ханкс. \r\n\r\n Ръсел Кроу не присъства на живо, за да вземе “Златен глобус” в категорията за най-добър актьор в лимитиран сериал - за образа на създателя на “Фокс нюз” Роджър Ейлс в “Решаващият глас”. И имаше основателна причина за това - бедствието в родната му Австралия. \r\n\r\n Той пази \r\n\r\n семейството \r\n\r\n си от \r\n\r\n опустошителните \r\n\r\n горски пожари, \r\n\r\n извини го колежката му Дженифър Анистън, която прочете изявлението му. “Не правете грешката да мислите друго - трагедията в Австралия се дължи на промените в климата”, заяви Кроу в него. “Действията ни трябва да се основават на науката, да преместим световния фокус на работната сила към възобновяемата енергия и да уважаваме планетата за това, че е такова уникално и невероятно място.” \r\n\r\n Истинска британска инвазия имаше на церемонията - не само че драмата “1917” взе отличието за най-добър филм, но и Сам Мендес получи статуетката за най-добра режисура за работата си по нея. Филмът разказва за почти невъзможна мисия през Първата световна война, благодарение на която 1600 британски военни са спасени от вражеска засада. \r\n\r\n Оливия Колман със “Златен глобус” в ръка обясни, че не е очаквала да бъде почетена за ролята ѝ в третия сезон на “Короната”. “Заложих пари, че това няма да се случи”, призна британката, която спечели наградата за най-добра актриса в драматичен сериал. Тя показа на няколко пъти специалния пръстен, който бе сложила - за кампания, която защитава равните права на половете на британската сцена и на екрана. \r\n\r\n Друг неин сънародник - Браян Кокс, бе отличен като най-добър актьор в драматичен сериал за “Наследство”. Самата поредица, която разказва за медийна империя, белязана от семейни борби, спечели наградата за най-добър драматичен сериал. \r\n\r\n Рапърката и актриса Аукуафина, чието истинско име е Нора Лъм, стана първата жена от азиатски произход със “Златен глобус”. Тя бе отличена в категорията за най-добра актриса в комедия или мюзикъл - за ролята си в “Сбогуването”. “Ако изпадна в трудни времена, мога да продам статуетката, така че това е много хубаво”, пошегува се тя. \r\n\r\n Макар да имаше 34 номинации за “Златен глобус”, “Нетфликс” получи само две статуетки (Лора Дърн взе награда за поддържаща роля за “Брачна история” и статуетката на Оливия Коулман), докато HBO Max - цели четири (с две за “Наследство” и две за “Чернобил”). \r\n\r\n Предвестникът на оскарите - така критиците често наричат церемонията за връчване на “Златен глобус”, които се дават от Асоциацията на холивудската чуждестранна преса в началото на всяка година от 1944 г. \r\n\r\n   \r\n \n\t\t\t\t\t\t", "date": "2020.01.07", "title": "Том Ханкс се обясни в любов на жена си на златните глобуси"}
{"url": "http://www.bnews.bg/article/265146-mlad_i_neumoren_prokuror_e_chovekat_na_sasht_za_varhovenstvoto_na_zakona_v_balgariya", "text": "\n Джесика притежава изключителен правен ум и е брилянтна в съдебната зала. Тя работи изключително много, изглежда неуморна и е безпределно отдадена на постигането на справедливост.\" \r\n\r\n Това заявява през октомври 2018 г. прокурор Бенджамин Гласман за тогава 31-годишната Джесика Ким, която единствена в САЩ е отличена от главния прокурор и министър на правосъдието Джеф Сешънс с неговата Награда за изключителен приннос от нов служител. На тази 66-та годишна церемония са отличени 244 от 115-те хиляди служители на министерството и федералната прокуратура. \r\n\r\n Днес Джесика Х. Ким бе представена в София пред премиера Бойко Борисов и министъра на правосъдието Данаил Кирилов като постоянен съветник по юридическите въпроси към Посолството на САЩ в България. Федерален прокурор Ким е първият от повече от 10 години служител на този нов пост и отговаря и за Румъния. Задачата ѝ е \"да подпомага изграждането на капацитет за борба с корупцията в обществената администрация, с прането на пари и организираната престъпност\". \r\n\r\n Подобен пост имаше до приемането на България в ЕС, но малко преди това да се случи през 2007 г. от Министерството на правосъдието във Вашингтон са го закрили, защото се смятало, че страната - макар и млада демокрация - вече е покрила изискванията за законност. Но при администрацията на президента Барак Обама се заговори, че САЩ трябва да върнат такъв представител в София, а през февруари миналата година посланик Ерик Рубин каза в интервю за \"Свободна Европа\", че причината са проблеми с върховенството на закона и корупцията в България. \r\n\r\n \"Надеждна съдебна система и свободни и динамични медии\" \r\n\r\n Наследничката му Херо Мустафа декларира в първата си програмна реч в България, че справянето с тези проблеми е един от трите основни приоритета на тригодишния ѝ мандат. Пред Американската търговска камара в България тя говори за подобряване надеждността на съдебната система, постоянна защита върховенството на закона и на свободата на медиите. Силната демокрация \"изисква свободни, динамични и жизнени медии, които внимателно наблюдават всички тези процеси, принуждавайки всички участници – частни и държавни – да играят честно и отговорно\", каза още тя в края на ноември точно преди срещата на Борисов с президента Доналд Тръмп в Белия дом. \r\n\r\n   \r\n\r\n Седмица по-късно Мустафа повтори приоритетите си във втората нейна важна реч - пред Атлантическия клуб. Тогава тя съобщи, че \"до няколко дни пристига специален съветник по правните въпроси, постоянно базиран в американското посолство в София\", посочи, че става дума за жена, но не съобщи името на този \"очакван отдавна служител\" с когото обеща да работи в тясно сътрудничество. Посланикът повтори, че ще работи и с гражданския сектор в България, оказващ натиск да реформи в името на върховенството на закона и изненадващо допълни, че САЩ са готови да използват един нов инструмент - раздел 7031(с) от разпоредбата за противодействие на клептокрацията - позволяващ да се посочат публично корумпирани служители в България чрез отказ за допускането им на американска територия. \r\n\r\n Още няколко дни след това - на 5 декември - в интервю за Би Ти Ви премиерът Борисов бе попитан \"Не е ли озадачаващо американците да изпращат специален човек, в нашето посолство тук, който да отговаря за върховенството на закона у нас и за свободата на медиите. () Защо изпращат този човек?\", на което без да се замисля отговори: \"Защото аз съм поискал да пратят човек\". От \"Свободна Европа\" попитаха посолството на САЩ дали това е така и отговорът бе дипломатичното \"Очакваме пристигането на нашия постоянен юридически съветник, както и плодотворно сътрудничество с българските власти\". Няма уточнение дали този съветник ще следи и върховенството на закона, и свободата на медиите. \r\n\r\n Това е едно от нещата, които ще трябва да изясни Джесика Ким. Тя идва от Южния район на щата Охайо, където е помощник прокурор и отговаря за борбата с кибер престъпленията и т.нар. престъпления на белите якички. Това включва корупция в администрацията, инвестиционни, корпоративни, финансови, банкови и данъчни измами, пране на пари, но също и случаи, свързани с националната сигурност и престъпления с насилие. \r\n\r\n В годината, когато я награждава главният прокурор, тя получава и национален годишен приз за най-млад федерален юрист от Федералното сдружение на адвокатите, с който са отличавани демонстриралите забележителни правни умения и отдаденост в работата за обществото. Към този момент тя има 4 години стаж във федералната прокуратура в Кълъмбъс, щата Охайо, след като е практикувала при двама известни съдии в района. \r\n \n\t\t\t\t\t\t", "date": "2020.01.07", "title": "Млад и неуморен прокурор е човекът на САЩ за върховенството на закона в България"}
{"url": "http://www.bnews.bg/article/265162-pravitelstvoto_se_gotvi_za_yanuarskite_dalgovi_plashtaniya", "text": "\n В средата на януари правителството трябва да погаси държавни облигации с общ номинал от близо 165 млн. евро и да се подготви за още едно изплащане на падежираща емисия в началото на февруари, която ще глътне още 400 млн. лева. \r\n\r\n Това вероятно е една от причините Министерството на финансите да насрочи аукцион за пласиране на нови държавни ценни книжа със срок на погасяване 5 години и с общ номинал 200 млн. лева, по които годишната лихва ще е 0.01 процента. Разбира се, това няма да е цената на въпросните ДЦК. Тя се определя на базата на приетите на аукциона и одобрени от финансовото министерство поръчки и се формира от отстъпката или надбавката по номинала на книжата, която купувачите получават. Но това са подробности. \r\n\r\n Всъщност в обявената емисия няма нищо необичайно. Тя е напълно в съзвучие с предварително обявената политика на правителството да рефинансира падежиращия дълг с пласирането на нови ДЦК. За целта в Закона за държавния бюджет за 2020-а е предвидено страната ни да поеме нов дълг с общ размер от 2.2 млрд. лева, без да увеличава общата си задлъжнялост. И постоянно да поддържа високо ниво на ликвидност. Последното означава, че фискалния резерв не бива да намалява чувствително. А точно това се е случило в края на 2019-а. Данните на БНБ показват, че в началото на декември 2019-а фискалния резерв на правителството в Централната банка е бил малко над 9.5 млрд. лева, а на 3 януари 2020-а той вече е около 7.99 млрд. лева. С други думи над 1.5 млрд. лева са изпомпани от фискалния резерв ударно за един месец. За какво? Ами за разплащане на задържаните до последния момент капиталови разходи. \r\n\r\n Според Министерството на финансите за 2019-а те са били планирани на стойност 4.61 млрд. лева, но към края на ноември са били изпълнени на 62.1%, като в тях влизат платените изцяло близо 2 млрд. лева за самолетите F-16. Защото американците не могат да чакат. Правителството ни скача според тяхната тояга, докато българите скачат според тоягата на правителството и чакат до Никулден, а някои и до Коледа. А нищо чудно някои и да не са дочакали парите от бюджетното перо за капиталови разходи. Това ще видим, като излязат данните за изпълнението му през декември 2019-а. \r\n\r\n Така или иначе отънелият фискален резерв също е причина за пускането на нова емисия с цел попълването му и поддържането му на нива, които не се отличават съществено от средните за 2019-а. \r\n \n\t\t\t\t\t\t", "date": "2020.01.07", "title": "Правителството се готви за януарските дългови плащания"}
{"url": "http://www.bnews.bg/article/265149-shte_zashtitavame_pravata_na_maltsinstvata", "text": "\n След реакцията на българското външно министерство по повод острото изказване на сръбския вицепремиер и министър на външните работи Ивица Дачич за правата на българското малцинство в Сърбия, той промени позицията си. \r\n\r\n В контекста на напрежението с Черна гора, министърът припомни, че са последвали обвинения на черногорските власти, за това, че Белград се меси във вътрешните й работи. Затова е посочил факта, че много страни поставят въпроса за положението и статута на техните национални малцинства в Сърбия. Целта му не била да каже, че това е лошо, а да обърне внимание на значението на този въпрос днес, когато съществуват международни конвенции за правата на националните малцинства и европейски ценности. \r\n\r\n Изнесох информацията, че българите в Сърбия са 0,26%. Но ние правим планове за действие, имаме някои задължения по този повод и много уважаваме правата на националните малцинства. Дори от българското МВнР реагираха и казаха, че това е вярно и ще продължат по този начин, защото искат да се спазват всички европейски стандарти и ние подкрепяме това\", заяви Дачич пред РТВ, съобщава БГНЕС. \r\n\r\n Припомняме, че в неделя сръбският вицепремиер и министър на външните работи Ивица Дачич нападна остро България. Докато коментира конфликта между Сърбия и Черна гора по държавната телевизия, бившият говорител на Слободан Милошевич порица усилията на страната ни за опазване на българското малцинство в Сърбия. По думите му то било малобройно, но въпреки това на всяка среща на Европейския съюз България поставяла въпроса за правата на сънародниците ни. От външно министерство заявиха за NOVA, че правителството защитава и ще продължи да защитава правата на българските общности зад граница, не само в Сърбия. \r\n \n\t\t\t\t\t\t", "date": "2020.01.07", "title": "Ще защитаваме правата на малцинствата"}
{"url": "http://www.bnews.bg/article/265142-primkata_okolo_zhestokite_ubiytsi_na_balgarskiya_fen_v_solun_se_zatyaga", "text": "\n Прокуратурата в Солун повдигна обвинения на арестуваните във връзка със смъртта на Тоско Бояджийски в неделя вечер, съобщава агенция АНА-МПА. Както е известно, 28-годишният фен на Ботев (Пловдив) издъхна, след като бе блъснат жестоко от кола. \r\n\r\n Двамата заподозрени - на 24 г. и на 26 г., са обвинени в причиняване на смъртоносни наранявания и в сътрудничество за умишлено причиняване на тежки телесни повреди. Срещу тях са повдигнати и обвинения в предизвикване на смут, унищожаване на собственост, нарушаване на обществения ред и други. \r\n\r\n Заподозрените бяха изправени пред съдия, а той им даде срок до следващия четвъртък да подготвят своите показания. Дотогава двамата остават в ареста. Те бяха идентифицирани чрез записи от камери в близост до инцидента, който става ден след дербито между отборите на Арис и Паок от гръцката Суперлига. Мачът завърши 4:2  в полза на отбора на Арис. \r\n\r\n Очаква се до 24 часа да бъде готов и докладът от съдебно-медицинската експертиза за причината за смъртта на българския младеж. Той и други български граждани били нападнати от група с маски на лицата, въоръжена с различни предмети. След нападението 28-годишният български гражданин е паднал на улицата, където е бил прегазен от преминаващ автомобил. Очаква се аутопсията да установи дали смъртта е причинена от побоя или от колата. \r\n\r\n Прокурорът е взел решение да отдели делото срещу двамата мъже от това срещу шофьора на автомобила - 26-годишна жена, която сама се е предала на властите и е била освободена по-късно без принудителна мярка. Срещу нея са повдигнати обвинения за причиняване на смърт по непредпазливост и изоставяне на жертвата. \r\n \n\t\t\t\t\t\t", "date": "2020.01.07", "title": "Примката около жестоките убийци на българския фен в Солун се затяга"}
{"url": "http://www.bnews.bg/article/265163-gerb_i_vmro_teglyat_nov_zaem_ot_200_miliona_shte_go_vrashta_sledvashtoto_pravitelstvo", "text": "\nБългарското правителство ще поеме нов 5-годишен дълг за 200 млн. лева през следващата седмица, съобщи БНБ. \r\n\r\n\r\nНа 13 януари ще бъде проведен аукцион за емитирането на нови 5-годишни лихвоносни държавни облигации на стойност 200 млн. лева. \r\n\r\n \r\n\r\nКнижата са от отворен тип с фиксиран годишен лихвен процент от 0,01% и ще представляват 1827-дневна. \r\n\r\n\r\n\r\nВ бюджета за тази година е записано, че страната ни може да поеме 2 млрд. и 200 млн. лева нов дълг. Тази година е оставена възможност и за излизане на външните пазари.\r\n\r\nЗа поемането на първите 200 млн. от новия дълг обаче министерството на Владислав Горанов е избрало вътрешна емисия. \r\n\r\n \r\nБюджетът е планиран с балансирано салдо, но за миналата година се очаква хазната да завърши на минус от повече от 1 млрд. и 100 млн. лева. \r\n \n\t\t\t\t\t\t", "date": "2020.01.07", "title": "ГЕРБ и ВМРО теглят нов заем от 200 милиона! Ще го връща следващото правителство"}
{"url": "http://www.bnews.bg/article/265152-patnicheski_samolet_izleze_ot_pistata_v_istanbul", "text": "\n Пътнически самолет на турска авиокомпания излезе от пистата за излитане и приземяване на летище Сабиха Гьокчен в Истанбул, съобщават Анадолската агенция и БТА. \r\n\r\n Инцидентът е станал в 9 ч. сутринта (8 ч. бълг. време). Няма загинали или ранени хора, съобщава турската частна телевизия НТВ. \r\n\r\n В изявление на истанбулското валийство се посочва, че инцидентът е станал след приземяването на машината заради лошите метеорологични условия. \r\n\r\n Самолетът е извършил полет от Шарджа (Обединени арабски емирства). На борда му е имало 164 пътници, които са били евакуирани безпроблемно. \r\n \n\t\t\t\t\t\t", "date": "2020.01.07", "title": "Пътнически самолет излезе от пистата в Истанбул"}
{"url": "http://www.bnews.bg/article/265158-dva_mesetsa_ubezhdavali_tramp_za_eliminiraneto_na_syuleymani_sluzhitelite_na_pentagona_bili_shokirani_nauchavayki_za_operatsiyata", "text": "\n Американският държавен секретар Майк Помпео е бил основният привърженик на елиминирането на иранския генерал Касем Сюлеймани и в продължение на няколко месеца убеждавал президента Доналд Тръмп да даде заповедта за операцията, пише The Washington Post, позовавайки се на висши източници в Белия дом. \r\n\r\n Изданието информира, че първоначално Тръмп не подкрепял идеята за провеждане на подобна операция. Пентагонът също взел страната на президента, тъй като ескалацията на конфликта с Иран неизбежно е изпълнена с много рискове, включително отказ на Иран от ядрена сделка, заплаха за живота на американските дипломати и необходимостта от изграждане на военно присъствие в региона, което не е било част от плановете на отбранителната служба. \r\n\r\n Ситуацията се промени след нападение на американска военна база край Киркук в Иран на 27 декември, при което беше убит американски контрагент. На 29 декември Помпео, шефът на Пентагона Марк Еспер и ръководителят на Съвместния началник-щаб Марк Мили отиват в частния клуб на Тръмп във Флорида и предлагат няколко варианта за отмъщение срещу иранската агресия, включително операцията за премахване на Сюлеймани. \r\n\r\n Според изданието координацията на трима висши служители повлиява на решението на президента. \r\n\r\n Според един от източниците на вестника, бившият шеф на Пентагона Джим Матис никога не би одобрил подобно действие. \r\nСпоред WP много от служителите на администрацията и Пентагона, научавайки за предстоящата операция, са били „шокирани”. \r\nСъветникът по националната сигурност Робърт О’Брайън, който отмени пътуването си до Украйна, държавният секретар Майкъл Помпео, както и вицепрезидентът Майк Пенс, участват в планирането на специална операция по сигурни комуникационни канали. \r\n\r\n Тайната е от първостепенно значение за тях, защото Тръмп не искал да допуска теч на информация за предстоящата операция. \r\nНачалникът на отдел „Кудс“ на Ислямския революционен гвардейски корпус (IRGC) генерал-майор Касем Сюлеймани бе ликвидиран от ракетна атака в навечерието на американските сили със заповед на американския президент Доналд Тръмп. \r\nОтделът по отбрана го обвини, че е организирал нападения срещу американски дипломати и военни в Ирак и целия регион. \r\n\r\n Специалната операция за премахване, според Пентагона, е насочена към възпиране на иранската агресия. \r\nВърховният лидер на Иран Али Хаменей обеща „брутално да отмъсти“ на САЩ за убийството на Сюлеймани, а външният министър Джавад Зариф нарече инцидента „акт на международния тероризъм“. \r\n\r\n Руското външно министерство нарече убийството „приключенска стъпка“ и посочи неизбежното нарастване на напрежението в региона. \r\n\r\n По-късно Тръмп заяви, че Съединените щати са готови да нанесат „бърз и мощен“ удар по 52 цели в Иран, включително „важни за иранската култура, ако Техеран реши да атакува американски граждани или собственост“. \r\n\r\n На 5 януари иракският парламент гласува за изтегляне на чужди войски от страната, а Иран обяви петия и последен етап на намаляване на задълженията си по Съвместния комплексен план за действие (JCPOA) по иранската ядрена програма. \r\n\r\n Afera.bg \r\n \n\t\t\t\t\t\t", "date": "2020.01.07", "title": "Два месеца убеждавали Тръмп за елиминирането на Сюлеймани! Служителите на пентагона били шокирани, научавайки за операцията "}
{"url": "http://www.bnews.bg/article/265161-bivsha_reporterka_na_gala_otvori_dekolteto", "text": "\n Доскорошна репортерка на Гала изпоти мрежата с вида си и предизвика много коментари във виртуалното пространство, пише show.blitz.bg \r\n \r\nИ напук на коментарите по свой адрес във фейсбук, че прекалява с помпането на мускули, показа колко секси всъщност може да бъде. \r\n \n\t\t\t\t\t\t", "date": "2020.01.07", "title": "Бивша репортерка на Гала отвори деколтето"}
{"url": "http://www.bnews.bg/article/265144-operatsiya_evridika_kachva_tsvetanov_na_trona_zaedno_sas_slavi_maya_bsp_i_kostov", "text": "\n САЩ отсвириха Цветанов, но бившият зам на Бойко не се отказва. Задкулисният по природа играч с шесте апартамента е оплел в козните си останките от реформаторите и пробва да овладее властта в коалиция с БСП и Слави. Отдавна се знае, че Цветанов готви мъст на бившия си шеф. \r\n\r\n Още на местните избори верните му структури бойкотираха кандидатите на ГЕРБ, а в София Цветанов дирижираше кампанията на Мая Манолова. Този път в атаката Слави и Мая ще са фронтмени, а БСП ще го играе патерица за сглобяване на правителство след предсрочните избори или пък догодина. \r\n\r\n Останките от партията на Прокопиев щели да формират десен консервативен алианс с участието на пишманпатреота Валери Симеонов. Цветанов планирал да го оглави. А кой плаща? \r\n\r\n Белградският заточеник Цветан Василев ще развърже кесията. Няма как да забрави, че лично Цветан Цветанов му връчи приза Мистър Икономика през 2011 година. И то като цял вътрешен министър. Редица подсъдими олигарси също ще спонсорират начинанието на политика с частния асансьор и то с тлъсти суми. Зимата е в разгара си. Цветанов не спи, а действа. Изглежда брои оставащите дни на шефа си Борисов с трепетно очакване. Войната между олигарсите в държавата ще бъде вълната, на която Цв Цв ще литне със сърфа си. \r\n\r\n Отмъщението му към Борисов няма да познава мащабите на царската милост. Цветанов вече готвел и чистка във ВСС и прокуратурата още в следващия парламент. Операцията по смяна на властта се зовяла в тайните офиси “Евридика”. Така Орфей (Бойко) щял да бъде завлечен в пропастта с хитрости по подобие на тракийския музикант и неговата любима. \r\n \n\t\t\t\t\t\t", "date": "2020.01.07", "title": "Операция “Евридика” качва Цветанов на трона заедно със Слави, Мая, БСП и Костов"}
{"url": "http://www.bnews.bg/article/265140-kevork_kevorkyan_putin_e_krayno_vazdarzhan_chovek", "text": "\n СВИНЯ \r\nПутин е крайно въздържан човек – в сравнение с Тръмп изглежда като буца лед от Сибир, и то от място, където никога не е имало човеци. \r\nА и в сравнение с останалите Персони: танте/леля Меркел, чиито безбройни жакетчета неизменно предизвикват веселие, доста фриволния Макрон, за Джонсън да не говорим. \r\nИ сега г-н Лед изтърва една неприлична дума – по адрес на полски дипломат от миналото. Нарече го „свиня“. \r\nИ това изобщо не е случайно – случайности никога няма в руските работи. \r\n\r\n Между другото. Наскоро се загледах в руския Клуб „Комедия“. \r\nВ продукцията му често присъства и Путин, представят го почти на ръба на позволеното или по-добре да кажа - по острието на ножа. \r\nАктьорът, който играе Путин, сигурно няма особено спокоен сън – но пък много достоверно импровизира един негов тик, едно характерно присвиване на устните, през които трудно се прокрадва нещо неразумно или емоционално. \r\nИ, ето сега, оттам се е измъкнала думата „свиня“. \r\nТова е истинско събитие, а и самата дума може да бъде обявена като Дума на Годината. \r\n\r\n Още една скоба. Нашият Самодържец/ББ изчезна напълно от телевизионните скечове. Това недвусмислено означава, че всичко вече е наред. \r\nМоже да означава и друго – че повечето от нашите телевизионни продуценти са обикновени страхливци и лишиха ББ от едно необходимо лекарство, от сатиричния сироп, който е полезен за всеки политик. \r\n\r\n Навремето Краси Радков го „играеше“ по-смело, за разлика от Любо Нейков, на който сякаш все не му достигаше любовта на ББ и по-скоро го галеше с перце – но не от тия, които продават в секс-шоповете. \r\nТия дни двамата комици сякаш са заменени от бившия регионален министър, сега зам. министър, Нанков – край празния язовир „Студена“ той с такова обожание гледаше ББ, че трудно можеш да повярваш, че не е артист, нормален човек не може да излъчва чак такова възторжено преклонение. \r\nСякаш за него е измислен лафа „мига на парцали“. А може би го гъделичка някаква вина. \r\n\r\n Да се върнем към думата на годината. Свиня. \r\nИсторията с полския дипломат Юзеф Липски, който е посланик в Хитлеристка Германия през 30-те години на миналия век, ни отвежда към Голямата Подмяна, която беше отново реанимирана напоследък: Втората световна война е предизвикана от Хитлер и Сталин, тя не е спечелена от руснаците и пр. \r\nБанални глупости, но не престават да ги съживяват. \r\nМизерни спекулации, които поникват на невероятни места, да не споменавам, какви ги редеше наскоро дори шефът на НАТО Солтенберг. \r\nТия хора злоупотребяват с Историята за елементарните си пропагандни нужди. \r\n\r\n Веднъж попаднах на „разследване“ по канала „История“, според което Войната е спечелена след битката при абатството Монте Касино, Италия – а не след чудовищните сблъсъци при Сталинград и Курск, ей такива пикливи измишльотини. \r\n\r\n Тия хора дори не са чували за Конквист, но ние го четяхме тайно още в „ония“ години. Дивият сталинизъм ни е отвратителен - не защото ще ни го каже едва сега някой като Солтенберг, а защото това отвращение поникваше в нас от великата руска литература – и оставаше завинаги там. \r\n\r\n Друго е по-важно: истините на Историята трябва да са ни най-скъпи – това за сведение и на тукашните късни „антикомунистически“ сополи. \r\n\r\n Между другото, понеже стана дума за Сталин – язовир „Студена“, примерно, не можеш да го напълниш с песни и частушки. Скъсай ухото на идиотите. \r\n\r\n Докато някои подритват Историята за днешните си нужди, започват да изглеждат все по-неясни и иначе безспорни факти. \r\nЗащо Съюзниците, които поне в Европа имаха поддържаща роля, предоставиха именно на Русия правото – и честта – да превземе Берлин и съветски войни да забият Знамето на Победата над Райхстага – те, а не някой юнак от Кентъки, който половин век по-късно да бъде изигран от Брад Пит в поредния трафаретен американски боевик? Защо? \r\n\r\n Достатъчна компенсация ли щеше да бъде това за 20-те милиона руски/съветски жертви. На всеки убит американски войник се падат 80/осемдесет съветски. \r\n\r\n Защо Чърчил, който смяташе българите за хора второ качество - нека го кажем направо и да не го забравяме, и Рузвелт предоставиха Източна Европа на Чичо Джо/Сталин? \r\n\r\n И защо след десетина години повториха коварния си номер с клетата Унгария? Добре, Дунав беше пълен с труповете на унгарските бунтовници – но кой ги наговаряше месеци наред по „свободните“ радиостанции, че щом обявят въстанието, американски войски веднага ще влязат в Унгария? \r\n\r\n Изоставиха Източна Европа, за десетилетия я сервираха на „Империята на Злото“ – не че имаха друг избор, Истинските Победители също трябваше да получат част от плячката. \r\nИ какво очакваха – сталинизмът кротко да прерасне в демокрация, крокодилът да зачурулика като славейче. \r\n\r\n Направиха и един изгоден бартер: Съветите да станат пазвантите на Източна Европа, безмилостни, както се очакваше – а ония си присвоиха любимата им доктрина за „Износ на революции“. \r\nИ здраво се постараха – от Корея и Виетнам до Афганистан и Ирак. \r\nБез никаква полза – като изключим възможността Холивуд да направи някои свестни филми. \r\n\r\n В „ония“ години иронизирахме съветското клише, че САЩ са „световният полицай“ – сякаш руснаците завиждаха на американците за тази им роля, докато те самите бяха пазачите на полузаспалия източноевропейски блок. \r\nНо клишето се оказа истина – и Америка и досега не може да изпълзи от тресавището на безсмислени войни, отгоре на всичко, на 11 септември 2001 беше унизена/ранена в самото си сърце, а днес живее в трудно прикриван страх. \r\nХиляди са жертвите на посттравматични стресове – от Виетнам до войната в Кувейт. \r\nЗа „Арабската пролет“ да не говорим – невежи до налудност хора съчиняваха подобни безумни конструкции, без оглед на последиците. \r\n\r\n Не се уморяват да иронизират екзалтанта Тръмп, но той, поне засега, прибра страната си в един премерен изолационизъм. И може би Времето ще се окаже по-снизходително към него. \r\nТака се случи, впрочем, с Рейгън – един нищо и никакъв актьор, но той вече е запомнен като разрушителя на „Империята на Злото“ – макар че тя просто бе продадена от авантюриста Горбачов. \r\n\r\n Всичко това трябва да бъде прикрито по някакъв начин. \r\nЗатова, хайде да префасонираме Голямата Война. \r\nСамо си представете, какви лъжи ще се сипят след години за днешните времена. \r\n\r\n Но г-н Лед използва думата „свиня“ – и всичко отиде по дяволите. \r\nТрябва да си пълен наивник или, в краен случай, български политик, за да не знаеш, че Руската Мечка никога не забравя. И никога не прощава. \r\n\r\n Поляците не поканиха Путин във Варшава за \r\n80-годишнината от началото на Голямата Война, защото Русия не ги освободила, а заробила – обаче германският президент беше най-почитаният гост. \r\nИ ето го наказанието: руснаците извадиха документ, който разкрива един от най-скверните епизоди от предвоенна Европа. \r\nПрез 1938 година Хитлер обсъжда с полския външен министър и полския посланик в Берлин Липски идеята си да засели евреите в Африка. \r\nИ тогава Липски изцвилва: „Ако вие направите това, ние ще ви издигнем великолепен паметник във Варшава!“ \r\n\r\n Впрочем, някои изследователи оповестиха, че поляците са ликвидирали сами повече евреи в Полша – повече от германците. \r\nПрипомнено беше и варварското изпепеляване на еврейски селища, заедно с жителите им – най-известен е погромът в Йедвабне, но се споменават поне още 23 населени места /по информация на Дойче веле/. \r\n\r\n И настъпи весела суматоха. \r\nПолският премиер направи специално изявление – постна пропаганда, нищо повече, колкото да предизвика руснаците да извадят нови срамни документи за полско-германската колаборация. \r\nЕвреите се изпокараха и пр. \r\n\r\n Руснаците всеки момент могат да свалят гащите на всеки – да не говорим за банковите сметки, понеже открай време швейцарските банкери са руски агенти. \r\nРазобличаването на Липски е мощен токат/юмрук в лицето на полските тарикати. Това е една от бомбите на 2019 година, това е и възмездието, макар и дребно, за смъртта на милиони руски войни, чиито паметници днес сополите омърсяват. \r\n\r\n За всички, които ще пишат учебници по история, този епизод е съвършено поучителен. Да не бързат да дращят измислици с потните си пръстчета, да не омърсяват Историята заради гладните си душички. \r\nТя не може безкрайно да се оварварява с измислици. \r\n\r\n Все си представям едно руско момче, привикано от някое затънтено селце и преминало през чудовищните изпитания на Войната – как умира някъде в Полша, и все не може да разбере, какво, по дяволите, прави там, защо трябва да умре заради кефа на един маниак – на когото поляк иска да вдигнат паметник. \r\nПредставяте ли си потресението на това войниче в предсмъртните му мигове… \r\nА след години някакви мизерници ще го набедят за агресор. \r\n\r\n \r\n\r\n   \r\n \n\t\t\t\t\t\t", "date": "2020.01.07", "title": "Кеворк Кеворкян: Путин е крайно въздържан човек"}
{"url": "http://www.bnews.bg/article/265138-strahoten_start_na_balgarskite_voleybolisti", "text": "\n Волейболните ни национали записаха мечтан старт в последната битка за олимпийска квота за Токио 2020. \r\n\r\n „Лъвовете“ надиграха Франция с 3:2 (25:23; 17:25; 25:22, 19:25; 15:8) в първия си мач от Група В на европейската олимпийска квалификация в Берлин. \r\n\r\n Тя е последен шанс на отборите да се класират за Олимпиадата в японската столица през лятото. \r\n \n\t\t\t\t\t\t", "date": "2020.01.07", "title": "Страхотен старт на българските волейболисти"}
{"url": "http://www.bnews.bg/article/265150-germaniya_izteglya_chast_ot_voyskite_si_ot_irak", "text": "\n Германия обяви, че ще изтегли част от разположените си в Ирак войници и ще ги предислоцира в Йордания и Кувейт заради напрежението в региона, предаде Франс прес. \r\n\r\n Германският контингент в Багдад и Таджи северно от иракската столица е с численост около 30 души. Той ще бъде временно намален и част от войниците ще бъдат прехвърлени в Кувейт и Йордания. \r\n\r\n Преговорите с иракското правителство за продължаване на мисията за обучаване на иракските военни ще продължат. \r\n\r\n Германия има общо 120 войници в Ирак, но повечето от тях не са базирани в Таджи и Багдад. Войниците, разположени там, бързо ще бъдат преместени в Кувейт и ще бъдат върнати, ако обучението се възобнови.  \r\n\r\n Германия вече нареди на войниците в Таджи и Багдад да не излизат извън базите си след убийството на генерал Касем Сулеймани. \r\n \n\t\t\t\t\t\t", "date": "2020.01.07", "title": "Германия изтегля част от войските си от Ирак"}
{"url": "http://www.bnews.bg/article/265139-barekov_porochnata_shema_4_masmediite_sirenite_na_vlastta_vieshti_v_noshtta_za_da_badat_obladani", "text": "\nПорочната схема - 4. Масмедиите - сирените на властта, виещи в нощта, за да бъдат обладани. \r\nАз съм човек от масовите медии. Имам близо 30 години трудов стаж в тях на всички нива. Махнах се в последната възможна секунда преди Титаника на българската демокрация да се счупи на парченца и да потъне завинаги в бездната. Повярвайте ми, няма по-добър бардак от тях, дори в Студентски град. За баджаците в журналистиката всичко е казано от Христо Ботев още преди два века. \r\n\r\nОбвиняват едни и същи за срива на медиите. Бля, бля. Виновни са самите журналисти с тяхното продажно желание да се харесат, да натрупат бързо кинти и да бъдат в “мейнстрийма” със силните на деня. Повечето от тях идват от интелектуалната периферия на страната. Идват с тежък диалект, но с тежката амбиция да изчукат държавата и да ги дават всеки ден по телевизията. \r\n\r\n Между днешните политически и парламентарни репортерки и плеймейтките няма никаква разлика. Вторите си имат почтена тарифа, докато първите шафрантии събират парсата според принадлежността на даден индивид към държавната софра.  \r\n\r\nЕдна бивша плейметка беше ”дълбоко” провинциална репортерка, после плеймейтка, после стана любовница на един мастит женен продуцент, после стана “разследващ” репортер в едно шоу, а днес е безмълвен “гост - коментатор” в друго Шоу - женската говорилня на Гала. Говори ми! Нямат срам.  \r\n\r\nОбаче има стойностни журналисти, които избягаха от тази проституция. И не всички карат такси. Най-добрата разследваща журналистка, с която съм работил някога, беше поканена на среща -разговор с Цв Цв в кабинета му в МВР през 2011.  \r\n\r\nПосле тя ми разказа потресена как като влязла в тежката обител, министърът станал прав, разкопчал колана си, дръпнал ципа и си свалил панталоните, които се свлекли на глезените. Цв Цв застанал с разтворени космати крака по бели боксерски и със смъкнати гащи.  \r\n\r\nОбаче още бил с вратовръзка. Очаквал да му духат, но не го огряло. Този път. В ‘еб-ане-то” между медии и властта нямаше сигурно да има нищо лошо, ако всички от двете страни бяха прочели повечко книги. Ама те общо са прочели две. Всъщност вината за големия провал е на продажните собственици на медии.  \r\n\r\nТе докараха със слугинажа си и с некадърното управление медиите си до пълен фалит и сами паднаха в устата на вълка. А получиха всичко наготово от политиците.  \r\n\r\nЛицензи за радио и тв честоти от Софиянски и Костов, марките на вестници, печатници, сгради чрез престъпната приватизация и РМД. Лакомията, накадърността, слугинският манталитет от времето на байтошо и пиянството си казаха думата.  \r\n\r\nПиянството не на един народ, а на едни самозабравили се баджаци. Всеки олигарх си направи по една медия да го брани от конкуренцията и да рекетира властта. Но и това време мина. Баджак джурналистите не правят армия.  \r\n\r\nТе са предатели по душа. Няма смисъл да ги плашат или да ги бият. Вече не ги и купуват. Масмедиите станаха пристан на долнопробни прокажени проститутки, които вият като сирени в нощта и ранната утрин, за да бъдат брутално обладани от властта.  \n\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t\t \n\t\t\t\t\t", "date": "2020.01.07", "title": "БАРЕКОВ: Порочната схема - 4. Масмедиите - сирените на властта, виещи в нощта, за да бъдат обладани."}
{"url": "http://www.bnews.bg/article/265141-gloriya_predstavya_knigata_si_v_bulgaria_mall", "text": "\n Примата на фолка Глория ще направи официално представяне на биографичната си книга „До последната усмивка“ в София. \r\n\r\n Срещата ще се случи в Bulgaria Mall, на 10-ти януари от 18:00ч. Всички фенове на изпълнителката ще имат възможност да си закупят книгата, както и да получат лично автограф от нея. В книгата Глория е разказала най-интересните неща от своя личен и професионален път, някои от които споделя за пръв път пред широката публика. \r\n\r\n Още с появата си, изданието предизвика истински фурор и феновете пожелаха и официално представяне на мемоарите на обичаната изпълнителка. То ще бъде факт на 10 януари. \r\n \n\t\t\t\t\t\t", "date": "2020.01.07", "title": "Глория представя книгата си в Bulgaria Mall "}
{"url": "http://www.bnews.bg/article/265148-spetsprokuraturata_se_samosezira_za_potentsialna_vodna_kriza_v_botevgrad", "text": "\n Специализираната прокуратура се самосезира по повод публикации в електронни и печатни медии в периода 28-30 декември 2019 г., основани на изявления на кмета на Ботевград Иван Гавалюгов за потенциална скорошна водна криза в града. \r\n\r\n Според изложените в публикациите данни при сегашните налични количества вода от полезния обем на язовир \"Бебреш\" (основен водоизточник на Ботевград), притока и оттока, вода за питейно-битово снабдяване на града ще има за още около 6 седмици. Останалите налични водоизточници не могат да задоволят нуждите на ботевградчани. \r\n\r\n Според кмета Иван Гавалюгов причина за потенциалната водна криза в града е не само остарялата ВиК мрежа, но и действащата от 2014 г. частна ВЕЦ „Бебреш“, собственоност на дружеството „Агрохолд“ с управител бившия кмет на Правец Васил Златев. \r\n\r\n Според цитираните думи на кмета на Ботевград тази централа „работи извън обхвата на своето разрешително“. С разпореждане на прокурор от Специализираната прокуратура е възложена проверка на ДАНС по изнесентите в публикацията данни. \r\n\r\n Дадени са конкретни указания за работата по установяване на изнесените в публикацията обстоятелства, включително: \r\n\r\n -да се изясни как, от кога и при какви обстоятелства работи частната ВЕЦ, описана в публикациите, като се приложат и съответните документи; \r\n-да се изискат съответните справки за обстоятелствата, касаещи намаленото количество вода в язовир \"Бебреш\", както и за това какви мерки са били предприети за решаване на проблема с недостига; \r\n-да се изясни дали действително за гражданите на община Ботевград има опасност от режим на вода за питейно-битови нужди, от кога и по какви причини; \r\n- да се изискат експертни справки с данни за количеството на водата в язовир \"Бебреш\", в която да се посочи какъв е очакваният прогнозен период, за който тя ще бъде достатъчна. \r\n\r\n Следва да бъде изяснено има ли други източници на вода за питейно-битови нужди в общината. \r\n \n\t\t\t\t\t\t", "date": "2020.01.07", "title": "Спецпрокуратурата се самосезира за потенциална водна криза в Ботевград"}
{"url": "http://www.bnews.bg/article/265151-barekov_dade_piyaniya_dzhambazki_na_glavniya_prokuror_dokument", "text": "\n Бившият евродепутат Николай Бареков подаде сигнал до главна прокуратура. Поводът този път е заловеният да шофира в нетрезво състояния Ангел Джамбазки, В документа се посочват съмнения за наличие на злоупотреба с влияние и манипулиране на кръвна проба за наличие на алкохол с цел прикриване  на престъпление, извършено от лицето, което към настоящия момент е член на Европейския парламент. \r\n\r\n Бареков смята, че има основателни съмнения и за това, че не са спазени изискванията на Наредба № 1 от 19 юли 2017 г. за реда за установяване употребата на алкохол. \"Според същата кръвната проба за наличие на алкохол в кръвта на евродепутата Ангел Джамбазки е следвало да бъде дадена в ЦСМП- Самоков в рамките на 45 минути след извършване на проверката, но според наши източници нито на 07.12.2019 г., нито на 08.12.2019 г. в регистрите на ЦСМП няма регистриран такъв случай\", се казва в сигнала като се подчертава, че съмнения за злоупотреба с влияние и опит за прикриване на случая създава и фактът, че и от РУП-Самоков мълчат по този случай. \r\n\r\n В документа се упоменава още, че според депутат от партия АТАКА Ангел Джамбазки  в нарушение на Наредба № 1 от 19 юли 2017 г. е дал кръвна проба за наличие на алкохол в кръвта във Военно медицинска академия /ВМА/. Важно е тук да се отбележи, че  публично известен факт е, че лечебното заведение е подчинено на Красимир Каракачанов, който освен съпартиец на лицето Ангел Джамбазки е и вицепремиер и министър на отбраната, което създава основателно съмнения за явна злоупотреба с влияние и опит за прикриване на престъпления, извършено от представител на властта.  \r\n\r\n След като изнася всички факти и обстоятелства около случката с настоящия евродепутат Бареков настоява да бъде извършена проверка от главна прокуратура, която да де отговори на следните въпроси: \r\n\r\n 1. Кога, къде точно и в колко часа е спряно на 07.12.2019г. лицето Ангел Джамбазки да управлява МПС с алкохол в кръвта? \r\n\r\n 2. Какви стойности е отчело техническото средство (дрегер)? \r\n\r\n 3. Къде и в колко часа Ангел Джамбазки е дал кръвна проба, която е с много по-ниски стойности? \r\n\r\n 4. Какъв е статистическият процент на разминаване между резултатите, отчетени от техническо средство /дрегер/  и тези, отчетени при взимане на кръвна проба? \r\n\r\n 5. Имало ли е намеса от страна на вицепремиера Красимир Каракачанов за прикриване на факти и обстоятелства за извършено престъпление? \r\n\r\n 6. Защо МВР крие пет дни скандалната информация от обществото, като включително не се публикуват бюлетините на 7 и 8 декември 2019 г.? \r\n\r\n   \r\n \n\t\t\t\t\t\t", "date": "2020.01.07", "title": "Бареков даде пияния Джамбазки на главния прокурор (ДОКУМЕНТ)"}
{"url": "http://www.bnews.bg/article/265137-ivanovden_e", "text": "\n На 7 януари отбелязваме големия празник Ивановден, на който повече от 350 000 души у нас честват имен ден. Всички, които носят имената Иван, Ивана, Иванкa, Иванинa, Ванина, Bаня, Ваньо, Йоан, Йоанa, Калоян, Ивайло, Ивайла, Иво, Ивона, Жан, Жанa, Яна, Йовкo, Йовка днес имат празник. \r\nНа този ден българската православна църква почита паметта на свети Йоан Кръстител. който кръщава Исус Христос в река Йордан. Свети Йоан Кръстител е наричан още Предтеча, защото предрича идването на Христос на земята и е подготвял пътя на Месията с проповедите си. \r\nЙоан се ражда половин година преди Исус Христос, като според Евангелието той се е прочул като проповедник в Юдея и Галилея. Той започнал да проповядва, след като навършил 30 години. В неговите словесни проповеди казвал на хората, че Бог го е изпратил на земята, за да подготви пътя за идването на Христос. С думите си отправял послание към хората да се покаят за греховете си и да отворят душите си за Бога. Йоан кръщавал покаялите се с вода, което се превърнало в символ на пречистване. \r\nЙоан Кръстител умира едва на 34 години, като е обезглавен по заповед на цар Ирод Антипа. Поради своя светъл житейски път, духовната си чистота и благ характер, както и мъченическата му смърт, се явяват причините житията и библейските разкази да говорят за него като за ангел, не толкова като за човек. \r\nБългарската народна традиция също свързва обредите и обичаите на Ивановден с очистителната сила на осветената предния ден вода. На Йордановден (6 януари) се извършва освещаването на водата като ритуал за пречистване, здраве и щастлив живот. \r\nСпоред народните обичаи на 7 януари следва кумовете или деверът да “къпят”, поръсвайки младоженците с вода пред всички. Важно е да знае, че този обичай се прави на младоженците, които са сключили брак в последната една година. Традицията повелява младото семейство да посрещне гостите си и да занесе на кума кравай, месо и вино. \r\nДруг народен обичай повелява да се къпят булките и младоженците, които са се оженили през зимата преди Ивановден, всички сгодени моми и ергени и всички именици. \r\nПразничната трапеза на Ивановден трябва да включва: варено жито, фасул, баница, ошав, кървавица, печена луканка, свински ребра със зеле. \r\nЧестит празник на всички именици! \r\n \n\t\t\t\t\t\t", "date": "2020.01.07", "title": "Ивановден е!"}
