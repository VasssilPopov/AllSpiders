{"url": "http://www.bnews.bg/article/256217-alfonso_kuaron_e_nay_dobriyat_rezhisyor", "text": "\n \r\nАлфонсо Куарон бе обявен за най-добър режисьор от Гилдията на режисьорите за своя полуавтобиографичен филм \"Рома\", като по този начин циментира статуса си на фаворит преди церемонията за Оскарите, предаде Ройтерс. \r\n  \r\nНа една от последните холивудски церемонии преди връчването на наградите Оскар на 24 февруари, Гилдията на режисьорите присъди топ отличието си на мексиканеца Куарон за събралия ласкави отзиви от критиката негов филм \"Рома\". \r\n\r\n \r\nНаградата на Гилдията на режисьорите е индикация за вероятността да се спечели Оскар. От 1948 година насам всички освен седем от носителите на отличието впоследствие са спечелили престижната статуетка за най-добър режисьор. \r\n  \r\nВ редица случаи лентите, които са били отличени, впоследствие са спечелили Оскар за най-добър филм. \"Рома\" е с 10 номинации за награди Оскар, включително за най-добър режисьор и най-добър филм. \r\n\r\n Церемонията по раздаване на наградите на Гилдията на режисьорите бе поредното разочарование за Брадли Купър - актьорът, влязъл в обувките на режисьор на \"Роди се звезда\". Купър направи режисьорския си дебют с филма, в който освен това играе главната мъжка роля, но загуби надпреварата за отличията за най-добър филм и за първи игрален филм на режисьор. \r\n  \r\nНаградата за първи игрален филм на режисьор бе присъдена на Бо Бърнам за \"Осми клас\". \r\n  \r\n\"Роди се звезда\" получи много номинации, включително 8 за Оскар, но значимо отличие досега не е спечелено нито от Брадли Купър, нито от Лейди Гага, която изпълнява главна роля във филма. \r\n\r\n Кадър от „Роди се звезда“ Alexandra Films\"Рома\" и \"Фаворитката\", който също е с 10 номинации за Оскар, не бяха отличени с награди на Гилдията на филмовите актьори миналия месец. \r\n  \r\nТоп отличието на Гилдията на продуцентите пък бе присъдено на \"Зелената книга\". \r\n \n\t\t\t\t\t\t", "date": "2019.02.04", "title": "Алфонсо Куарон е най-добрият режисьор"}
{"url": "http://www.bnews.bg/article/256216-zatvor_za_laborantite_podmenyali_alkoholni_probi", "text": "\n Йорданка Димитрова и Вълко Захариев получиха ефективни присъди от Пловдивския окръжен съд, след като бяха обвинени, че срещу подкупи от 500 до 1000 лв. са подменяли алкохолни проби на пияни шофьори. Престъплението е извършвано в специализирана химическа лаборатория в Пловдив. Това съобщиха за Dir.bg от съда. \r\n\r\n Обвинение беше повдигнато на шефката на лабораторията в УМБАЛ \"Пловдив\" Йорданка Димитрова. Според прокуратурата тя заедно със съучастник е подменяла пробите на хванати да карат пияни шофьори срещу рушвети. Престъпленията били извършени от юни до септември 2017 г. Били са подменени пробите шофьори, заловени в нарушение в Раковски, в с. Мокрище, на територията на община Септември, в Хасково, Чепеларе, Асеновград, с. Крумово и Пловдив. \r\n\r\n Завеждащата лабораторията съставяла фалшиви протоколи за кръвните проби, а парите прибирал посредник. \r\n\r\n Днес Окръжен съд - Пловдив осъди подсъдимата Йорданка Димитрова на три години лишаване от свобода и глоба в размер на 5000 лева, а подсъдимият Вълко Захариев на две години и шест месеца лишаване от свобода и глоба в размер на 4000 лева. \r\n\r\n \"Подсъдимите ще следва да изтърпят наложените наказания ефективно, като за подсъдимата Йорданка Д. е определен първоначален общ режим, а за подсъдимия Вълко З. първоначален строг режим\", пише в решението на съда. \r\n\r\n Освен това подсъдимата Йорданка Димитрова е лишена от правото да заема длъжността ръководител на \"Специализирана химическа лаборатория\" за срок от четири години. Тя е осъдена и да заплати сумата в размер на 4400 лева, представляващи равностойността на неправомерно получените парични средства. \r\n\r\n Присъдата не е окончателна и подлежи на протест и обжалване в 15-дневен срок пред Пловдивския апелативен съд. \r\n \n\t\t\t\t\t\t", "date": "2019.02.04", "title": "Затвор за лаборантите, подменяли алкохолни проби"}
{"url": "http://www.bnews.bg/article/256215-ledat_na_himalaite_shte_se_raztopi_do_kraya_na_veka", "text": "\n Поне една трета от леда в Хималаите и Хиндукуш ще се разтопи този век от повишаването на температурата, което ще разстрои реките, а те са жизненоважни за земеделската реколта от Китай до Индия, предаде Ройтерс. \r\n\r\n \"Това ще е нечувана климатична криза\", каза ръководителят на научния екип Филипъс Уестър от Международния център за интегрирано планинско развитие (МЦИПР). \r\n\r\n  \"Глобалното затопляне е на път да превърне покритите с лед планински върхове на Хиндукуш - верига, простираща се в осем страни, в оголени скалисти чукари за по-малко от столетие\", каза Уестър. \r\n  \r\nВ изготвянето на доклада са участвали 210 автори. Те твърдят, че повече от една трета от леда в района ще се стопи до 2100 г., дори отделните държави да приложат мерките за ограничаване на глобалното затопляне съгласно Парижкото споразумение за климата от 2015 г. \r\n\r\n Ако правителствата не вземат мерки за ограничаване на парниковите газове, две трети от хималайския лед ще изчезнат през нашия век. \r\n\r\n \"За мен това е най-обезпокоителното\", каза Уестър преди представянето на доклада в Катманду. \r\n\r\n От седемдесетте години на ХХ век ледниците на повечето места в района са изтънели и намалели по площ. Ако целият лед в Хиндукуш се разтопи, нивото на океана ще се повиши с 1,5 м, каза Еклабия Шарма - заместник-директор на МЦИПР. \r\n  \r\nПланинската верига Хиндукуш се простира на 3500 км в Афганистан, Пакистан, Индия, Непал, Китай, Бутан, Мианма и Бангладеш. \r\n  \r\nВ доклада се казва, че разтопяването на ледниците в Хиндукуш ще засегне реки като Яндзъ, Меконг, Инд и Ганг, а земеделието по бреговете на тези реки през сухия сезон зависи от топенето на леда. Около 250 милиона души обитават планините от веригата Хиндукуш, а по долините на реките живеят още 1,65 милиарда души. \r\n\r\n Изменението в дебита на тези реки ще засегне и производството на електроенергия от водните електроцентрали, ще предизвика повече ерозия и свлачища. \r\n  \r\nЧесто се счита, че глобалното затопляне и покачването на нивото на океана застрашават най-много населението на малките островни държави. \r\n  \r\n\"Не само хората по островите са заплашени\", каза Дашо Ринзин Дорджи - член на управителния съвет на МЦИПР. Той добави, че населението в планинските райони също е изключително уязвимо като обитаващо \"климатични горещи точки\". \r\n \n\t\t\t\t\t\t", "date": "2019.02.04", "title": "Ледът на Хималаите ще се разтопи до края на века"}
{"url": "http://www.bnews.bg/article/256208-preslava_razvya_novite_si_kragli_bombi_goreshta_snimka", "text": "\n Чалгарката се изфука с модерните си бомби на едно от последните си участия в столична чалготека. Неприсъщо за нея, Преслава се появи с безкрайно дълбоко деколте, от което палаво надничаше гигантският й бюст. Мъжете като хипнотизирани не отделяха поглед от циците й, които аха да изскочат от палавата рокля. \r\n\r\n Мигновено направо впечатление, че гърдите на чалгарката са идеално кръгли, което намеква за хирургическа интервенция. \"Преслава вероятно си е направила повдигане, тъй като след раждането е логично бюстът да увисне. Тя си е надарена, така че повдигането създава ефект, че има силикон, а реално е естественият бюст, който изглежда перфектно\", коментираха естетични експерти. \r\n\r\n Снимка и още по темата вижте \r\n \n\t\t\t\t\t\t", "date": "2019.02.04", "title": "Преслава развя новите си кръгли бомби (Гореща снимка)"}
{"url": "http://www.bnews.bg/article/256199-ruslan_maynov_proplaka_ot_falshivi_profili_v_sotsialnite_mrezhi", "text": "\n Комикът Руслан Мъйнов стана поредната жертва на фалшиви профили в социалните мрежи. „Здравейте, приятели, напоследък са ме клонирали в 10-ки фалшиви профили, моля ви да блокирате и докладвате всички други профили освен този, който е официалната ми страница. \r\n\r\n Само в тази страница можете да сте сигурни, че съобщенията ви стигат до мен и всички постове са от мое име“, пише актьорът и певец, писа „Телеграф“. \r\n \n\t\t\t\t\t\t", "date": "2019.02.04", "title": "Руслан Мъйнов проплака от фалшиви профили в социалните мрежи"}
{"url": "http://www.bnews.bg/article/256214-dvoyniyat_arshin_na_prokuraturata_sluchayat_s_deteto_na_moskovski_i_padnaloto_prez_parapeta_vav_varna", "text": "\n Варненска районна прокуратура във връзка с падналото 3 годишно дете през парапета на варненска болница и в последствие починало: \r\n\r\n „Започнатото досъдебно производство е престъпление по чл. 182 ал. 1 от НК - родител е оставил малолетното си дете, намиращо се под родителски грижи, без надзор и достатъчно грижи и с това е създал опасност за неговото физическо развитие.“ \r\n\r\n Сега си припомнете смъртта на детето на министър Ивайло Московски преди една година и всички напъни да не бъде образувано досъдебно срещу него, както и измъкването му от правосъдие, благодарение на прокуратурата, както и финалния акорд на прокурор Варадинова, която отсече, че Московски нямало как да знае как се кара моторна шейна и последиците от това. \r\n\r\n Това не е прокуратура, а бакалия. \r\n\r\n И израза „двоен аршин“ е изключително слаб. \r\n\r\n Това е прокуратура, която закриля престъпниците, когато са близки до Борисов и компания. И от десет кладенци вода вади, за да ги измъкне. \r\n\r\n Когато обаче си „мучо“,  или „неправилен“, може и Ал Кайда да те изкара. Стига да е угодно на същата тая властова компания, която пази като очите си. \r\n\r\n Afera.bg \r\n \n\t\t\t\t\t\t", "date": "2019.02.04", "title": "Двойният аршин на прокуратурата: Случаят с детето на Московски и падналото през парапета във Варна!"}
{"url": "http://www.bnews.bg/article/256211-petkanovi_pribraha_malkiya_gabriel_u_doma", "text": "\n Александра Петканова и първородният й син Габриел бяха изписани от болницата. \r\n\r\n Таткото Даниел Петканов ги прибра у дома. Той публикува в Инстаграм кадри от изписването. По-рано той сподели с феновете си, че е можел да вижда сина си само на снимки заради забраната за посещения по време на грипната епидемия. \r\n\r\n В сряда водещият Даниел Петканов пусна видео в Инстаграм, с което показа, че той и съпругата му Алекс са в болницата и раждането на първото им дете е започнало. \r\n\r\n \"Не знам дали изглеждам нелепо, но това няма никакво значение. Започва се!\", каза Даниел, нахлупил медицинска шапка. \r\n\r\n Малко преди 9 часа в четвъртък Александра обяви раждането на сина си и името му. Момченцето е кръстено Габриел. \r\n \n\t\t\t\t\t\t", "date": "2019.02.04", "title": " Петканови прибраха малкия Габриел у домa"}
{"url": "http://www.bnews.bg/article/256218-tramp_se_zavartya_na_180_gradusa_amerikanskite_voyski_ostavat_v_siriya", "text": "\n Доналд Тръмп изненадващо обяви, че част от американските военни в Сирия ще останат там, за да оказват защита на Израел и за сдържане на Иран. Това американският президент каза в интервю пред телевизия CBS. \r\n\r\n \"Ние трябва да бъдем там, имаме намерение да останем. Длъжни сме да защитим Израел\", заяви той. \r\n\r\n Според него, Вашингтон има ангажименти и не трябва да се отказват от тях. Тръмп не пропусна да отбележи, че САЩ защитават световния мир и харчат за това много средства, повече, отколкото всяка друга страна в историята. \r\n\r\n Президентът на САЩ разказа също така, че от военната база в Ирак ще се води наблюдение за поведението на Иран, защото тази държава е проблем за световния мир. \r\n\r\n През декември 2018 година Доналд Тръмп обяви оттеглянето на американският военен контингент от Сирия, защото \"Ислямска държава е окончателно победена\". Две хиляди американски военни трябваше да напуснат страната за два-три месеца. Сега обаче не е ясно колко от тях ще останат на позициите си. \r\n\r\n Израел иска оттеглянето на проирански отряди и ирански части от Сирия,защото ги смята за непосредствена заплаха за територията си. Той нееднократно атакува ирански бази и дори постави пред Русия искане да помогне за изтеглянето на иранските части, но засега няма успех в тази посока. \r\n \n\t\t\t\t\t\t", "date": "2019.02.04", "title": "Тръмп се завъртя на 180 градуса - американските войски остават в Сирия!"}
{"url": "http://www.bnews.bg/article/256219-prezidentat_rumen_radev_prizova_da_ne_podkrepyame_evropeyskata_pozitsiya_za_venetsuela", "text": "\n Президентът Румен Радев призова да не подкрепяме европейската позиция за ситуацията във Венецуела.  \r\n\r\n \"Считам, че България трябва да се въздържи от подкрепа на предложената европейска позиция\", обяви той в изявление, цитирано от \"Фокус\", след като редица европейски държави днес признаха опозиционера Хуан Гуайдо за временен президент. \r\n\r\n България все още не е обявила официалната си позиция по въпроса.  \r\n\r\n \"Събитията във Венецуела будят тревога и безпокойство. Съществува реален риск от ескалация и насилие. В тези условия критично важно е да се съхрани диалогът между управляващите и опозицията в името на политически процес, който да доведе до мирно решение за бъдещето на страната. Политическата криза може да се реши единствено с организирането на прозрачни избори според конституцията на страната и с международно наблюдение\", посочи Радев, като допълни, че предложената обща европейска позиция няма да доведе до такова решение. \r\n\r\n \"Критиките ми не са подкрепа за една или друга страна в конфликта. Става дума за върховенство на международното право и за твърдото убеждение, че неговото нарушаване няма как да доведе до позитивни резултати. В политически план трябваше да научим урока, че ултиматумите винаги прекъсват каналите за комуникация и блокират възможностите за преговори. Както в много случаи с други държави през последните десетилетия, нараства рискът да бъде провокирано насилие и вътрешен конфликт, които за дълго да дестабилизират държавата и региона и да донесат страдания на народа на Венецуела\", заяви президентът. \r\n \n\t\t\t\t\t\t", "date": "2019.02.04", "title": "Президентът Румен Радев призова да не подкрепяме европейската позиция за Венецуела"}
{"url": "http://www.bnews.bg/article/256209-dzhoni_dep_snima_na_dunava", "text": "\n Холивудската звезда Джони Деп кацна изненадващо на летището в Белград, а до последно визитата му е била пазена в пълна тайна. Актьорът пристигна в Сърбия за снимките на филма \"Минимата\", където играе в главната роля. Шефът на филмовата къща \"Уорк ин прогрес\" Александър Тадич, който е един от продуцентите на лентата, заяви, че Деп ще остане в сръбската столица точно шест седмици. От утре снимките започват, като първата локация на звездата е до река Дунав. \"Ако прояви желание, Джони може да мине границата и да се разходи из България, той ще реши. Ние вече сме говорили с него за това\", сподели Тадич. В новия си филм Джони Деп ще влезе в кожата на прочутия фотограф Юджийн Смит. Той се прочува със серия снимки по време на Втората световна война. Режисьор е Андрю Левитас. За престоя си в Белград актьорът е настанен в луксозния хотел \"Метропол\". \r\n \n\t\t\t\t\t\t", "date": "2019.02.04", "title": "Джони Деп снима на Дунава"}
{"url": "http://www.bnews.bg/article/256204-suzanita_tatuira_tseliya_si_grab", "text": "\n Тийнсензацията Сузанита татуира целия си гръб. Щерката на известния изпълнител Орхан Мурад не спира да скандализира в социалната мрежа. \r\n\r\n Именно там ученичката сподели кадри, на които позира в гръб и само по прашки. Последователите не одобриха новите рисунки по тялото й, подчертавайки, че изглеждат изключително грубо и не подхождат на крехкото й телце, писа „ТелеграФ“. \r\n\r\n „Това е моето тяло и моите решение“, беше се сопнала Сузанита преди време. \r\n \n\t\t\t\t\t\t", "date": "2019.02.04", "title": "Сузанита татуира целия си гръб "}
{"url": "http://www.bnews.bg/article/256203-otide_si_zvezda_v_ski_skokovete", "text": "\n На 55-годишна възраст почина легендата в ски скоковете Мати Никанен. Финландецът е починал тази нощ, съобщиха от Международната федерация по ски (ФИС). \r\n\r\n Причината за смъртта на четирикратния олимпийски шампион все още не е ясна. През лятото на миналата година обаче Никанен обяви, че е болен от диабет. \r\n\r\n Той има четири олимпийски титли от Игрите през 1984 г. в Сараево и 1988 г. в Калгари, а освен това е и сребърен медалист от 1984-а. Мати е и шесткратен световен шампион. До ден днешен той е единственият финландец с паметник приживе. \r\n\r\n На шанцата Мати ще се запомни и с титаничния си сблъсък с Йенс Вайсфлог. Той беляза десетилетието между олимпийските игри в Сараево през 1984 година и тези от Лилехамер 1994 година. Двамата проведоха през 80-те години класически златно-сребърен спор с разменено преимущество. Крайният резултат е в полза на Никанен – 4:3 олимпийски златни медали в полза на финландеца и 5:2 при световните титли. \r\n\r\n Още по време на активната си кариера той започва с пиянските си издънки. През 1986 година срещу него е заведено следствие заради кражба на бира и цигари. По-късно същата година по средата на сезона в северните дисциплини финландецът решава, че ще замине на романтична ваканция в Шри Ланка с тогавашната си съпруга Тина Хасинен. \r\n\r\n В края на 2009 година финландската полиция започна разследване срещу Мати, който бе арестуван заради нападение над съпругата си. Никанен, който има няколко присъди за това, наранил Мерви Тапола в лицето и ръката, след като я нападнал с нож навръх Коледа.  Той е обвинен в опит за убийство, но три дни по-късно е освободен, след като Тапола оттегля жалбата си. \r\n\r\n 46-годишният Никанен бе осъден на четири месеца затвор и през 2006 година за физическо насилие, отново над половинката си. През 2005-а година той получи ефективна присъда от 26 месеца затвор, след като прободе свой приятел с нож в гърба. По-късно обаче Никанен е оправдан. \r\n\r\n След като приключва с кариерата си, Мати многократно се бори с проблемите си с алкохола, като през това време сменя коренноразлични занаяти. Положението му се влошава драстично и през 1994 година той продава всичките си медали. Две години по-рано Никанен започва кариерата като певец и дори издава няколко албума, първият от които е доста успешен в родината му. В края на 90-те години, притиснат от финансови проблеми, работи за секс телефон, както и стриптизьор в бар.  \r\n\r\n През 2012 година Никанен успява да се стабилизира, намира нова приятелка - Сузана, и планира да се ожени за пети път. След като приятелката му го напуска, той отново тръгва надолу, а междувременно здравето му все повече се влошава. \r\n \n\t\t\t\t\t\t", "date": "2019.02.04", "title": "Отиде си звезда в ски скоковете"}
{"url": "http://www.bnews.bg/article/256205-ananiev_obeshta_pari_na_meditsite_v_kozloduy", "text": "\n Общинската болница в Козлодуй ще получи допълнителни средства по Методиката за субсидиране на лечебните заведения по параметрите - ТЕЛК, спешност и труднодостъпност. Приходът на болницата ще бъде и с 16% по-висок по НЗОК. Това заяви здравният министър Кирил Ананиев по време на среща с представители на лечебното заведение в града. \r\n\r\n \"Това свидетелства,  че се предвижда подобряване на финансовото състояние и увеличаване възнагражденията на работещите в лечебното заведение, а не закриването му\", заяви министър Ананиев.  \r\n\r\n Медиците от болницата в Козлодуй излязоха на протест заради ниските си заплати, които са малко над минималната за страната. \r\n\r\n Медиците в Козлодуй протестират срещу ниски заплати от 580 лв. \r\n\r\n Здравното министерство, което не е принципал на болницата, ще окаже съдействие, за да бъдат намерени решения за функционирането ѝ. \r\n\r\n Управителят д-р Олга Николова посочи, че очакванията ѝ са ако мерките проработят, възнагражденията на медиците да бъдат увеличени до края на настоящата година. \r\n\r\n Ананиев коментира, че на общинските болници е бил предложен изготвеният от здравното ведомство механизъм за финансово управление и контрол в лечебните заведения. \r\n\r\n В областните болници, където механизмът е приложен, се наблюдава намаляване на просрочените задължения със средно 30%, което означава, че се работи по-ефективно и по-голям процент от приходите остава за повишаване на заплатите, отбеляза министърът. \r\n \n\t\t\t\t\t\t", "date": "2019.02.04", "title": "Ананиев обеща пари на медиците в Козлодуй"}
{"url": "http://www.bnews.bg/article/256210-opasno_vazmozhno_e_reka_chaya_da_prelee", "text": "\n Частично бедствено положение ще бъде обявено на територията на Община Садово, заради пропадане на подпорна стена на река Чая в землището на село Катуница. Това съобщи кметът на общината Димитър Здравков. \r\n„Има реална опасност от заливане на населеното място, тъй като първите къщи на Катуница се намират на 50-60 метра от пропадането“, заяви Здравков. \r\nПо думите му, опасността идва от евентуалното обилно снеготопене от по-високите планински места в Родопите, което може да доведе до пропадане на по-голяма част от стената на река Чая и последващи от това наводнения на земеделските земи в региона, предаде Дарик. \r\nПроблемът е, че има доста натрупан сняг в Чепеларе и в Пампорово и едно евентуално силно снеготопене може да доведе до по-големи щети, може и да подкопае земеделска земя, обясни кметът на общината. По думите му на 50-60 метра от пропадането на подпорна стена на река Чая в момента се намират първите къщи на село Катуница, тъй че има реална опасност от заливане на населеното място, каза Здравков. \r\n \n\t\t\t\t\t\t", "date": "2019.02.04", "title": "ОПАСНО: Възможно е река Чая да прелее!"}
{"url": "http://www.bnews.bg/article/256200-bivshata_na_fiki_se_nagrabi_s_mitaka", "text": "\n Хванаха в страстна целувка певицата Джулия и актьора Кристиян Кирилов, познат като Митака от сериала „София ден и нощ“. За по-близките отношения помежду им се заговори в края на 2018 година, едва сега обаче двамата афишират връзката си, писа „ТелеграФ“. \r\n\r\n „Да, заедно сме и всичко върви добре“, похвалила се изпълнителката, която мнозина познават и като експоловинката на Фики Стораро. „От всички луксозни неща предпочитам спокойствието, споделено с топлината на любимия човек“, споделила брюнетката. \r\n \n\t\t\t\t\t\t", "date": "2019.02.04", "title": "Бившата на Фики се награби с Митака"}
{"url": "http://www.bnews.bg/article/256212-kak_se_zatriva_biznes_wc_eks_ministara_slaga_raka_i_na_nargiletata", "text": "\n Валери Сименов не може да си намери място, след като отпадна от министерския пост, но това не му пречи да се меси навсякъде, с цялата наглост, на която е способен. \r\n\r\n След като \"пребори\" шума по морето, бившето тоалетно вице внася промяна в Закона за здравето, с който се предлага пълна забрана за използване на наргилета, наричани \"водна лула\", в закрити обществени места. \r\n\r\n Предложението е подписано от депутати от НФСБ начело с лидера им Валери Симеонов, както и от ВМРО, но няма подписани народни представители от \"Атака\". \r\n\r\n С проекта се цели забраната на продажба на продукти за \"водна лула\", които не съдържат тютюн, и приравняване с режима за забрана на тютюнопушенето. С поправка в Закона за закрила на детето се предлага забрана за продаването им на деца. Глобите за пушене на цигари в закрити обществени помещения да важат и за наргилетата, се предлага в текстовете на проектозакона. Това ще засегне най-вече т.нар. шиша барове, в които се предлага пушене на наргиле, което е особено популярно сред подрастващите. \r\n\r\n \"Вредите върху здравето при пушене на наргиле са свързани с увреждане на дихателната система, сърдечносъдовата система, зъбната кухина и зъбите. Хроничните пушачи на наргиле развиват по-често хроничина обструктивна белодробна болест (ХОББ) и периодонтит (възпаление на венците с опадане на зъбите). Вдишването на въглероден оксид води до припадъци при някои пушачи поради острата интоксикация – намаляване на преноса на кислород от кръвта в клетките. Това води и до повишено кръвно налягане и увеличаване обема на сърцето\", пише в мотивите към проекта за промени. \r\n\r\n Симеонов удря по заведенията и пушачите, които ползват наргилетата като заместител на цигарите в местаат, където пушенето е забранено. \r\n\r\n Законопроектът му се появява  половин година след като Народното събрание отказа на НФСБ смекчаване на тоталната забрана за тютюн на обществени места. Валери Симеонов и партията му настояваха за затягане на контрола при нарушения, но и до вариант собствениците на заведения да могат да обособяват част от помещенията си за клиенти пушачи. \r\n\r\n Симеонов много добре знае, че това е бизнес, който се практикува от почти всяко заведение.  \r\n\r\n Да не забравяме, че благодарение на неговото тръшкане и заплаха да скочи от Бургаския мост с релса на врата, ако не се обжалва пред съда решението  за Пирин, правителството обжалва. \r\n\r\n Съдът отново отмени решението на кабинета, а Симеонов обвини магистратите, че са решавали под натиск. \r\n\r\n По същия начин се тръшка близо месец,  без да се извини на майките на деца с увреждания, за да държи  под напрежение цялата коалиция и кабинета, да извива ръцете на премиера, който не посмя дума да му каже, нито пък да му поиска оставката. \r\n \n\t\t\t\t\t\t", "date": "2019.02.04", "title": "Как се затрива бизнес: WC екс министъра слага ръка и на наргилетата!"}
{"url": "http://www.bnews.bg/article/256189-malak_toshko_pak_pie_sled_3_godini_vazdarzhanie", "text": "\n Черната овца на клана Живкови - Тодор Славков, отново е загърбил обета си за въздържание, който даде. След като цели 3 години не близваше нито капка алкохол, сега Малък Тошко отново си сръбва порядъчно. Миналата седмица папараците на \"Уикенд\" забелязаха Славков на погребението на футболната легенда Иван Вуцов, който бе близък приятел на баща му. Малък Тошко бе във видимо махмурлийски вид, което направи впечатление на всички присъстващи. \r\n\r\n На 21 януари наследникът на фамилия Живкови бе сред първите пристигнали за поклонението във фоайето на стадион „Васил Левски”. Сребристият джип „Ауди” на известния бохем бе управляван от неговия верен приятел и началник – боса на „Локомотив” /Пд/ Христо Крушарски. От години Малък Тошко му помага във фирма за борба с градушките. \r\nВероятно, за да потуши мъката, внукът на Тато бе ударил 1-2 питиета и изглеждаше махмурлия заради ранния час на поклонението – 10 ч. Подпухнал, брадясал и силно побелял и остарял, Малък Тошко изглеждаше досущ като някой бараба. Още със слизането си от всъдехода, той побърза да сложи тъмните слънчеви очила. С 6 червени карамфила в ръка, Славков хлътна във фоайето, за да си вземе последно сбогом с Вуцата. Десетина минути по-късно Малък Тошко излезе и се метна обратно в джипа, а Крушарски го откара обратно към дома му в Бояна. \r\n\r\n Насколо известният хедонист и бонвиван се завърна от екзотично пътешествие в Южна Америка. Тодор решил да посрещне Новата година на топло в Бразилия, а след това се спасил от януарските студове като обикалял 2 седмици местните забележителности. Внукът на Тато посетил прочутите водопади водопадите Игуасу (Голяма вода) и се щракнал за спомен, издокаран в бял дъждобран.   \r\n \n\t\t\t\t\t\t", "date": "2019.02.04", "title": "Малък Тошко пак пие след 3 години въздържание"}
{"url": "http://www.bnews.bg/article/256202-razbiha_nova_grupa_za_targoviya_s_orazhie", "text": "\n Задържана е организирана престъпна група, която се е занимавала с незаконна търговия на огнестрелни оръжия. \r\n\r\n При операцията са задържани 5 броя пушки, 16 пистолета, една карабина, 1000 патрона и пълнителя при претърсването на 9 адреса. Във всеки един от имотите са открити незаконни оръжия. \r\n\r\n Групата е търгувала автомати \"Калашников\" на стойност 3000 лв., пистолетът \"Макаров\" - 1000 лв., а патроните са се продавали по 1,50 лв. \r\n\r\n Групата е действала на територията на София, Козлодуй, Враца, но и в по-малки населени места от средата на 2017 година до 30 януари 2019, когато е била проведена специализираната операция, разкри и.ф. ръководителят на Спецпрокуратурата Димитър Петров. \r\n\r\n Разследването е продължило повече от 6 месеца, при положение, че досъдебното производство е образувано в средата на миналата година. \r\n\r\n \"Има данни за доста хора, които имат желания да закупят незаконно огнестрелно оръжие\", призна Петров. \r\n\r\n Групата не е действала самоцелно и самостоятелно, а всеки един от тях си е имал своята дейност, която трябвало да извърши. Участвали са общо 7 българи с ясно изразен лидер, който е в ареста заедно с още двама от групата. \r\n\r\n Бандата е била строго йерархична и всеки в нея е имал точно определени задачи. \r\n\r\n Един е с мярка за неотклонение \"домашен арест\" и още един с мярка за неотклонение \"парична гаранция\". \r\n\r\n Четирима от задържаните са криминално проявени, 3 от тях са осъждани. Един от групата е извършил престъпление в изпитателния срок. \r\n\r\n Тепърва трябва да стане ясно дали ще бъдат повдигнати други обвинения. \r\n\r\n До момента не е установено дали са се купували незаконни оръжия от чужденци. Групата е изкупувала оръжия, които са деактивирани, възстановявани са и са продавани. \r\n\r\n Директорът на ГДБОП Ивайло Спиридонов посочи, че службите са стигнали до тази група след като разбиха склад за оръжия в края на миналата година в София, съобщи Нюз.бг. \r\n\r\n След разбиването на склада и защото групата не е имала откъде да се \"зарежда\" с оръжия, започват да разпродават панически каквото имат,нарушават правилата и попадат под обсега на контролните органи. \r\n\r\n \"Мислят си, че работят конспиративно поради простата причина, че не са запознати с методите на работа на правоохранителните структури\", похвали се шефът на ГДБОП. \r\n \n\t\t\t\t\t\t", "date": "2019.02.04", "title": "Разбиха нова група за търговия с оръжие"}
{"url": "http://www.bnews.bg/article/256207-elena_yoncheva_ili_ne_znae_ili_umishleno_protaka_vav_vremeto", "text": "\n \r\nЕлена Йончева или не знае или умишлено протака във времето? Така формулират разследващи журналисти действията на депутата от БСП. Днес тя внесе документи, според които обвинява Боил Банов в престъпление. Йончева заяви, че очаква сериозно разследване от ОЛАФ и прокуратурата! \r\n\r\n Потърсихме за коментар разследващия журналист Димитър Байрактаров: \r\n\r\n \r\n\r\n - Добре е направила, но до колкото ми е известно прокуратурата се самосезира и вече извършва проверка. Що се касае до сериозното разследване на ОЛАФ, без да искам да обиждам никого, ясно проличава неопитността и липсата на практика в в сферата на разследащата журналистика. \r\n\r\n \r\n- Моя личен опит е показал, че една проверка от ОЛАФ продължава в порядъка на три години. Тук искам да уточня, че  ОЛАФ не издава присъди. Последствията, които могат да се реализират от тази проверка е всички ние да платим финансовата корекция. Спомням си, че последното мое журналистическо разследване, което изпратих на ОЛАФ бе за злоупотреби за над 5 000000 /пет милиона/ лева. \r\nЗа да бъда безупречен, разследването ми продължи повече от две годи и включваше видеозаписи -  направени по законен път и цялата документация за злоупотребите. \r\n\r\n \r\n- ОЛАФ потвърди всичко! Осъдени няма и до днес, а всички ние платихме злоупотребите под формата на финансова корекция наложена на нарушителя. \r\nА прокуратурата прекрати досъдебното производство срещу неизвестен извършител. Явно само тя не разбра кои са извършителите на кражбата! \r\n\r\n \r\n\r\n - Не го намеквам, а го твърдя! Спомнете си онази римска сентенция \"Хляб и зрелища\", ние поне зрелища имаме в изобилие. Патриотите се измориха да ни представят зрелища и сега предадоха щафетата на БСП. А, народа, народа кучета го яли! На никой не му пука за народа! Просто сме свидетели на фарса как едни партийни милионери, нападат други партийни милионери. \r\n\r\n   \r\n \n\t\t\t\t\t\t", "date": "2019.02.04", "title": "Елена Йончева или не знае, или умишлено протака във времето?"}
{"url": "http://www.bnews.bg/article/256213-sadarzhanieto_s_rech_na_omrazata_se_premahva", "text": "\n Всички онлайн материали у нас, за които е докладвано, че съдържат изказвания и съобщения с реч на омразата, се премахват. Това става ясно от съобщение на Европейската комисия, цитирано от БТА. \r\n\r\n Според данните на ЕК от края на 2017 година досега се отчита ръст от 10% на премахването на незаконните съобщения и изказвания в българското виртуално пространство. Е \r\nКомисията акцентира, че не става въпрос за всички незаконни изказвания, съдържащи реч на омразата например, а само за тези, срещу които е получен сигнал в платформите  \r\n\r\n Освен България само Кипър и Гърция в ЕС са успели досега да премахват изцяло материали, които са докладвани като такива, съдържащи реч на омразата. Значителен ръст се отбелязвал по това отношения и в Хърватия, Холандия, Румъния и Швеция. \r\n\r\n Най-многосигнали за слово на омраза се получават в социалната мрежа Facebook, където и най-често сигнали са подавани от самите потребители. За сравнение, в Instagram едва 1 на 4 сигнала за реч на омразата идвал директно от потребители, а не от проверяващи съдържанието служители. \r\n\r\n Данните сочат, че речта на омразата засяга най-често различните хора и малцинствата. Най-висок е делът на ксенофобските изказвания, както и срещу мигранти - 17%. Изказванията, свързани със сексуалната ориентация на хората, се нареждат на второ място с 15.6%. Срещу мюсюлманите омразните изказвания са 13%. След тях идват изказванията срещу цигани - 12.2%, срещу евреите - 10.1%., а срещу етническия, религиозния, националния произход, расата и африканския произход - около 5-6%. \r\n\r\n ЕК уверява, че 89% от всичкото съдържание, разпространявано по горепосочените канали и за което е подаден сигнал, бива премахвано до 24 часа. \r\n\r\n Припомняме, речта на омразата е нарушения по смисъла на правото на ЕС и приспада към незаконното съдържание онлайн, защото подбужда към насилие и омраза, насочено срещу група хора или член на група, определена на база раса, етнос, цвят на кожата, вяра, произход. \r\n \n\t\t\t\t\t\t", "date": "2019.02.04", "title": "Съдържанието с реч на омразата се премахва"}
{"url": "http://www.bnews.bg/article/256197-nikolas_maduro_iska_pomosht_ot_papata_za_situatsiyata_vav_venetsuela", "text": "\n Николас Мадуро коментира в интервю за SkyTg24, че изпратил писмо до папата да помогне за диалога в страната. Мадуро иска посредничеството на папа Франциск и Европа да не следва Тръмп, сравнявайки го с ръководител на Ку Клукс Клан. \r\n\r\n Венецуела при Мадуро, избран за втори президентски мандат на изборите, считани за нередовни от международни организации, преминава през опустошителна икономическа криза, като 90% от жителите са под прага на бедността, почти 2 милиона венецуелци са емигрирали поради глад или насилие през последните 3 години. \r\n\r\n В същото време Мадуро обяви началото на събиране на подписи срещу американска военна интервенция във Венецуела. \"Призовавам венецуелския народ да се изправи срещу заплахите от използването на военна сила от страна на правителството на САЩ. От следващата сряда подписи ще бъдат събрани в цялата страна, за да бъдат предадени в Белия дом, за да се отхвърлят тези заплахи. Призовавам венецуелският народ да подпише този документ\", коментира Мадуро. \r\n\r\n   \r\n \n\t\t\t\t\t\t", "date": "2019.02.04", "title": "Николас Мадуро иска помощ от папата за ситуацията във Венецуела"}
{"url": "http://www.bnews.bg/article/256193-balgariya_si_ostava_darzhavata_s_nay_niskata_minimalna_zaplata_v_es", "text": "\n България остава държавата от Европейския съюз с най-ниска брутна минимална работна заплата - 286 евро. Това показват  данните на Евростат за януари 2019-а година, където Румъния е с минималната заплата е 446 евро.  \r\n\r\n В 22 от общо 28-те страни членки на Европейския съюз има национални минимални заплати, като разликата между най-ниската и най-високата е близо 7 пъти. България традиционно е на последно място, въпреки че през 2019-а най-ниското възнаграждение беше увеличено от 510 на 560 лева.  \r\n\r\n От Евростат посочват, че в девет държави членки минималните заплати варират между 400 и 600 евро месечно. Всички те са в Източната част на ЕС, например Чехия и Словакия - съответно с 519 и 520 евро. В Южната част минималните заплати в пет държави членки са между 650 и над 1000 евро месечно - Гърция е с 684 евро, както и Испания с 1050. \r\n \n\t\t\t\t\t\t", "date": "2019.02.04", "title": "България си остава държавата с най-ниската минимална заплата в ЕС"}
{"url": "http://www.bnews.bg/article/256206-cherven_kolyo_si_razigra_konya_i_naglasi_protsentite_po_meratsite_na_bsp", "text": "\n БСП е застигнала ГЕРБ и към момента в градовете двете партии са с напълно изравнен електорален потенциал ( 25,5% към 25,8%).  Това твърди в последното си изследване на \"Медиана\" на социолога Кольо Колев.  \r\n\r\n Червената партия му дава пълна свобода и трибуна, за да получи властта и да упрявлава държавата.  \r\n\r\n Преданият й социолог разби всички досегашни проучвания и на останалите си колеги, където навсякъде ГЕРБ води пред БСП, макар и с процент-два преднина. \r\n\r\n Червен Кольо обаче добре е поиграл явно с числата, за да постигне процент преднина за партията, на която е верен -  БСП. \r\n\r\n Според Колев, проучването му е представително за жителите на градовете в страната, анкетирани са 810 души, в двустепенна извадка, в периода 26 януари - 1 февруари, и дори скандалът с Банов не бил повлиял на мнението на анкетираните. \r\n\r\n Не бива и да се пропуска моментът, че проучването не касае евроизборите, които са най-скорошните, които предстоят в страната ни, след което следват местните, а на този етап не се коментира за парламентарни. Въпреки това именно парламентарните избори са обект на дълбокоизследователската дейност на Червен Кольо. \r\n\r\n Кое време обхваща проучването:  \r\n\r\n - речта на Бойко Борисов пред актива на ГЕРБ в София; \r\n\r\n - обвиненията към Елена Йончева за пране на пари;  \r\n\r\n - конгреса на БСП; \r\n\r\n - речта на президента Румен Радев по повод втората му годишнина като президент; \r\n\r\n - Изследването не отчита влиянието на обвиненията срещу Боил Банов \r\n\r\n Данни за електоралните нагласи за евровота няма, резултатите са от въпрос за парламентарните избори сред градското население, въз основа, на която от \"Медиана\", собственост на социолога Кольо Колев, предлагат и прогнозни проценти. \r\n\r\n Според социолога Кольо Колев в градовете данните показват, че ГЕРБ и БСП са с изравнени позиции. Според него към момента на национално ниво на парламентарни избори за БСП биха гласували 24, 8 на сто, а ГЕРБ - 23,6%. \r\n\r\n \"Към момента, може да се очаква относително висока изборна активност за предстоящите избори за европейски парламент (над 40% декларират категорична готовност да гласуват на тях). Характерното е, че това са изключително симпатизанти на ГЕРБ, БСП и ДПС. Електоратът на останалите партии е много слабо мотивиран да гласува. Очевидно е, че тези избори ще бъдат натоварени със символно значение от вътрешнополитически характер – „да накажем ГЕРБ“ срещу „да запазим управлението и да не допуснем комунистите на власт!“. Резултатът ще зависи от възможността на ГЕРБ и БСП да привлекат избиратели извън тясно партийните редици\", коментират от \"Медиана\". \r\n\r\n Преди седмица \"Маркет линкс\" огласи съвсем различни данни. Според агенцията на предстоящия евровот за управляващата партия биха гласували 18,4 на сто от всички избиратели срещу 15,5 на сто за БСП. Преизчислено спрямо гласуващите разликата става още по-голяма - 8,5 на сто (ГЕРБ-29,9% срещу 21,4% за БСП). \r\n \n\t\t\t\t\t\t", "date": "2019.02.04", "title": "Червен Кольо си разигра коня и нагласи процентите по мераците на БСП"}
{"url": "http://www.bnews.bg/article/256191-misis_balgariya_top_of_world_2018_sofiya_paskaleva_koronata_ne_me_promeni_no_mi_pomogna_da_prebroya_istinskite_si_priyateli", "text": "\n София Паскалева, грабна короната „Мисис България Top of World 2018“ на двадесетото юбилейно издание на най-престижния конкурс за омъжени дами през 2018г. Красавицата е омъжена, има две деца – момче и момиче. Занимава се със собствен бизнес. Има салон за красота и туристическа агенция. Завършила е висшето си образование със специалност ‚Българска филология“. В момента учи задочно в Колеж по туризъм в Благоевград.  За първи път след конкурса, София Паскалева разказва как се е променил животът й след победата, за ежедневието, за усмивките и сълзите и разбира се за най-ценното за нея – семейството. \r\n\r\n – Как се промени животът ви, след като спечелихте короната? \r\n\r\n Животът ми не се промени.  Хората, който присъстваха по-често в ежедневието ми, се промениха. За мое огромно съжаление, видях колко са малко истинските приятели, които от сърце се радват на успехите ми.- \r\n\r\n – Как решихте да се  явите на конкурса? \r\n\r\n За мен беше голямо предизвикателство да се кача на сцена, особено в такъв формат – конкурса „Мисис България“. Децата са в основата на всичко, което ми се случва. Бях подтикната от тяхното желание, “Мама да е на конкурс и да спечели корона”, както знаем за всяко детенце, неговата майка е най- добрата и най- красивата. \r\n\r\n – Какво е отношението на вашите близки след победата? \r\n\r\n За всички близки около мен, конкурсът и титлата „Мисис България“,  донесе много емоции и настроение. На конкурса имаше около 50 човека, мой много близки (роднини и приятели) и мога да кажа, че те преживяха голяма част от емоциите, който се случваха с мен на сцената. Радостта беше голяма, и към днешна дата, всички ми се радват за смелостта и дързостта да участвам. \r\n\r\n – А каква беше реакцията на съпруга ви? \r\n\r\n Съпругът  ми е страхотен човек. Много спокоен и позитивен. Имам подкрепата му за всичко, което правя и знам че мога да разчитам на него изцяло. За тези 13 години, които сме семейство, той изгради моята личност, като жена. Той беше опората във всяко мое  начинание и заради неговия перфекционизъм,  аз полагам достатъчно усилия, за да бъда перфектната жена до него. Мисля, че се радва на моя успех, макар и да не си го признава, а това е за да ме насърчи да се боря за още повече успехи.- \r\n\r\n – Как минава денят на „Мисис България“? \r\n\r\n Ставам в 6.15 ч., пия кафе, без което не мога, правя закуски и карам децата на училище. Около 8 отивам да спортувам, след което  заредена емоционално, се захващам за работа. Вечерите са със  семейството ми, обикновено е дълга вечеря с много разговори на кой, как му е минал денят и какво се случва в училище. \r\n\r\n – Какво работите? \r\n\r\n Работя в сферата на красотата и се грижа дамите да изглеждат все по-добре. Имам и туристическа агенция, която пък ми доставя миговете на моите прекрасни изживявания, когато пътувам. \r\n\r\n -Как прекарвате свободното си време? \r\n\r\n Свободно време почти нямам, работя много. Пътуванията  със семейството ми са моята награда, която си позволяваме, за да си починем от натовареното ежедневие. \r\n\r\n -Какво може да ви накара да се усмихнете? \r\n\r\n Усмивката ми я предизвикват най-малките жестове. Една мила дума, рано сутрин, може да ми създаде най-хубавия ден. \r\n\r\n – А да ви разплаче? \r\n\r\n Плача често, аз съм много жалостив човек и много неща ме трогват от живота на хората. Мъчно ми е за всички хора, който страдат по една или друга причина. Най-често ме разплакват дечица, изоставени и болни, както и мизерията в която живеят повечето възрасни хора. Преживявам доста емоционално всяко човешко нещастие. \r\n\r\n – Как поддържате формата си? \r\n\r\n От малка много обичам спорта и съм много признателна на родителите ми, че са били до мен в спортните ми амбиции. Ходих дълго време на балет, след това на танци и когато пораснах и вече сама можех да избирам- не пропусках фитнеса и тичането. Сега имам една нова страст от около година и половина, ходя на Канго Джъмс, това е много динамичен спорт, действа разтоварващо и мога да кажа, че натоварването на цялото тяло е максимално по време на тренировката. Хубаво е деня да започне със спорт, поне при мен е голямо презареждане. Канго Джъмпс се превърна в моето хоби. \r\n\r\n – Как заспивате вечер? \r\n\r\n Толкова съм уморена, че заспивам много лесно, дори нямам време да сънувам. \r\n\r\n -Кой ви помага в отглеждането на децата? \r\n\r\n Имаме баби на който разчитаме, когато имаме нужда. Но да кажа честно, все повече ги пазя тези баби, защото остаряват и не искам да ги натоварвам. Когато децата бяха малки, имах нужда много от помощта им. Сега ги щадя, само да са живи и здрави и да са до нас. \r\n\r\n -На какви дрехи залагате в ежедневието си? \r\n\r\n Дрехата е много важна част за всяка жена, която говори по някакъв начин за човека, който я носи. Като цяло, обичам спортно-елегантните комбинации, залагам на удобни дрехи. В ежедневието си обикновено е деним с риза или някоя рокличка, в зависимост от настроението. Обожавам високите токчета. Моята страст са обувките. \r\n\r\n -Мислите ли да се явите на  друг конкурс? \r\n\r\n Да, ще се явя. В момента се подготвям, но не искам още да разкривам подробности, ще кажа само, че е международен. \r\n \n\t\t\t\t\t\t", "date": "2019.02.04", "title": "„Мисис България Top of World 2018“ София Паскалева: Короната не ме промени, но ми помогна да преброя истинските си приятели!"}
{"url": "http://www.bnews.bg/article/256192-balgarskite_lekari_shte_zapazvat_kosata_pri_lechenie_na_rak", "text": "\n Българските лекари започват да използват метод за запазване на косата при лечение на рак, съобщиха от Министерството на здравеопазването. \r\n\r\n Първият апарат за лечение с химиотерапия, който чрез охлаждане на скалпа запазва косата, вече е достъпен за пациентите с онкологични заболявания. Технологията Paxman започна да се използва пилотно в клиниката по химиотерапия към МБАЛ \"Сердика\" в София. \r\n\r\n Новата апаратурата беше представена в Световния ден за борба с рака 4-ти февруари. \r\n\r\n През 2018 г. има 18,1 млн. новорегистрирни заболели от рак и 9,6 млн. смъртни случая в следствие на болестта. Данните са на Световната здравна организация. \r\n\r\n Годишно всеки пети мъж и всяка шеста жена от населението на планетата се разболява от рак. Най-голям е делът на туморите на белия дроб, на гърдата и на дебелото черво. \r\n\r\n По официална информация около 350 000 са болните от рак в България, показват данните на Националния център по обществено здраве и анализи. \r\n\r\n Ежегодно в страната се откриват над 30 000 нови случая на онкологични заболявания, обяви д-р Койнов, който е един от водещите специалисти по медицинска онкология в България. \r\n\r\n Технологията, наречена на своя създател Глен Паксман, се прилага по света от години. Досега с нея са лекувани повече от 100 000 пациенти в 35 държави. \r\n\r\n При използването на тази технология около 75% от пациентите запазват напълно или частично косата си, така че да не им се налага да носят перука или кърпа за глава. Информацията е по данни на производителя. \r\n\r\n Анна Паркър, която е част изобретателския екип и е у нас специално за старта на технологията в България, обобщи, че успеваемостта на метода е различна при различните лекарствени режими. \r\n\r\n При антрациклиновите препарати, които се ползват за лечение на хематологични ракови форми (левкемии и лимфоми), успеваемостта е около 45%. При таксаните (ползвани за лечение на туморни заболявания като рак на дебелото черво, ректума, гърдата, белите дробове и др) - успеваемостта е над 70%. \r\n\r\n \"Ако за някои хора запазването на външния вид на заболял човек е въпрос на суета, за хората, сблъскали се със страшната диагноза, това е начин да съхранят самочувствието си и да преодолеят по-лесно страничните ефекти от лечението\", каза Невена Манолова от сдружението Дара Хелп. Нейното сдружение от години помага на пациентите и техните семейства с консултации, психологическа подкрепа и информация, пише Нюз.бг. \r\n \n\t\t\t\t\t\t", "date": "2019.02.04", "title": "Българските лекари ще запазват косата при лечение на рак"}
{"url": "http://www.bnews.bg/article/256190-roditelite_da_badat_sadeni_za_rannite_brakove_na_detsata_im", "text": "\n Родителите трябва да носят наказателна отговорност за т. нар. ранни бракове на децата им. Това каза пред журналисти в Пещера министърът на образованието и науката Красимир Вълчев.Той уточни, че в момента има състав на Наказателния кодекс, в който се посочва, че ако едно лице склони непълнолетно към брак, подлежи на наказателна отговорност, но не и родителите. \r\n\r\n Министърът определи проблема като \"една от най-трудните задачи\" при обхващането на децата в образователната система. \"Във всички случаи родителят носи отговорност за бъдещето на детето. Правото на образование на детето е задължение на родителя. Факт е, че ранните бракове стават със съгласието, ако не и под давление на родителите, и моето лично мнение е, че тази наказателна отговорност трябва да се носи от тях\", каза още Красимир Вълчев. \r\n\r\n Това е въпрос на разговори, защото не става дума само за приемането на подобно решение, но и за възможността да бъде ефективно приложено, посочи министърът. По думите му проблемът е и социален, а в основата му са културни характеристики. Той отбеляза, че прокуратурата е активизирала усилия в тази посока през последната година, но въпреки това успехът е частичен, поше Дир.бг.  Според него за решаване на проблема с ранните бракове правото на образование трябва да бъде поставено на по-високо ниво в йерархията от права. \r\n\r\n Министърът на образованието днес е на работно посещение в Пещера, където разговаря с директори на училища и детски градини, учители, представители на синдикални организации и на местната администрация. Вълчев уточни, че това е 55-ата община в страната, където е провел подобни срещи, за да се запознае на място с процесите в образователната система и проблемите й. Утре той ще посети Панагюрище. \r\n \n\t\t\t\t\t\t", "date": "2019.02.04", "title": "Родителите да бъдат съдени за ранните бракове на децата им"}
{"url": "http://www.bnews.bg/article/256195-sdvr_e_otnela_nad_7_hilyadi_shofyorski_knizhki_za_2018_g", "text": "\n При извършени полицейски проверки от служители на отдел „Пътна полиция” при СДВР през 2018 г. са отнетите общо 7 037 шофьорски книжки, съобщават от полицията. През 2018 г., служителите от ОПП-СДВР ( КАТ ) са извършили полицейски проверки на 210 720 пътни превозни средства ( ППС ), като са констатирали 112 340 нарушения по ЗДвП. За горепосоченият период през гишетата на ОПП-СДВР са обслужени над 400 000 граждани. \r\n\r\n Съставени са общо 32 047 акта и 87 154 фиша/ел. фиша. 3 236 акта и 54 288 фиша/ел. фиша са съставени за несъобразена скорост. Глобени са 1 664 водача за използване на мобилен телефон, а за неправоспособност са глобени общо 1 233 водача. Общо са снети 1 485 регистрационни табели за наличие на алкохол и наркотични вещества в кръвта на водачите и управление без СУМПС. \r\n\r\n Отнети са общо 7 037 шофьорски книжки. Заловени са 1 105 водача след употреба на алкохол. За периода са настъпили 718 тежки пътнотранспортни произшествия и 16 369 леки. По оперативни данни са загинали 33-ма, а 836 души са пострадали. На територията на гр. София, за посочения период са регистрирани 161 950 нови и втора ръка автомобили, а са бракувани – 27 700. \r\n\r\n От СДВР  ще продължат да следят отблизо данните за тенденциите на пътя и редовно да анализират дали има необходимост от допълнителни промени в подхода, по отношение на проверките и нарушителите на пътя. Стремежът на ръководството на СДВР е подобряване безопасността на пътя и намаляване на жертвите и ранените, пише още в съобщението. \r\n  \r\n \n\t\t\t\t\t\t", "date": "2019.02.04", "title": "СДВР е отнела над 7 хиляди шофьорски книжки за 2018 г."}
{"url": "http://www.bnews.bg/article/256180-zhorzh_bashur_bramchi_s_kola_za_polovin_milion_i_dvama_ohraniteli", "text": "\n 42-годишният сирийски бизнесмен Жорж Башур подкара ултраскъпо возило. Цената на луксозната придобивка „Майбах“ е не по-малко от 500 000 лв., а някои модели стигат дори и повече, показа репортерска проверка. \r\n\r\n Папараците на „България Днес“ уловиха половинката на фолкпевицата Емилия пред един от топхотелите в столицата. Именно там Жорж Башур настани свой приятел и го изпрати до фоайето на хотела. Строителният предприемач, смятан от мнозина за мултимилионер, управлява собственоръчно автомобила си, а зад него неизменно го следва джип с двама здрави телохранители. Един от бодигардовете на Жорж му отвори вратата на слизане, докато другият оглеждаше района и му пазеше гърба. \r\n\r\n Башур изглеждаше във видимо добро настроение, за което свидетелстват и направените фотоси. Ведър и усмихнат, той отпрати своя другар до регистратура на хотела. Въпреки че богаташът загуби сина си през миналата година, той не се предава и продължава живота си смело напред. \r\n\r\n   \r\n \n\t\t\t\t\t\t", "date": "2019.02.04", "title": "Жорж Башур бръмчи с кола за половин милион и двама охранители "}
{"url": "http://www.bnews.bg/article/256179-prokuraturata_shte_proveryava_maykata_na_deteto_koeto_padna_ot_parapet_i_pochina", "text": "\n Районната прокуратура във Варна проверява дали майката на 2-годишното дете, което падна от третият етаж във варненската болница „Света Анна” и почина тази сутрин е положила необходимите грижи по време на инцидента. \r\n\r\n Лекарите определиха травмите му като несъвместими с живота. \r\n\r\n 2-годишното дете било с майка си на свиждане в родилното отделение в болницата. Изпуснато от поглед, то пада от над 10 метра височина. \r\n\r\n „Майката казва, че през цялото време е наблюдавала детето. Дори имало момент, в който го е държала пред себе си. Но случаят остава за изясняване в досъдебното производство”, заяви Вяра Алексиева, говорител на Районна прокуратура – Варна, предаде Нова телевизия. \r\n\r\n Майката на момчето била изоставена от бащата и се грижела сама за детето. Прокуратурата ще разследва дали са положени всички необходими грижи. \r\n\r\n „За родител или настойник, който не положи достатъчно грижа за физическото здраве на лице, което поставено под неговото родителство или настойничество, законът предвижда лишаване от свобода до три години или пробация”, заяви още Вяра Алексиева. \r\n\r\n Предстои да се назначи и техническа експертиза за това дали е опасен парапетът в болницата. \r\n\r\n „Ще има такава проверка. В последствие, по преценка на наблюдаващия прокурор ще бъдат сезирани съответните контролни органи”, заяви Алексиева. \r\n \n\t\t\t\t\t\t", "date": "2019.02.04", "title": "Прокуратурата ще проверява майката на детето, което падна от парапет и почина\r\n"}
{"url": "http://www.bnews.bg/article/256181-bratat_na_godzhi_se_razvede", "text": "\n Братът на музиканта Георги Милчев – Годжи се е превърнал в нацепен батка. Това се случва месеци след като Иво Милчев, който е адвокат по професия, се развежда. Тогава започва да влиза във форма и постоянно тренира бодибилдинг. За разлика от басиста на „Ку-ку Бенд“, на когото не му пука от биреното коремче, Иво все повече е обсебен от тялото и външния си вид. Не така е било преди това – адвокатът се радвал на окръглено телце, което решил да промени, след като с жена си се развеждат, писа „България Днес“. \r\n\r\n От брака двамата имат дъщеря. Приятелите на Иво с днешна дата постоянно го запознават с нови момичета, но той засега не иска да се привързва. Годжи също не забравя брат си. И той постоянно го кани да идва на предавания или да се развличат двамата „по мъжки“. \r\n \n\t\t\t\t\t\t", "date": "2019.02.04", "title": "Братът на Годжи се разведе"}
{"url": "http://www.bnews.bg/article/256194-rumen_radev_nalozhi_veto_na_zakona_za_zashtita_na_lichnite_danni", "text": "\n Държавният глава упражни правомощието си и върна за ново обсъждане в Народното събрание разпоредбa от Закона за изменение и допълнение на Закона за защита на личните данни с възражения срещу установените с § 26 критерии при обработването на лични данни за журналистически цели и за целите на академичното, художественото или литературното изразяване. \r\n\r\n Президентът подчертава, че европейският регламент, който е причина за приетите промени, изисква държавите членки на ЕС чрез закон да постигат помиряване на правото на защита на личните данни с правото на изразяване и информация. Едновременно с това обаче регламентът не  съдържа, нито препоръчва да има превес и надмощие в упражняването на едното право над другото, т.е. защитата на личните данни да е за сметка на свободата на изразяване и информация. \r\n\r\n С формулираните 10 критерии, по които журналист, научен работник и писател следва да преценява и да доказва, че е използвал правомерно лични данни, се създава ненужна свръхрегулация. Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл. \r\n\r\n Според държавния глава не е постигнато необходимото равновесие и разпоредбата с 10-те критерии се явява прекомерна, небалансирана мярка. Свръхрегулацията на хипотезите, в които ще има конкуренция между защитата на личните данни и свободата на изразяване и информация, води до силно накланяне на везните в полза на правото на защита на личните данни като „се жертва“ свободата на изразяване и информация. Така под формата на критерии за съразмерност със защитата на личните данни се прикриват законови ограничения на основни конституционни свободи. \r\n \n\t\t\t\t\t\t", "date": "2019.02.04", "title": "Румен Радев наложи вето на Закона за защита на личните данни"}
{"url": "http://www.bnews.bg/article/256184-zhestoka_katastrofa_na_am_hemus_zaradi_blokiralo_kormilo", "text": "\n Катастрофа на магистрала „Хемус”, съобщи Нова телевизия. Инцидентът е станал в началото на аутобана в посока Варна. \r\n\r\n Водачът е жив, но има сериозни наранявания на ръцете. Откаран е в ИСУЛ. Пред полицаите разказал, че кормилото е блокирало. Предполага, че е скъсал шарнир. Колата купил наскоро. \r\n \n\t\t\t\t\t\t", "date": "2019.02.04", "title": "Жестока катастрофа на АМ \"Хемус\" заради блокирало кормило\r\n"}
{"url": "http://www.bnews.bg/article/256186-prezidentat_udostoi_s_visshi_darzhavni_otlichiya_mihail_belchev_vladimir_penev_bina_haralampieva_i_akad_mincho_hadzhiyski", "text": "\n Държавният глава Румен Радев удостои с висши държавни отличия днес талантливите творци Михаил Белчев, Владимир Пенев, Бина Харалампиева и уважавания учен акад. Минчо Хаджийски. „Вашите постижения са най-достойният пример за успех, основан на талант, творчески ум, воля и всеотдайност“, заяви президентът на церемонията по награждаване в Гербовата зала на „Дондуков“ 2. \r\nВ словото си Румен Радев посочи, че отличията отразяват благодарността на цялото ни общество към вдъхновяващия пример на четиримата ни сънародници, които са постигнали и отстояват висок хоризонт на българското изкуство и култура, наука и образование. Постиженията ви са достойни за подражание, заяви президентът и допълни, че отличените са духовни водачи, които са вложили усилията си в просперитета на българската нация и държава. \r\nДържавният глава награди с орден „Стара планина“ - първа степен уважавания български творец Михаил Белчев, постигнал значим успех едновременно като естраден изпълнител, композитор, поет и режисьор. В забележителната си кариера – 50 години на сцената, той е създал едни от най-обичаните български песни. Има издадени десетки албуми, удостояван с множество награди от фестивали в страната и в чужбина, автор на няколко книги. \r\nАктьорът с множество запомнящи се роли в театъра, киното и телевизията Владимир Пенев беше удостоен с орден „Св. св. Кирил и Методий“ - огърлие. Успешни са изявите му и като режисьор на театрални постановки. Владимир Пенев е носител на многобройни награди за принос към театралното и киноизкуство. Бил е министър на културата в служебното правителство от 13 март до 29 май 2013 г. Владимир Пенев има изявени обществени позиции, участва активно в благотворителни инициативи, сред които и „Българската Коледа“. \r\nПрезидентът отличи с орден „Св. св. Кирил и Методий“ – първа степен театралния, оперен и телевизионен режисьор Бина Харалампиева, която за 35-годишния си професионален опит е реализирала повече от 100 постановки. Нейни постановки са награждавани на престижни театрални форуми и са играни в Република Македония, Чехия, Румъния, Израел, Австрия, Германия, Великобритания, Босна и Херцеговина. Бина Харалампиева има над 25 години опит като директор на театрални институции. \r\nАкад. Минчо Хаджийски – един от най-уважаваните и авторитетни български учени и преподаватели, беше отличен с орден „Св. св. Кирил и Методий“ - първа степен. Той е автор на 25 нови учебни курса в областта на автоматизацията на корабни машини, теория и управление на техническата кибернетика, автоматизация на химикотехнологични обекти. Негови 43 разработки са внедрени, за което е документиран икономически ефект от 2 100 000 лв. Създател e на седем учебни лаборатории и на учебници. За 50 години има активна преподавателска и научна дейност в Техническия университет във Варна и в Химикотехнологичния и металургичен университет, бил е гост-преподавател в университети в няколко европейски страни. \r\n„Всичко сме вършили за България“, заяви от името на наградените Михаил Белчев и благодари за признанието, отдадено на четиримата отличени българи. \r\n \n\t\t\t\t\t\t", "date": "2019.02.04", "title": "Президентът удостои с висши държавни отличия Михаил Белчев, Владимир Пенев, Бина Харалампиева и акад. Минчо Хаджийски"}
{"url": "http://www.bnews.bg/article/256187-12_balgarski_semeystva_sa_s_otneti_detsa_ot_norvezhkata_sotsialna_sistema", "text": "\n 12 български семейства са станали жертва на норвежката социална служба, която е отнела децата им. Според наложената скандинавска система след раждането на детето основната отговорност за неговото отглеждане се поема от държавата. \r\n\r\n Много българи емигрират в Норвегия в търсене на по-добър живот, но всичко се променя след раждането на децата. Тогава голяма част от семействата стават жертва на социалната служба в северната страна, носеща името \"Барневарн\". Сигнали към институцията се подават за тормоз, насилие, а понякога дори за различен възглед за възпитанието на децата. \r\n\r\n \"Стига се до безумия, като това едно дете да има кариес в зъба. Автоматично се приема живота на детето е поставен под риск и се предприема мярка по закрила\", обяснява пред Канал 3 Николай Николов от Асоциация на бащите в България. \r\n\r\n Оказва се, че този тип социална система се разпространява и в други европейски страни. \r\n\r\n Много вече установени в скандинавската страна семейства са принудени да се върнат обратно в България от страх, че може да изгубят децата си. Подкрепа за тези семейства оказва Асоциацията на бащите в България, която през годините се е сблъсквала с много и най-различни истории. \r\n\r\n \"Има някои драстични случаи. Един баща разказа как са накарали в норвежка детска градина неговото момченце да се преоблича като момиче, за да осъзнае сам пола си\", посочва Динка Иванова от Асоциацията на бащите в България. \r\n\r\n Не само българи са на мушката на социалната система в Норвегия - около 1000 деца от руски и 600 деца от полски семейства вече са отнети от семействата си от \"Барневарн\". \r\n\r\n Случаите на другите държави с отнети деца надхвърлят 1800. Световната общественост се вдига на протести срещу налагането на норвежките семейни ценности. \r\n\r\n Факт е, че Норвегия е една от най-богатите страни в света и с механизма на парите се опитва да пречупи мисленето в глобален мащаб излизайки от своите граници. Независимо от това, че не е член на Европейския съюз, диктата се упражнява с помощта на норвежкия-финансов механизъм и пряката обвързаност на България и европейските страни които го ползват. Не случайно той се разделя на няколко етапа. Първия приключи през 2014 г. с налагането на Закона за Закрила от Домашно Насилие ЗЗДН. Втората фаза е с налагането на Истанбулската Конвенция. Независимо от това, че формулировката Истанбулска Конвенция беше отхвърлен от Конституционния съд на България, то принципните елементи се приемат тихомълком с изменения на Наказателния Кодекс, единствено с цел да се оправдае зависимостта на България от Норвегия настъпила след отпуснатите и усвоени огромни средства. От една година вече се работи по Националната стратегия за ранно детско развитие 2019-2030 г. която цели да унищожи именно българската идентичност, като се започне с децата, които са бъдещето на България, твърдят фейсбук страницата на Асоциация на бащите в България. \r\n \n\t\t\t\t\t\t", "date": "2019.02.04", "title": "12 български семейства са с отнети деца от норвежката социална система"}
{"url": "http://www.bnews.bg/article/256201-nyama_kray_romi_napadnaha_shofyor_na_lineyka_v_petrich", "text": "\n Шофьор на спешен екип беше нападнат днес в Петрич, предаде кореспондентът на БГНЕС в региона. Около 12 ч. е получен сигнал за жена, на която й е прилошало в ромската махала. \r\n\r\n 4 минути след подаването на сигнала линейка с фелдшер е пристигнала на адреса. Мъж напада фелдшера с обвинението, че са закъснели. 41-годишният шофьор Ангел Дюлзов му се притичва на помощ. Нападателят на фелдшера се обръща му нанася удар в лицето, в областта на окото. След консултация в РКЦ Благоевград е подаден сигнал до полицията. \r\n\r\n Пострадалият е дал показания и в районна прокуратура Петрич. Това е поредно нападение над спешен екип в страната. \r\n \n\t\t\t\t\t\t", "date": "2019.02.04", "title": "Няма край - роми нападнаха шофьор на линейка в Петрич!"}
{"url": "http://www.bnews.bg/article/256175-protest_hora_s_uvrezhdaniya_nastoyavat_da_ne_gi_diskriminirat_s_naredba", "text": "\n Хора с увреждания се събраха на протест пред сградата на Министерство на здравеопазването. Те настояват за промяна на Наредбата на медицинската експертиза за освидетелстване на ТЕЛК-овете. \r\n\r\n Протестиращите издигнаха и транспарант, който гласи: \"Реформа - да, но не така\", с който ясно показаха, че искат реформи в системата на ТЕЛК-овете. \r\n\r\n Павлина Григорова обясни за news.bg, че огромна част с хората с увреждания негодуват срещу Наредбата на медицинската експертиза за освидетелстване на ТЕЛК-овете. \r\n\r\n Тя припомни, че от 3 август миналата година действа нова наредба за медицинската експертиза, която не е издържана медицински, орязва правата на хората с увреждания и ги лишава от такива. По този начин Министерство на здравеопазването унищожава правата на хората, които имат нужда от помощ. \r\n\r\n По думите й върху хората с увреждания се упражнява политика на дискриминация. \r\n\r\n Григорова е далеч от мисълта, че в държавата няма фалшиви телкове, но разрешаването на такъв проблем е работа на следствените органи, а не на здравното министерство. \r\n\r\n Тя призова здравният министър Кирил Ананиев да сформира екип от медицински лица, които да работят по специализирани закони, защото \"не може икономист, математик и финансит да създават закон за здраве\". \r\n\r\n \"Няма как едно тяло да бъде разделено на половинки - това ми е болно, а друго - не\", категорична е жената. \r\n\r\n Григорова заяви, че ако исканията на хората с увреждания не бъдат чути, ще сезират Европейския комисия за защита на правата на човека. \r\n\r\n Припомняме, преди седмица майки от инициативата \"Системата ни убива\" бяха с готовност за протест. \r\n \n\t\t\t\t\t\t", "date": "2019.02.04", "title": "ПРОТЕСТ! Хора с увреждания настояват да не ги дискриминират с наредба\r\n"}
{"url": "http://www.bnews.bg/article/256178-100_000_zaplata_za_testvane_na_luksozni_ostrovi", "text": "\n Уебсайт, който се занимава с продажби на луксозни стоки, предложи може би най-добрата работа на света, пише в. \"Телеграф\", цитирайки в. \"Сън\". \r\n\r\n Одобреният кандидат ще получава 75 000 паунда (близо 100 000 долара) годишна заплата, за да обикаля света, да тества суперяхти, частни самолети и красиви частни острови. \r\n\r\n Работата мечта бе обявена в сайта hushhush.com. \"Ние търсим изпитател на луксозни продукти, който да прави рецензии на нашите продукти, преди те да се предложат за продан\", обясняавт от фирмата. \r\n\r\n Платформата HushHush, която вече получи прозвището \"Амазон за милиони\", бе стартирана от 29-годишният британец Арън Харпин, който живее в Монако. Някои от най-скъпите продукти, които се предлагат от сайта му, са френски замък за 62 милиона паунда и суперяхта за 21 млн. \"Разбира се, искаме нашите клиенти да знаят, че всеки един продукт има гаранция за качество, затова търсим изпитател\", обясни той. \r\n\r\n По-рано Харпин разкри в интервю за \"Дейли телеграф\", че е продал редица луксозни стоки чрез своя сайт, включително и яхта на въздушна възглавница за 100 000 паунда. \r\n \n\t\t\t\t\t\t", "date": "2019.02.04", "title": "$100 000 заплата за тестване на луксозни острови\r\n"}
{"url": "http://www.bnews.bg/article/256177-bremennata_svetlana_vasileva_kachila_samo_8_kila", "text": "\n Месец и малко преди раждането на дъщеря й, Светлана Гущерова изглежда повече от блестящо. От рождения си ден в края на миналата година брюнетката не се бе показвала в социалните мрежи, но преди дни качи няколко сторита от последната си визита в салона, в който се разкрасява. Видимо Светлана е пораснала само на корем и не изглежда да е качила много килограми. По време на разкрасителната процедура Гущерова се изпуснала, че е качила едва осем килца, които са нищо в сравнение с бременни, наддаващи по 15-20, докато износват децата си. Светлана имала апетит за двама, но и прави процедури, с които да предпазва ханша и талията от закръгляне. Например, използвала маркова козметика срещу бричове и стрии, които обикновено се появяват по време на бременност. Гущерови, които се ожениха миналото лято, очакват първата си рожба през март. Бебето ще е зодия Риби. \r\n  \r\n \n\t\t\t\t\t\t", "date": "2019.02.04", "title": "Бременната Светлана Василева качила само 8 кила"}
{"url": "http://www.bnews.bg/article/256176-karvav_intsident_na_am_trakiya_vazrasten_shofyor_se_obarna_po_tavan_lekari_se_boryat_da_spasyat_ratsete_mu", "text": "\n Тежка катастрофа е станала на магистрала \"Хемус\". Лек автомобил, управляван от възрастен шофьор, е самокатастрофирал. Водачът е пострадал, има травми по ръцете и е откаран в столичната болница ИСУЛ. \r\n\r\n По първоначална информация се е скъсал шарнир на автомобила и шофьорът е загубил контрол, предава Нова. Последвало е преобръщане на колата, която е неузнаваема след инцидента. \r\n\r\n Преди да бъде откаран в болница, възрастния водач споделил, че купил съвсем скоро автомобила. \r\n\r\n Травмите по ръцете му са сериозни и лекарите ще направят всичко възможно, за да не се стигне до по-тежки последици. \r\n \n\t\t\t\t\t\t", "date": "2019.02.04", "title": "КЪРВАВ ИНЦИДЕНТ НА АМ \"ТРАКИЯ\"! Възрастен шофьор се обърна по таван, лекари се борят да спасят ръцете му"}
{"url": "http://www.bnews.bg/article/256182-zhena_naraga_mazha_si_sled_skandal", "text": "\n За 24 часа е задържана 40-годишна жена. Тя наръгала с нож мъжа, с когото живеела на семейни начала. \r\n\r\n Пострадалият е претърпял операция и е настанен за лечение в УМБАЛ-Стара Загора, без опасност за живота. \r\nДо инцидента се стигнало след скандал между двамата, възникнал на 3 февруари, малко след полунощ.  \r\n \n\t\t\t\t\t\t", "date": "2019.02.04", "title": "Жена наръга мъжа си след скандал\r\n"}
{"url": "http://www.bnews.bg/article/256188-i_aksiniya_chaka_bebe", "text": "\n Абсолютен бейби бум се наблюдава сред българските звезди през последните месеци. Само преди дни Антония Петрова и Алекс Петканова родиха, а скоро се очаква още две бебета да изплачат—на Поли Генова и Петя Дикова, \r\n\r\n Плътно по петите ги следва и поп певицата Аксиния, която от няколко години живее в САЩ. Тя реши да зареже музикалната си кариера в България и да се премести в Америка, където, освен да прави музика, се сдоби и с дете, пише „България днес”. \r\n\r\n Бившата тийн звезда се похвали, че ще става майка и то скоро. Тя дори се похвали със снимка от предстоящото щастливо събитие. \r\n\r\n Старлетката е омъжена за американец с южнокорейско потекло, с когото се запознава в Ню Йорк. „Страхотен е! Свири на китара, играе волейбол, работи в голяма корпорация. \r\n\r\n Стабилен мъж, може да му се има доверие, да му се разчита. Аз съм по-артистична и има хубав баланс”, споделя преди време брюнетката.    \r\n \n\t\t\t\t\t\t", "date": "2019.02.04", "title": "И Аксиния чака бебе "}
{"url": "http://www.bnews.bg/article/256174-poredna_dzhendar_provokatsiya_bivsh_polski_kmet_otkrit_gey_sazdade_nova_partiya_sreshtu_statukvoto", "text": "\n Бивш кмет в Полша основа новата партия \"Пролет\" (\"Вьосна\"), съобщава \"Дойче веле\". \r\n\r\n Партията има за цел да предложи прогресивна алтернатива на управляващата партия \"Право и справедливост\" и на либералната \"Гражданска платформа\".Основателят е Роберт Бедрон, който е първият открит хомосексуалист, заемал кметски пост (2014-2018). \r\n\r\n Партията е основана няколко месеца преди европейските и полските избори в средата на годината. \r\n\r\n Бедрон коментира, че иска да се противопостави на разединяващата политика в страната и да спечели места за сметка на управляващата партия на европейските избори през май. \r\n\r\n \"Няма място за омраза, достигнахме границата\", каза той пред хиляди поддръжници в столицата Варшава. \"Нуждаем се от пролет, която ще съживи този мрачен пейзаж\", добави той. \r\n\r\n По думите му \"Пролет\" е основана на три стълба: индивидуалността, общността и държава, на която може да се вярва. Партията подкрепя либерализиране на законите за аборт, прекратяване на обезлесяването и спиране използването на въглища от 2035 г. \r\n\r\n 42-годишният Бедрон започна политическата си кариера като активист в защита на ЛГБТ общността през 90-те г. на XX век. Той е избран за депутат през 2011 г., а от 2014 г. до 2018 г. е кмет на северния град Слупск \r\n \n\t\t\t\t\t\t", "date": "2019.02.04", "title": "ПОРЕДНА ДЖЕНДЪР ПРОВОКАЦИЯ! Бивш полски кмет, открит гей, създаде нова партия срещу статуквото\r\n"}
{"url": "http://www.bnews.bg/article/256167-razsledvat_shkolata_na_kotooshu_za_nasilie", "text": "\n \r\nШколата по сумо \"Наруто\", който се ръководи от българина и бивш \"одзеки\" Калоян Махлянов-Котоошу, е разследвана заради заради физическо насилие срещу непълнолетен състезател, съобщи японската агенция Киодо. Новобранецът се обучавал под надзора на 20-годишен сумист от четвърта категория \"санданме\", който го малтретирал многократно със задушаващи хватки от джудото като наказание заради неизпълнение на задълженията му. Насилието срещу жертвата започнало през септември миналата година и до януари младокът поне десет пъти е бил малтретиран, като на няколко пъти е губил съзнание в следствие на атаките. Момчето е малтретирано и от други новобранци по заповед на ръководещия ги \"санданме\" сумист. Японската федерация по сумо вече се е заела със случая и тече разследване, а Бордът на директорите на организацията ще се събере извънредно на 8 февруари, за да реши какво наказание да наложи на управата на школата \"Наруто\" и на пряко замесените в инцидентите лица. \r\n  \r\n \n\t\t\t\t\t\t", "date": "2019.02.04", "title": "Разследват школата на Котоошу за насилие"}
{"url": "http://www.bnews.bg/article/256185-d_r_dimitrov_zastava_pred_sada_za_ubiystvoto_na_zhoro_plaha", "text": "\n Окръжната прокуратура в Пловдив внесе в съда обвинителен акт срещу 49-годишния рентгенолог д-р Иван Димитров за убийството на 40-годишния рецидивист Жоро Джевизов-Плъха. \r\n\r\n Д-р Димитров ще отговаря пред магистратите за това, че на 2 март м.г. умишлено е умъртвил Джевизов, като убийството е извършено при превишаване на пределите на неизбежната отбрана. Срещу лекаря е повдигнато още едно обвинение - за незаконно държане на огнестрелно оръжие – пистолет, марка „Валтер“ и боеприпаси за огнестрелни оръжия – 16 броя патрони, 9х18 мм и 1 брой патрон с надпис „1947 GEL 9M38“, съобщиха от прокуратурата. \r\n\r\n При разследването е установено, че на 1 март м.г. 40-годишният Жоро Джевизов решил да извърши кражба от кооперацията, в която живеел д-р Димитров. Зад сградата има двор и в него шест гаражни клетки. Лекарят, който във въпросния ден бил сам вкъщи, тъй като правел ремонт, ползвал първата гаражна клетка за работилница. \r\n\r\n Около 1,30 часа през нощта на 2 март, д-р Димитров минал през една от стаите в жилището си и видял, че лампата в работилницата свети. Помислил, че е забравил да я изключи и решил на сутринта да отиде да я загаси. След известно време обаче забелязал, че лампата не свети и вратата на гаража-работилница била леко открехната. Решил да провери какво се случва, помислил, че е извършена кражба. \r\n\r\n Като излизал от жилището си, лекарят взел пистолета си „Валтер“, за който не притежавал разрешително. Оръжието било заредено с патрони, за чието притежание той също нямал разрешение. Рентгенологът се насочил към гаража, за да провери дали е извършена кражба. \r\n\r\n Там обаче бил Жоро Плъха, който бил приготвил различни предмети за изнасяне в найлонови торби, пише Дир.бг. \r\n\r\n В хода на досъдебното производство са били събрани доказателства, че преди да произведе изстрел с незаконно притежавания пистолет „Валтер“, лекарят е бил нападнат от Джевизов, който хвърлил по него 12-сантиметров нож, както и метална рекламна табела. \r\n\r\n Ножът се забил в десния крак на рентгенолога, а от удара с табелата той получил травматичен оток на дясната ръка. \r\n\r\n По тези причини е прието, че убийството е извършено при превишаване на пределите на неизбежната отбрана. По закон предвиденото за това престъпление наказание е до 5 години затвор. \r\n\r\n Първоначално д-р Иван Димитров бе задържан, като на 6 март 2018 г. му е взета мярка за неотклонение „Подписка“. \r\n\r\n Очаква се Окръжният съд в Пловдив да насрочи дата за делото.  \r\n \n\t\t\t\t\t\t", "date": "2019.02.04", "title": "Д-р Димитров застава пред съда за убийството на Жоро Плъха"}
{"url": "http://www.bnews.bg/article/256173-tazhnata_sadba_na_penyo_11_godini_sled_big_bradar", "text": "\n Пеньо от „Биг Брадър“ не успя да постигне целите си след предаването! \r\n\r\n Пеньо Даскалов е един от най-шокиращите образи на най-гледаното риалити шоу у нас. Той се прочу с това, че се показа като жена, заклещена в мъжко тяло. Пеньо от „Биг Брадър“ обаче не успя да направи нищо от това, което си бе поставил като цел след формата. \r\n\r\n Днес феминизираният старозагорец тъне в мизерия. Няма и помен от славата, на която се радваше преди 11 години, когато участва в предаването. \r\n\r\n  Парис, както караше мнозина да го наричат, от 2 години насам работи като сервитьорка в родния си град. Там сервира напитки, напук на големите амбиции, които някога имаше. \r\n\r\n Припомняме, че Пеньо от „Биг Брадър“ имаше талант в пеенето. Той мечтаеше за велика музикална кариера, но повече от едно-две парчета не успя да запише. \r\n\r\n После се пробва и като актьор. Завърши колеж по актьорско майсторство, но и това не му помогна да се наложи в този бранш. \r\n\r\n Запознати издават, че Пепи (друго име, с което се представяше в Къщата) днес изцяло е заприличал на жена. Той ходел на работа с изцяло женски дрехи, гримиран и с тотално женско поведение. \r\n\r\n Още в „Биг Брадър“ се видя, че това момче има влечение към мъже. Именно затова изпълни с удоволствие мисията със скандалния Пацо, когато се целува с него и го заблуди, че е жена. \r\n\r\n В Къщата той не спечели нито един приятел и излезе по-сам от всякога. Сега нещата не са много по-различни, тъй като повечето му познати не могат да приемат поведението му. \r\n\r\n Вече на 32 години, Пеньо от „Биг Брадър“ е осъзнал, че славата за него отдавна е затворена книга, пише top5bg. Затова е решил да се издържа както може. \r\n\r\n Брадърът си е сменил пола преди 3 години и вече настоява да го наричат само Парис, както е и по лична карта. Към момента обаче няма мъж до себе си. \r\n \n\t\t\t\t\t\t", "date": "2019.02.04", "title": "Тъжната съдба на Пеньо  - 11 години след \"Биг Брадър\""}
{"url": "http://www.bnews.bg/article/256198-bsp_redi_listite_za_evrovota_do_15_mart", "text": "\n Лидерът на БСП Корнелия Нинова събра коалиционния съвет на \"БСП за България\", съобщиха от пресцентъра на партията. Партньорите са обсъдили предизборната платформа за европейските избори и подготовката на партиите за тях, в това число предизборните щабове по места и членове на секционни комисии, застъпници и наблюдатели. \r\n\r\n Приет е бил и график, според който в срок до 15 март Националният съвет на БСП трябва да определя водача на листата на БСП (БСП и коалиция) за членове на Европейския парламент, а в срок до 22 март Изпълнителното бюро на БСП следва да събере поименните предложения за кандидатите на партньорите от коалиционната и гражданската квота, които да се обсъдят от Политическия съвет на \"БСП за България\", и до 7 април да предложи проект на листа на БСП (БСП и коалиция) за членове на ЕП, която Националният съвет на БСП да утвърди. \r\n\r\n Съгласно графика в срок до 23 април (не по-късно от 32 дни преди изборния ден) Националният съвет на БСП, в съответствие с Изборния кодекс, следва да регистрира листата на БСП (БСП и коалиция) в ЦИК. \r\n\r\n \"Ние първи излизаме с платформа за тези избори. Традиционно в българската политика това се подценява. Трябва да се опитаме да променим тази практика. Първо да стои въпросът какво поведение ще имат нашите представители, а след това - кои ще бъдат те\", е коментирала Корнелия Нинова, цитирана от пресцентъра на партията. \r\n\r\n \"Със създаването на интриги и напрежение около реденето на листата, нашите опоненти отклоняват вниманието от същественото - какви политики ще отстояваме. Важно е да пазим интересите на българите и да работим за промяната в Европа, която ще гарантира бъдещето й като единен съюз, в интерес на европейските граждани, а не на монополи и бюрократи\", е заявила Нинова. \r\n \n\t\t\t\t\t\t", "date": "2019.02.04", "title": "БСП реди листите за евровота до 15 март"}
{"url": "http://www.bnews.bg/article/256168-manolova_iska_toplofikatsiya_sofiya_da_informira_horata_kak_se_harchat_parite_im", "text": "\n \"Топлофикация трябва да информира хората как се харчат парите им.\" Затова настоя омбудсманът Мая Манолова преди участието си на заседание в Административния съд по подадената от нея жалба заради отказ до обществена информация. \r\n\r\n Тя припомни, че за втори пореден път влиза в съдебна сага с Топлофикация, като при първия й отнело 3 г. да накара дружеството да информира столичани за какво е похарчила близо 15 милиона лева. \r\n\r\n \"Спечелихме първите съдебни битки, но дружеството не се съобрази с указанията на съда\", обясни Манолова и допълни, че е получила отказ от Топлофикация за предоставянето на такава информация. \r\n\r\n Манолова продължава да е възмутена от аргумент на \"Топлофикация\", че тъй като е дружество не дължи предоставянето на обществена информация. \r\n\r\n \"Очевидно от дружеството се смятат за недосегаеми, мислейки че не са длъжни да се съобразяват със съдебни разпореждания\", негодува националният защитник. \r\n\r\n Манолова се пита какво толкова имат да крият и защо не представят публично поисканата информация. \r\n\r\n Тя иска да получи отговор и от Столичния общински съвет (СОС) на следните въпроси: Не трябва ли да накарат дружеството да промени своето отношение към хората на София и да предоставят информация затова как се харчат парите? Следва ли Топлофикация да информира началниците затова как харчи парите? \r\n\r\n \"Ръководството на дружеството се сменя, но начинът на управление остава същото - непрозрачно, неуважително и надменно отношение към гражданите на София\", категорична бе Манолова. \r\n\r\n Според нея въпросът е морален и принципен, защото \"Топлофикация\" е 100% общинско дружество, а не частно. \r\n \n\t\t\t\t\t\t", "date": "2019.02.04", "title": "Манолова иска \"Топлофикация - София\" да информира хората как се харчат парите им\r\n"}
{"url": "http://www.bnews.bg/article/256166-pravitelstvoto_obyavi_ovcharite_za_zashtitena_profesiya_v_obrazovanieto", "text": "\n \r\nС постановление № 352 от 31 декември 2018 г. правителството на Република България официално обяви професията \"Овчар\" за защитена в образованието. \r\n\r\n Не е ясно какви са  мотивите на управниците ни, но вероятно при толкова много овце в държавата е преценено, че е редно професията \"Овчар\" да бъде защитена. По този начин в училищата ще се даде възможност да се открият допълнителни паралелки, за които ще е осигурено допълнително финансиране от държавата. \r\n\r\n В актуализираният списък професията е записана по номер № 34, като изрично е подчертано, че става въпрос за овчари и козари. Вероятно на правителството няма да му се наложи да отпуска средства за овце и кози, тъй като в населените места има предостатъчно от тези видове. \r\n\r\n Със сигурност обаче, ще се наложи да се вложат средства за  изработка на здрави геги, които са основния инструмент за работа на овчаря, тяхната изработка и доставка ще е необходима за обучението на новите овчари как да контролират стадото. \r\n\r\n За сега не е ясно колко са откритите паралелки за овчари, но се очаква в София те да бъдат най-много.  \r\n \n\t\t\t\t\t\t", "date": "2019.02.04", "title": "Правителството обяви овчарите за защитена професия в образованието !"}
{"url": "http://www.bnews.bg/article/256169-andrea_se_gushka_sas_slon_v_tayland", "text": "\n Фолк певицата Андреа се гушка с цял слон в Тайланд \r\n\r\n Певицата смело хвана хобота на слон и не пропусна да се щракне за спомен. \r\nБлондинката е на екзотична екскурзия в Азия и не спира да пуска горещи снимки. Този път тя не пропусна да сподели и кадри, на които е в опасна близост със слон, пише „България днес”. \r\n„Като от филма „Слонът моя приятел” си”, майтапят се фенове с любимата на Кубрат Пулев. \r\nА бившата пайнерка признава, че в очите на животното вижда най-чистото сърце. \r\n \n\t\t\t\t\t\t", "date": "2019.02.04", "title": "Андреа се гушка със слон в Тайланд"}
{"url": "http://www.bnews.bg/article/256164-bsp_shte_predizvika_institutsionalen_haos_v_zdraveopazvaneto_posleditsite_nepredvidimi", "text": "\n \r\nБСП вече обжалва част от преходните и заключителни разпоредби от бюджета на НЗОК за 2019 г. пред Конституционния съд. \r\n\r\n Какво ще се случи обаче, ако Конституционния съд уважи жалбата на БСП, от левицата не дават отговор. Тъй като повечето от промените, въведени със Закона за бюджета на НЗОК за 2019 г., представляват институционни промени, и то колосални по своя размер и предмет на действие, то с тяхната отмяна, меко казано, ще настъпи институционен хаос в сферата на здравеопазването, коментират юристи в тази област. \r\n\r\n Този хаос би довел до невъзможност да се гарантират правата на пациентите и да вкара системата в още по-дълбока криза. Вероятно от левицата целят точно това, за да предизвикат недоволството на хората и да ги изкарат на улицата с цел предизвикване на предсрочни парламентарни избори. \r\n\r\n Хаосът обаче е и най-благоприятната среда за кражби и злоупотреби. Неадекватните действия на министерството на здравеопазването помагат в значителна степен на БСП и наливат допълнително \r\nмасло в огъня. Решението на Конституционния съд се очаква да излезе по време на изборите за европарламент, което допълнително ще нажежи обстановката, ако то потвърди жалбата на БСП. \r\n  \r\n \n\t\t\t\t\t\t", "date": "2019.02.04", "title": "БСП ще предизвика институционален хаос в здравеопазването - последиците непредвидими!"}
{"url": "http://www.bnews.bg/article/256171-skandalno_banev_izdigna_baneva_za_evrodeputat_ot_zatvora", "text": "\n Инициативен граждански комитет издига кандидатурата на Евгения Банева за участие в изборите за Европейски парламент. \r\n\r\n Новината съобщи нейният съпруг Николай Банев в своя „Фейсбук“ профил. Банева се кандидатира и на изборите за президент през 2016 г. \r\n\r\n Баневи бяха арестувани във Франция през октомври по обвинение за източване на девненския завод „Полимери“, укриване на данъци, финансови машинации и сговор за престъпления в чужбина. \r\n\r\n Те са в ареста от началото на декември, като постоянно се жалват срещу условията в затвора и три пъти подадоха молби за излизане, но те не бяха удовлетворени.Ю \r\n\r\n \r\n\r\n   \r\n \n\t\t\t\t\t\t", "date": "2019.02.04", "title": "СКАНДАЛНО! Банев издигна Банева за евродепутат от затвора"}
{"url": "http://www.bnews.bg/article/256183-imat_li_uchastie_hora_na_valeri_simeonov_v_unishtozhavaneto_na_kardiohirurgichnata_bolnitsa_v_burgas", "text": "\n Гордостта на Бургас и на кмета Димитър Николов - кардиохирургичната болница вероятно ще бъде закрита. По този начин стотици хиляди пациенти ще останат без специализирана медицинска грижа. Болницата бе гордостта на кмета Димитър Николов, тъй като в нея получиха нов шанс за живот хиляди пациенти от няколко области на държавата.  \r\n\r\n Кардиохирургичната болница осъществява дейността си в сградата на УМБАЛ- Бургас, където е наела под наем три етажа. \r\n\r\n В края на февруари изтича договорът на болницата с УМБАЛ-Бургас, а проведения нов търг е меко казано лишен от всякаква здрава логика. Защо ли? \r\n\r\n В началото на месец януари УМБАЛ Бургас АД провежда два от най – оспорваните търгове за отдаване под наем на имота. Единият търг е за партерен и първи етаж от сградата за наемен период от 20.02.2019 г. до 29.05.2019 г., а вторият  търг за цялата сграда за наемен период от 10 г. По време на първия търг наддаването достига до наемна цена от 204 хил. лева на месец за два етажа от западното крило с площ 935 кв. м., а по втория търг за цялата сграда (с обща площ от 1389 кв.м.) - при годишна наемна цена над 1,78 млн. лева.  \r\n\r\n Интересно какви са мотивите на изп. директор на УМБАЛ- Бургас д-р Миразчийски да проведе търговете по този интересен начин и кой ще има за цел да наема помещения за три месеца? Припомняме, че д-р Миразчийски през 2015 г. бе издигнат за кандидат кмет на Бургас от партията на Валери Симеонов НФСБ. Д-р Миразчийски стана общински съветник от НФСБ, а в последствие и изпълнителен директор на УМБАЛ- Бургас. \r\n\r\n Именно тук бургазлии съзират дългата ръка на бившия вицепремиер и неговия депутат и заместник председател на парламентарната комисия по здравеопазване Георги Колев. Колев е със сериозни интереси в сферата на здравеопазването и стана известен с това, че многократно е уличавана управляваната от него болница СБР-Несебър в източване на здравната каса.Според запознати, скандалът тепърва ще се разрастне, защото съвсем скоро ще се проявят корпоративните интереси на играчите в тази схема. Дали хората на Симеонов са помощници в унищожаването на една нужна за населението болница или просто искат да сложат алчната си ръка и върху нея, чрез поставени лица или просто обслужват корпоративни интереси срещу сериозни стимули предстои да разберем. Едно обаче е ясно, че Бургас е на път да загуби висококвалифициран персонал, а хилядите пациенти неговите професионални грижи! \r\n    \r\n  \r\n \n\t\t\t\t\t\t", "date": "2019.02.04", "title": "Имат ли участие хора на Валери Симеонов в унищожаването на кардиохирургичната болница в Бургас?\r\n"}
{"url": "http://www.bnews.bg/article/256159-balgarin_e_nominiran_za_prestizhna_holivudska_nagrada", "text": "\n Камен Марков е първият българин, номиниран като главен дизайнер и технически ръководител в категория реклама, на най-престижните награди за визуални ефекти – VES (Visual Effects Society Awards). Наградите са станали известни като Оскарите на визуалните ефекти.  \r\n\r\n Световната асоциация за визуални ефекти раздава холивудските отличия за най-забележителните постижения в сферата на VFX. Сред номинираните тази година са филми като \"Отмъстителите: Война без край\", \"Феноменалните 2\", \"Изгубени в космоса\", \"Бохемска рапсодия\" и \"Първият човек\". \r\n\r\n Камен Марков, който живее и работи в Лондон, е номиниран за две от престижните награди за визуални ефекти за коледната реклама на британската луксозна верига Jоhn Lewis - \"Момчето и пианото\". Рекламата е с участието на сър Елтън Джон, а кампанията, която бе очаквана с голямо нетърпение, стана хит за часове след излъчването й през ноември миналата година. \r\n\r\n Двете номинации са в категориите \"Най-добри визуални ефекти в ТВ реклама\" и \"Най-добро фотореалистично изпълнение на визуални ефекти в ТВ реклама\". Камен работи по рекламата като главен дизайнер и технически ръкодовител на екип от около 40 специалиста, част от водещата международна VFX компания MPC.  \r\n\r\n \"Изключително съм щастлив и развълнуван да бъда номиниран - особено за това отличие, тъй като това са най-значимите технически награди в бизнеса. Това е и една от технически най-сложните реклами, върху която съм работил някога. Възможността да се включа в този мащабен проект е не само мой личен успех, но е и значимо признание за целия ни екип\", коментира Камен Марков.  \r\n\r\n От техническа гледна точка \"Момчето и пианото\" е голямо предизвикателство, създадено с необичайни творчески идеи. Използваният от Камен VFX подход е уникален, тъй като рядко се среща в създаването на реклами и обикновено се използва в игрални филми.  \r\n\r\n Чрез специален софтуер и голям набор от фотографски и филмови референции, Камен и екипът му успяват да пресъздадат етапи от живота на Елтън Джон в прецизни детайли. Камен Марков започва кариерата си в областта на специалните ефекти на родна земя, когато рекламният, музикален и кино пазар у нас са все още изключително неразвити.  \r\n\r\n През 2004 г. стремежът му към по-големи предизвикателства и повече перспективи го отвеждат в Мексико, където работи за голямото VFX студио - The Filter FX. След множество успешни проекти в Латинска Америка, той се присъединява към екипа на MPC в Лондон през 2010 г. Оттогава Камен се налага като един от водещите VFX супервайзери на компанията Сред популярните лица, с които е работил са Юсейн Болт, Кайли Миноуг, Лили Алън, Ева Грийн и Никол Шерцингер. \r\n \n\t\t\t\t\t\t", "date": "2019.02.04", "title": "\r\nБългарин е номиниран за престижна холивудска награда"}
{"url": "http://www.bnews.bg/article/256165-plemennikat_na_slavi_turbo_gazar_kefi_se_na_markovi_dreshki_i_puri", "text": "\n Висок стандарт на живот има племенникът на Слави Трифонов – Теодор Владимиров. \r\nМладежът, който учи и живее в чужбина показва, че води охолен живот. Родственикът на Слави често обича да пуши пури, а скъпото си тузарско удоволствие  демонстрира директно в социалните мрежи. На фотоса е присвил очи в типина тежкарска физиономия и жадно дърпа от тютюневите листа. \r\nМомчето има афинитет и към модата, като предпочита да пазарува от най-отбрани маркови магазини. На много от щракнатите моменти младежът гледа изпод вежди с присвити очи, досущ като Трифонов. Покрай честите пътувания в чужбина, момъкът опроверга слуховете, че ще вдига сватба. Според мълвата той трябваше да застане пред олтара през 2018-а, заедно с дългогодишната си приятелка Анелия. Въпреки това до венчавка не се стигна, пише „България Днес“.   \r\n \n\t\t\t\t\t\t", "date": "2019.02.04", "title": "Племенникът на Слави турбо гъзар - кефи се на маркови дрешки и пури "}
{"url": "http://www.bnews.bg/article/256161-mira_dobreva_e_sasipana_znam_che_veche_ne_sam_krasiva", "text": "\n Мира Добрева, която в началото на август ще навърши 47 години, жали за младостта си. \r\nПреди дни красивата тв водеща сподели, че вече не се чувства така секси и желана. „Иска ми се да се доверя на хората, които казват: „Много си красива”. Знам, че вече не съм. Знам, че годините ми личат”, споделя участничката в последния „ВИП Брадър”. Мира Добрева признава, че не възнамерява да крие възрастта си, но се опитва да полага адекватни грижи за външния си вид. Тя спортува поне 4 пъти седмично и се радва на атлетична фигура, пише \"Уикенд\". \r\n \n\t\t\t\t\t\t", "date": "2019.02.04", "title": "Мира Добрева е съсипана: Знам, че вече не съм красива! "}
{"url": "http://www.bnews.bg/article/256163-skandalno_dvama_bratya_s_telk_ove_za_slepota_i_100_chuzhda_pomosht_karat_laskavi_limuzini", "text": "\n Двама братя от Долни Дъбник шофират, а притежават ТЕЛК за слепота и 100% чужда помощ, съобщи Нова телевизия. \r\n\r\n По документи Горан Станев и Станьо Маринов се водят слепи, но шофират скъпи лимузини. Те са с влезли в актове и присъди за шофиране без книжка. Свидетелство за правоуправление нямат заради диагнозите си. \r\n\r\n По случая е сезирана плевенската полиция и отдел Икономическа полиция. Спецпрокуратурата също работи по случая. \r\n\r\n Автомобилите били на тяхно име, а според кадрите двамата не се нуждаели от 100% чужда помощ. \r\n\r\n По информация на Нова братята били известни по мегадело за пране на пари.Двамата заедно с родителите и сестра им, са осъдени на общо 41 години на 2 инстанции. \r\n\r\n Майката била в Сливенския затвор и трябвало да лежи 8 години за измама на чужденки. \r\n \n\t\t\t\t\t\t", "date": "2019.02.04", "title": "СКАНДАЛНО! Двама братя с ТЕЛК-ове за слепота  и 100% чужда помощ карат лъскави лимузини"}
{"url": "http://www.bnews.bg/article/256170-agrion_dava_shtedri_komisioni_pri_sdelka", "text": "\n Изключително атрактивни комисионни, безплатно обучение и пълно съдействие при сделка предлага земеделската компания „Агрион“ на своите агенти. След успешната 2018-та, дружеството продължава с разширяването на агентската си мрежа и набира енергични, комуникативни и контактни хора, които да работят за най-разпознаваемият земеделски бранд. \r\n\r\n Компанията предлага най-добрите комисионни възнаграждения при сключване на сделка, категорични са експерти в бранша. „Агрион“ се отличават от останалите в бранша с бързото изплащане на комисионните, за които няма поставен таван. Т.е всичко, което си заработи агентът, ще му бъде изплатено, без значение колко голяма е сумата. Предвидени са дори допълнителни парични стимули, при достигане на определени нива. \r\n\r\n От компанията отчитат силен интерес към инициативата. „Агрион“ не поставя ограничение за сферата, в която работят или са работили нейните агенти. Те може да са брокери на недвижими имоти, застрахователни агенти, хора, предлагащи бързи кредити или пенсионно осигуряване, дилъри на коли, счетоводители, безработни, дори без никакъв опит.  Желаещите могат да получат допълнителна информация на безплатния телефон 080011166 или да пишат на office@agrion.bg. \r\n\r\n „Всички наши агенти получават безплатно обучение и пълна подкрепа от експертите на Агрион по време на целия процес“, категорични са от компанията. Дружеството осигурява безплатни правни консултации и търговски съвети за потенциалните им клиенти, изваждане на всички необходими документи за сключване на сделки и др. Това, според специалистите по човешки ресурси, е изключително предимство, тъй като ще могат бързо и лесно да приключват сделките си и да получат договорените комисионни възнаграждения. „Готови сме да съдействаме със всичко необходимо на хората, за да завършат своите сделки и да получат възнаграждението си“, категорични са от компанията. \r\n\r\n Според агенти, които вече предлагат услугите на земеделското дружество, брандът „Агрион“ им помага да сключват сделки много по-лесно. Хората разпознават името на компанията, имат доверие на дружеството, което улеснява значително работата. Според проучване на нагласите на притежателите на имоти, „Агрион“ се ползва с най-голямо доверие в бранша. Над 53% от анкетираните са запознати с дейността на компанията, а повечето собственици на земя, които са решили да продават, посочват именно „Агрион“ като предпочитан партньор при сделка. Според експертите, чрез развитието на Националната агентска мрежа, „Агрион“ още по-категорично ще затвърди позицията на лидер в българското земеделие. \r\n\r\n   \r\n \n\t\t\t\t\t\t", "date": "2019.02.04", "title": "\"Агрион\" дава щедри комисиони при сделка"}
{"url": "http://www.bnews.bg/article/256158-prez_2018_g_sabrali_sme_s_1_mlrd_lv_poveche_ot_osigurovki", "text": "\n Най-голям ръст на приходите в държавния бюджет има при осигуровките. През 2018 г. от осигуровки са събрани 9,458 млрд. лв., което е увеличение с близо 13%, или с над 1 млрд. лв., сочат окончателните данни на Министерството на финансите.  \r\n\r\n До голяма степен това се дължи на вдигането на минималната заплата от 460 лв. на 510 лв. през миналата година, както на повишаването на вноската за пенсия с 1% до 19,8%. Освен това средната заплата нарасна с около 10% в рамките на година, което повишава и приходите от осигуровки. \r\n\r\n Приходите в хазната от акциз върху алкохола през 2018 г. са 310,5 млн. лв., което е ръст с 3,4%, или с над 10 млн. лв. Увеличението се дължи на излизане на част от сивия сектор на светло, тъй като през 2018 г. нямаше промени в акциза за спиртните напитки, пише в. \"Труд\". \r\n\r\n Приходите от акциз върху цигарите нарастват със 7% и достигат 2,536 млрд. лв., което е резултат както от намаляване на контрабандата, така и от повишаването на акциза за тютюневите изделия. При приходите от акциз върху горивата също има ръст – с 1,9% до 2,315 млрд. лв. \r\n\r\n Бизнесът плати с 6,7% повече корпоративни данъци през 2018 г., сочат още данните. \r\n \n\t\t\t\t\t\t", "date": "2019.02.04", "title": "През 2018 г.: Събрали сме с 1 млрд. лв. повече от... осигуровки"}
{"url": "http://www.bnews.bg/article/256172-new_bloom_winery_s_dve_novi_top_vina_v_seriyata_pixels", "text": "\n Търсят се по-интересни и непопулярни сортове, коментираха винени експерти. \r\n\r\n Избата в Съединение New Bloom Winery отпразнува празника на лозарите и винарите Трифон Зарезан в петък с премиера на две нови червени вина в серията им PIXELS. Те са от сортовете Регент и от Сира и се произвеждат от изцяло собствени лозови масиви в Найден Герово, Тракийска низина. На празника присъстваха и водещи винени експерти у нас, които първи имаха възможност да опитат двете нови вина. \r\n\r\n Амбицията на избата е да покаже модерното лице на българското винопроизводство, да се даде възможност на консуматора да се наслади на вина, в стил Нов свят, но произведени в България и на отлично съотношение цена-качество. Затова и от избата не пестят усилия и средства във въвеждането на модерните технологии и нововъведения. Серията PIXELS е посветена именно на това. Двете нови червени вина, допълват марката, която досега включваше две бели (едното от Совиньон блан, другото от Шардоне), едно розе от френския сорт Гренаш, едно пенливо от италианския сорт Глера и едно червено – от Каберне Совиньон. Новите вина също се затварят с иновативната система Ardea Seal \r\n\r\n Тапата се приема за алтернатива на класическия корк, с много ниска въздушна пропускливост, предпазваща виното от външни въздействия, прах и други. Подобна тапа се използва за скъпите френски вина от най-висококачествените лозя на Кот д'Ор и Шабли в Бургундия, в категорията гранд крю. Това позволява съхранение на червените вина PIXELS и след отваряне за по-дълго време, което пък е от полза за ресторантьорите, които искат да предлагат вино на чаша. Сред първите, които дегустираха новите PIXELS бяха Вихрен Велков и Георги Михов, Сомелиер на България за 2012 и 2011 година съответно. \r\n\r\n Двете нови червени вина PIXELS Регент и PIXELS от сорта Сира се произвеждат от изцяло собствени лозови масиви на New Bloom Winery в Найден Герово, Тракийска низина – един от най-добрите винарски региони.  Главният енолог на избата и международен винен оценител Владимир Влъчков коментира по време на зарязването:  „Ние бихме искали нашите вина, независимо, че са различни едно от друго, да имат една обща характеристика, а именно – „вкусни вина“. А това, уверявам ви, не е толкова лесна работа. Смисълът на нашата философия в New Bloom Winery е вкусът на виното“. Лозята на избата са близо 6000 дка. Екипът работи с над 14 различна сорта сред които Совиньон блан, Шардоне, Каберне Совиньон, Мерло. Те са единствените засега у нас, които отглеждат и немските сортове Дорнфелдер и Регент, които дават много добри резултати в българския тероар, посочват експертите. \r\n\r\n \r\n \n\t\t\t\t\t\t", "date": "2019.02.04", "title": "New Bloom Winery с две нови топ вина в серията PIXELS\t"}
{"url": "http://www.bnews.bg/article/256160-azis_pachi_silikonovi_gardi_falshivite_mu_muskuli_sa_praveni_v_turtsiya", "text": "\n Азис посегна към методите за разкрасяване на плеймейтките. Фолк идолът от няколко месеца пъчи силиконови гърди. Операцията му била направена в Турция срещу доста скромна за джоба на звездата сума. \r\nПевецът от Костинброд в последните месеци е заприличал на културист. Оказва се обаче, че видът му не се дължи само на усилени тренировки и строг хранителен режим, а и на майсторството на някой турски корифей на естетичната хирургия. Добре развитите гръдни мускули на Азис всъщност са от силикон, твърдят отлично запознати източници на „Уикенд”. Според тях, операцията е направена през есента – малко преди музикантът да стане водещ на „ВИП Брадър”. Подобна интервенция се правела на доста места по света, но в Турция се били специализирали, а и цената била приемлива. Такъв вид разкрасяване струвал няколко хиляди евро, което е нищо за джоба на родната звезда. Операцията се правела по същия начин както тази за уголемяване на дамските гърди, само че формата на имплантите била специално разработена така, че да е подходяща за мъже. По същия начин се оформяли задници, прасци и всякакви други части на тялото. \r\nСамо преди дни Васко бе нападнат от фитнес маниаци, че мускулите му са от стероиди. „Аз химия не съм докосвал!”, отсече категорично той. И не е излъгал, защото поне гърдите му наистина не са от стероиди, а от силикон. Преди години певецът е разказвал, че с естетична операция е оформял и краката си. Много искал да са като на Бионсе. Твърди се, че има силикон и в задните си части, освен това няколко пъти е правил липосукция на корема си. Въпреки всичко не може да се отрече, че с годините тялото му изглежда все по-добре и това няма как да се дължи само на пластични операции. Очевидно е, че се храни правилно и тренира, а когато това не е достатъчно, се обръща за помощ към съвременната медицина. \r\nВасил не е единственият мъж в България, който пъчи силиконови гърди. Операцията ставала все по-популярна сред платежоспособните ни сънародници, които държат да изглеждат като холивудски звезди. В последните месеци поне десетина българи били пътували до Турция за подобна интервенция, а още много планирали да го направят преди началото на лятото, за да разхождат нови мускули на плажа. \r\n  \r\n \n\t\t\t\t\t\t", "date": "2019.02.04", "title": "Азис пъчи силиконови гърди! Фалшивите му мускули са правени в Турция"}
{"url": "http://www.bnews.bg/article/256157-tragediyata_e_ogromna_pochina_deteto_koeto_padna_ot_tretiya_etazh_v_bolnitsa", "text": "\n Почина детето, което падна от третия етаж в болницата „Света Анна” във Варна. Това потвърди Владимир Власаков, началник на интензивното и анестезиологично отделение, предаде Нова Телевизия. \r\n\r\n Въпреки усилията на лекарите, детето не е оцеляло. \r\n\r\n „Травмата беше прекалено тежка и несъвместима с живота”, обясни д-р Власаков. \r\n\r\n 2-годишното дете било с майка си на свиждане в родилното отделение в болницата. Слизайки по стълбите, детето се промушило през парапета и паднало на пода във фоайето. \r\n \n\t\t\t\t\t\t", "date": "2019.02.04", "title": "ТРАГЕДИЯТА Е ОГРОМНА! Почина детето, което падна от третия етаж в болница "}
{"url": "http://www.bnews.bg/article/256156-vremeto_temperaturni_rekordi_i_dnes", "text": "\n През първия ден от седмицата над цялата страна ще има разкъсана облачност, а температурите остават високи, като дори минималните ще са над нулата. Не се очакват валежи. \r\n\r\n По-значителна облачна покривка ще има над западните райони. \r\n\r\n През нощта вятърът постепенно ще отслабва, като на много места ще се установи тихо време. През деня в Дунавската равнина се очаква слаб вятър, ориентиран от запад и северозапад. \r\n\r\n Минималните температури в по-голямата част от страната са в интервала 3-8 градуса, малко по-ниски в крайния северозапад и малко по-високи на отделни места в крайните южни райони. \r\n\r\n Максималните температури ще са между 12 и 17 градуса, с изключение на крайния северозапад, където ще бъдат малко по-ниски. В София термометърът ще достигне 11 градуса. \r\n \n\t\t\t\t\t\t", "date": "2019.02.04", "title": "ВРЕМЕТО! Температурни рекорди и днес!"}
