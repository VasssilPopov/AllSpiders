{"url": "http://www.bnews.bg/article/250669-spasiha_unikalniya_choveshki_skelet_lusiya_ot_opozhareniya_muzey_v_rio", "text": "\n Голяма част от костите на черепа на най-стария човешки фосил в Латинска Америка са намерени сред руините на изгорелия Национален музей в Рио Де Жанейро, съобщиха БГНЕС и Би Би Си. Човешкият скелет, наречен \"Лусия\", е на 12 000 години и бе една от хилядите безценни находки в колекцията на 200-годишния музей, който избухна в пламъци през септември. \r\n\r\n Директорът на музея обяви, че около 80 процента от костните фрагменти на черепа на Лусия са били индентифицирани. Скелетът – който е най-старият, откриван някога на континента, бе сред най-ценните експонати в музея. Експертите са категорични, че могат да се опитат успешно да възстановят черепа. Той е бил поставен в метална кутия в специален шкаф за съхранение, което го е предпазило от огъня. \r\n\r\n В момента все още се провеждат укрепителни работи по фасадата на сградата – близо 50 дни след пожара. Причината за избухването на пламъците, които унищожиха стотици зали, съдържащи над 20 милиона артефакта, все още се разследва. \r\n\r\n Останките на Лусия бяха открити в пещера през 1975 година в щата Минас Жераис, северно от Рио де Жанейро, от френския археолог Анета Ламен-Емперер. Тестове на черепа и скелета показаха, че те принадлежат на жена на около 20-годишна възраст, която е била висока около 150 см. Археолози смятат, че Лусия може да е била един от първите преселници в Южна Америка. \r\n \n\t\t\t\t\t\t", "date": "2018.10.20", "title": "Спасиха уникалния човешки скелет \"Лусия\" oт опожарения музей в Рио"}
{"url": "http://www.bnews.bg/article/250668-peti_den_bez_voda_v_lom", "text": "\n Пореден ден екипи работят край село Добри дол без прекъсване. Именно там се намира една от връзките между стария и новия водопровод, по който до Лом ще стига вода. \r\n\r\n Заради кризата, причинена от тежка авария, бедственото положение за жителите от крайдунавския град и околните села продължава вече пет дни. Без вода останаха близо 30 000 души. \r\n\r\n До края на деня се очаква водата да бъде пусната постепенно и ако всичко е наред, утре в някои части на Лом вече ще има вода. \r\n\r\n Заради честите аварии по водопровода по-големите предприятия в града отдавна са се подсигурили със собствени водоизточници. А болницата дори е с двойно захранване. \r\n\r\n За малкия и среден бизнес обаче продължителното безводие причинява загуби. \r\n\r\n „Оборотът падна, хората ги няма. Никой не иска да му се сервира в пластмасови чаши. Вчера идваха едни хора от София и казаха, че не са на село и станаха и си тръгнаха. Божа работа е дали ще вържем бюджета. Ние имаме 21 човека персонал в това заведение\", разказа Кирил Мингилов, собственик на заведение.  \r\n\r\n Тежко е и положението за родителите. Сред тях е и Анелия Кирилова: \r\n\r\n „Аз съм с три деца, няма как да се редя на опашки за вода. Ходя в квартал на града, който има кладенци. Големите оставям при малката или едно водя с мен от големите, за да ми помагат за тубите“. \r\n\r\n От общината съобщиха, че има специални телефони, на които да се обаждат гражданите, имащи нужда от помощ с пренасянето на бутилките с вода. \r\n \n\t\t\t\t\t\t", "date": "2018.10.20", "title": "Пети ден без вода в Лом!"}
{"url": "http://www.bnews.bg/article/250661-sadyat_aktyora_kris_o_donal", "text": "\n Съдят актьора Крис О’Донъл за инцидент, причинен от дъщеря му Лили Анн преди две години, съобщават БГНЕС и в. „Дейли мейл”. 19-годишната тинейджърка шофирала в Санта Моника, Калифорния, когато засякла друг автомобил. \r\n\r\n При инцидента бил ударен и друг шофьор – личният треньор и фитнес инструктор Трейси Сътън.Тя твърди, че е получила тежки наранявания, които й попречили да работи в продължение на няколко месеца. Заради това Сътън е подала иск срещу О'Донъл, който е посочен като собственик на автомобила, причинил инцидента. \r\n\r\n Крис О’Донъл има пет деца от съпругата си Каролин Фентрес, за която е женен от 21 години. Роденият в Илинойс актьор стана известен с кинохитовете от 90-те „Батман и Робин” и „Усещане за жена”. От 2009 година холивудската звезда играе ролята на Джи Калън в телевизионната криминална поредица „Военни престъпления: Лос Анджелис”. \r\n \n\t\t\t\t\t\t", "date": "2018.10.20", "title": "Съдят актьора Крис О’Донъл"}
{"url": "http://www.bnews.bg/article/250667-manolova_za_izkazvaneto_na_simeonov_to_e_nedopustimo_i_zhestoko", "text": "\n Омбудсманът Мая Манолова определи изказването на вицепремиера Валери Симеонов по адрес на протестиращите майки на деца с увреждания като „недопустимо и жестоко”. \r\n\r\n Тя уточни, че поисканата оставка на Симеонов е кадрово решение, което е отговорност на премиера Бойко Борисов. \r\n\r\n „Аз мога да го коментирам в чисто човешки план, то е недопустимо, абсолютно неприемливо и много жестоко, оставам тези, които се занимават с политика и управление да го коментират в политически план”, бяха думите на Манолова. \r\n\r\n Тя представи и така наречената Бяла книга на неразрешените проблеми и заяви, че близо 100 хил. души са потърсили съдействие от институцията на омбудсмана от началото на мандата ѝ преди 3 години.  \r\nПодадените жалби са над 35 хил., а повечето вече са решени. \r\n\r\n Най-много са нарушенията на правата на потребителите. \r\n \n\t\t\t\t\t\t", "date": "2018.10.20", "title": "Манолова за изказването на Симеонов: То е недопустимо и жестоко"}
{"url": "http://www.bnews.bg/article/250670-kasmet_za_grigor_pri_zhrebiya_vav_viena", "text": "\n Григор Димитров има наглед лесна задача в първите два кръга на турнира във Виена, който започва в понеделник (22 октомври). Той е поставен под номер 3 в схемата на надпреварата и ще започне участието си срещу тенисист, който ще се класира за важните мачове след квалификациите. \r\n\r\n При успех, във втория кръг роденият в Хасково тенисист също ще играе срещу квалификант.  \r\n\r\n Първото по-сериозно предизвикателство за Григор идва на четвъртфинал. Там той може да срещне Фабио Фонини. На полуфинал пък потенциален съперник е водачът в схемата Доминик Тийм, който започва участието си във Виена срещу Ришар Гаске. \r\n\r\n Това ще бъде първо участие на Димитров на турнира в австрийската столица. През 2017 г. той отказа да играе там дни преди старта на надпреварата заради преумора. \r\n\r\n   \r\n \n\t\t\t\t\t\t", "date": "2018.10.20", "title": "Късмет за Григор при жребия във Виена"}
{"url": "http://www.bnews.bg/article/250662-advokatite_kristian_gyoshev_i_vladislav_yanev_poiskaha_ostavkata_na_simeonov_i_zayaviha_redovite_advokati_sa_podlozheni_na_represii_i_nevazmozhnost_da_realizirat_efektivna_zashtita", "text": "\n Днес в предаването \"Бареков и Байрактаров без цензура\", което се излъчва всяка събота от 10:30ч. на живо по телевизия \"Евроком\", гости бяха адвокатът, който осъди държавата в Страсбург - Кристиан Гьошев и неговия колега адвокат Владислав Янев, които призоваха незабавна оставка на вицепремиера Валери Симеонов. \r\n\r\n Кристиан Гьошев заяви, че оставането на Валери Симеонов на поста му е недопустимо и обида към целия български народ и хората поставени в неравностойно положение. Тези негови думи бяха провокирани от скандалното изказване на Симеонов, който нарече марките на деца с увреждания \"кресливи жени\", а децата \"уж болни\". \r\n\r\n \"Много е важно да бъде решен своевременно този проблем, защото това е една дълга агония на тези хора. Майките на тези деца не могат да покрият минимума на житейските условия на живот.\", допълни колегата му Янев. \r\n\r\n Янев продължи с тезата си, че е недопустимо този проблем да продължава да съществува в България.  \r\n\r\n \"От години Висшия адвокатски съвет и неговите органи правят така, че адвокатурата да се затваря от ден на ден.\", коментира Гьошев, запитан кои са свободните адвокати и какви са проблемите пред тях. \r\n\r\n Той се върна към първите промени 2004 -а година със завеждането на т.нар. изпит за адвокати, който го няма в нито една подобна организация, като даде за пример: медицина, стоматология, инженерство, архитектура. Тези промени се характеризират в това съсловната организация повторно да изпитва завършилия и придобил квалификация човек и да му разреши да практикува. \r\n\r\n Той изрази мнение, че този изпит е дълбоко непрозрачен и се правят злоупотреби с това \"на тъмно\" кой и как става адвокат. \r\n\r\n Като втори съществен проблем, който разтърсва адвокатурата от години и се правят злоупотреби, Гьошев посочи факта, че актовете на вътрешните дисциплинарни съдилища не могат да се обжалват от редовите адвокати.  \r\n\r\n Запитан кой има полза от това, което изтъкна Кристиан Гьошев, Владислав Янев отговори, че правосъдната система стимулира развитието на демокрацията и просперитета на една държава. \r\n\r\n \"Чрез защитата на правата на всеки български гражданин се стига до общо ниво на законност и демократичност на дадено общество. Едно от явните проявления на това, че България е свободна демократична и правова държава само формално е невъзможността на един адвокат да реализира ефективна защита, подложен на потенциални опасности от репресии\", заключи той.  \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2018.10.20", "title": "Адвокатите Кристиан Гьошев и Владислав Янев поискаха оставката на Симеонов и заявиха: Редовите адвокати са подложени на репресии и невъзможност да реализират ефективна защита!"}
{"url": "http://www.bnews.bg/article/250665-s_kakvo_vreme_shte_zapochne_novata_sedmitsa", "text": "\n Атмосферното налягане ще бъде по-високо от средното за октомври и през деня ще се повиши още. През нощта облачността ще е разкъсана, по-значителна над източните райони от страната, сочи прогнозата на НИМХ-БАН. \r\n  \r\nУтре ще бъде предимно облачно и главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да нахлува студен въздух. Преобладаващите минимални температури ще бъдат между 7 и 12 градуса, а максималните ще са между 15 и 20 градуса. \r\nНад Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20 градуса, колкото е и температурата на морската вода. Вълнението на морето ще е 2-3 бала. \r\nВ планините ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части - и силен, вятър от изток-североизток. Максималната температура на височина 1200 метра ще е около 11 градуса, на 2000 метра - около 4 градуса. \r\nВ началото на следващата седмица ще преобладава облачно време и на много места ще превалява дъжд, а в планините над 2000 метра - сняг. В цялата страна вятърът ще се ориентира от североизток. \r\n\r\n Температурите ще се понижат още и максималните ще бъдат между 12 и 17 градуса, а минималните - между 7 и 12 градуса. Във вторник валежите ще са на по-малко места, главно в Южна България, а над Северна ще има и временни разкъсвания на облачността. Североизточният вятър ще отслабне. \r\n \n\t\t\t\t\t\t", "date": "2018.10.20", "title": "С какво време ще започне новата седмица?"}
{"url": "http://www.bnews.bg/article/250664-blizo_100_000_grazhdani_sa_potarsili_sadeystvie_ot_ombudsmana_za_tri_godini", "text": "\n За тригодишния период, в който омбудсман на страната ни е Мая Манолова, 99 584 граждани са потърсили съдействието й. Това обяви Манолова пред журналисти. \r\n  \r\nПостъпилите жалби за този период са били 35 282, като ръстът от 20 октомври 2015 г. до 20 октомври 2018 г. в сравнение с тези за периода 2014-2015 г. е 549 процента. За тригодишния период приключените жалби са 32 893, посочи Манолова. \r\n  \r\nУбедихме всички, че институцията на омбудсмана е надпартийна, че е видима и ефективна институция, подчерта Манолова. Изкушението пред мен беше голямо да представим успехите, но си дадохме и сметка, че нерешените проблеми са много и че има много работа, която хората очакват да свършим, каза още Манолова. Вместо календар на успехите, представяме Бяла книга, в която са включени всички теми, които сме определили за първостепенно важни за гражданите и техните права. \r\n  \r\nВ началото на отоплителния сезон, предвид предстоящото увеличение на цената и \"високомерното, надменно и неуважително отношение от страна на монополиста\", първото място в Бялата книга е определено за \"Топлофикация\", заяви Манолова. По думите й не се работи бързо и ефективно по честна методика за определяне на сградната инсталация и вероятно ще се окаже, че на хората е събирана неправомерно сума за тази услуга. \r\n  \r\nАрбитражните съдилища също намират място в Бялата книга. Благодарение на промените, \"над 120 хиляди българи вече са свободни от рекета на арбитражните съдилища\", допълни тя. Колекторските фирми все още продължават да тероризират гражданите по всяко време на денонощието и проблемът с това все още не е решен, обясни омбудсманът. Манолова каза още, че ще насочи усилията си и към високите банкови такси, към ДДС върху дарените храни, екотаксите при първа регистрация на автомобил, детското правосъдие, медицинската експертиза и др. \r\n\r\n Най-много жалби за трите години са били получени заради нарушени права на потребителите, следвани от нарушени социални права и нарушения в изпълнителното производство. \r\n \n\t\t\t\t\t\t", "date": "2018.10.20", "title": "Близо 100 000 граждани са потърсили съдействие от омбудсмана за три години"}
{"url": "http://www.bnews.bg/article/250666-donald_tramp_komentira_vestta_za_smartta_na_zhurnalista_dzhamal_hashogi", "text": "\n Президентът на САЩ Доналд Тръмп определи като \"добра първа стъпка\" извършените от Саудитска Арабия арести във връзка със смъртта на Джамал Хашоги и добави, че ще работи съвместно с Конгреса относно американския отговор, предаде Асошиейтед прес. Президентът говори пред медиите по време на \"кръгла маса\" в Аризона, броени часове след като Саудитска Арабия заяви чрез официалната си агенция СПА, че журналистът Джамал Хашоги е бил убит при \"юмручен бой\" в саудитското консулство в Истанбул. Кралството съобщи също, че 18 души са арестувани, а служители от разузнаването са уволнени. \r\n  \r\nЗапитан от репортер дали смята обяснението на Саудитска Арабия за достоверно, Тръмп отговори утвърдително: \"Да, да!\" \r\nПрезидентът обаче добави, че преди да реши какво да предприеме по-нататък, иска да разговоря с престолонаследника принц Мохамед бин Салман. \r\n  \r\n\"Саудитска Арабия винаги е била страхотен съюзник, но случилото се е неприемливо\", заяви Тръмп. Що се отнася до саудитските арести, по думите му \"Това е голяма първа стъпка. Само първа стъпка, но голяма първа стъпка\". \r\n\r\n Членове на Конгреса, включително съюзникът на Тръмп сенатор Линдзи Греъм, изразиха скептицизъм относно саудитската версия, отбелязва АП. \r\n  \r\n\"Първо ни казаха, че Хашоги предполагаемо е излязъл от консулството, и напълно се отричаше саудитско участие. Сега имало сбиване и той бил убит в консулството, все без знанието на принца\", написа в Туитър сенаторът републиканец. \r\n  \r\nСаудитското обяснение за убийството на журналиста и жител на Вирджиния Джамал Хашоги при случайно сбиване в консулството е обидно\", заяви в туит сенаторът демократ Тим Кейн. След като администрацията Тръмп няма да се изправи срещу зверството, Конгресът е длъжен да го направи\", добави той. \r\nСпоред конгресмена Адам Шиф твърдението, че Хашоги е бил убит неволно при сбиване, не е достоверно. \r\n  \r\n\"Ако Хашоги се е бил вътре в консулството, той се е бил за живота си с хора, изпратени да го заловят или да го убият\", написа в Туитър старшият демократ в Комисията по разузнаването в Камарата на представителите. \"Кралството и всички замесени в това брутално убийство трябва да бъдат подведени под отговорност, и ако администрацията на Тръмп не пожелае да поеме водеща роля в това, Конгресът трябва да го направи\", заяви той. \r\n  \r\nВ изявление късно вчера прессекретарят на Белия дом Сара Хъкаби Сандърс обеща, че САЩ внимателно ще следят международните разследвания на смъртат на Хашоги и ще пледират за правосъдие, което е навременно, прозрачно и в съответствие с всички процедури. \r\n  \r\nИ демократи, и републиканци настояха Вашингтон да проведе собствено разследване, отбелязва ДПА. \r\n  \r\n\"Саудитската версия продължава да се мени с всеки изминал ден. Не бива да приемаме на доверие, че последната ще издържи\", написа в Туитър сенаторът републиканец Боб Коркър. \r\n\"Саудитците може да си правят своето разследване, но американската администрация трябва да направи собствена, достоверна оценка за отговорността за убийството с разследване, изисквано според закона Магнитски\", добави председателят на Комисията по външни отношения на Сената. \r\n  \r\nСтаршият демократ в комисията Боб Менендес още преди него призова за задействането на закона. \"Глобалният акт Магнитски не прави изключение за случайни инциденти. Дори ако Хашоги е умрял в резултат от спречкване, няма извинение за убийството му. Ние трябва да поддържаме международния натиск. Конгресът свърши своя дял, сега е ред на президента Тръмп да спази закона\", написа Менендес в Туитър. \r\nКонгресменът републиканец Майк Кофман призова президента незабавно да отзове временно изпълняващия длъжността посланик на Вашингтон в Саудитска Арабия. \"Не съм воювал, за да си затварям очите\", написа военният ветеран. \r\n  \r\nНеговият туит беше повторен от сенатора републиканец Ранд Пол. \r\n  \r\n\"Не бих могъл да съм по-съгласен. Ние би трябвало да прекратим всички оръжейни сделки и военна помощ и сътрудничество незабавно. Трябва да има тежка цена за тези действия на Саудитска Арабия\", написа той. \r\n \n\t\t\t\t\t\t", "date": "2018.10.20", "title": "Доналд Тръмп коментира вестта за смъртта на журналиста Джамал Хашоги"}
{"url": "http://www.bnews.bg/article/250663-remontat_na_severnata_skorostna_tangenta_se_udalzhava", "text": "\n Неудобство за шофьорите в София. Ремонтът на Северната скоростна тангента ще приключи в четвъртък следващата седмица, вместо днес. Това потвърди регионалният министър Петя Аврамова. \r\n\r\n Причина за забавянето било по-бавното съхнене на фугите, които се поправят. Дефектите се отстраняват от възложителя за негова сметка, тъй като обектът все още е в гаранция. \r\n \n\t\t\t\t\t\t", "date": "2018.10.20", "title": "Ремонтът на Северната скоростна тангента се удължава"}
{"url": "http://www.bnews.bg/article/250653-motoristite_v_sofiya_zakrivat_sezona_promeni_v_dvizhenieto", "text": "\n Мотористите в София закриват сезона днес, което налага промени в движението, съобщи Столична община.  \r\n\r\n От 7 до 12 часа се забранява престоят и паркирането на пътни превозни средства с изключение на участниците в мотошествието, на пл. “Св. Ал. Невски“ и на ул. “Оборище“ между ул. “Г.С. Раковски“ и бул. “Васил Левски“. \r\n\r\n От 9.00 до 12.00 часа се забранява влизането на пътни превозни средства в двете посоки  на ул. “Оборище“ между бул. “В. Левски“ и ул. “Г. С. Раковски“;  ул. “11-ти август“ между ул. “Московска“ и пл. “Св. Ал. Невски“;  ул. “15-ти ноември“ между бул. “Цар Освободител“ и пл. “Св. Ал. Невски“ и ул. “Дунав“ между ул. “Московска“ и пл. “Св. Неделя“. \r\n\r\n От 11 часа ще се проведе шествие с маршрут: от пл. “Св. Ал. Невски“, по ул. “Оборище“, бул. “Васил Левски“, бул. “Цариградско шосе“, бул. “Асен Йорданов“ до зала „Арена Армеец“. \r\n \n\t\t\t\t\t\t", "date": "2018.10.20", "title": "Мотористите в София закриват сезона, промени в движението"}
{"url": "http://www.bnews.bg/article/250660-vlak_se_vryaza_v_talpa_v_indiya_ima_desetki_zhertvi", "text": "\n Десетки загинаха в Индия, след като влак се вряза в голяма група хора. Инцидентът станал по време на празник в Северна Индия, недалеч от границата с Пакистан. \r\n\r\n Стотици хора стояли на влаковата линия, за да гледат изгарянето на чучело като част от местен религиозен ритуал. Влакът навлязъл сред хората с пълна скорост. Според очевидци - по-висока от 80 километра в час. \r\n\r\n Властите все още се опитват да разберат причината за тежкия инцидент, както и да преброят всички загинали и ранени. Досега е потвърдена смъртта на 59 души. \r\n \n\t\t\t\t\t\t", "date": "2018.10.20", "title": "Влак се вряза в тълпа в Индия, има десетки жертви"}
{"url": "http://www.bnews.bg/article/250651-choveshka_greshka_dovela_do_avariynoto_katsane_na_soyuz", "text": "\n Човешка грешка довела до аварийното кацане на кораба \"Союз\" на космодрума Байконур, предаде РИА \"Новости\". \r\n\r\n Това стана ясно след проведеното разследване на аварията.  \r\n\r\n Причината е лош монтаж.  \r\n\r\n Екипажът не е свързал добре двата блока и така е предизвикал проблема и наложителното кацане.  \r\n\r\n Това бе една от възможните причини, съобщена веднага след неуспешното изстрелване.  \r\n\r\n Изключена бе възможността да е саботаж.  \r\n\r\n На борда на космическия кораб е екипаж МКС-57/58 с руския космонавт Алексей Овчинин и американския астронавт Ник Хейг. \r\n\r\n Те не пострадаха при инцидента.  \r\n\r\n Очаква се да летят отново през пролетта.  \r\n\r\n Екипажът на Международната космическа станция има достатъчно запаси и отменената мисия няма да засегне операциите. \r\n\r\n Екипажът на станцията може да остане там до началото на януари. \r\n \n\t\t\t\t\t\t", "date": "2018.10.20", "title": "Човешка грешка довела до аварийното кацане на \"Союз\""}
{"url": "http://www.bnews.bg/article/250659-radev_prizova_za_zasilvane_na_investitsionnoto_satrudnichestvo_s_kitay", "text": "\n Партньорството в икономиката и инвестиционното сътрудничество между България и Китай имат голям потенциал за развитие и в краткосрочен план двете държави следва да предприемат конкретни стъпки за неговото реализиране. \r\n\r\n Това беше общата позиция на президента Румен Радев и зам.-председателя на Постоянния комитет на общокитайското събрание на народните представители Цао Дзиенмин, които проведоха среща на „Дондуков“ 2. \r\n\r\n Дзиенмин е на посещение в България за участие в Четвъртата среща на местните лидери на страните от инициативата „16+1\", която се провежда в София и във водената от него делегация са включени представители на 15 водещи в своето развитие китайски провинции. \r\n \n\t\t\t\t\t\t", "date": "2018.10.20", "title": "Радев призова за засилване на инвестиционното сътрудничество с Китай"}
{"url": "http://www.bnews.bg/article/250656-ofitsialno_barekov_podade_raka_na_siderov_v_evropa_pp_ataka_vhodira_dokumenti_za_chlenstvo_v_akre", "text": "\n Евродепутатът Николай Бареков стана адвокат на Волен Сидеров в Европа, докато Ангел Джамбазки стои в София да напада майките на децата с увреждания и да адвокатства на Валери Симеонов. \r\n\r\n Това стана ясно по време на жива връзка в предаването \"Бареков и Байрактаров без цензура\", което се излъчва всяка събота от 10:30ч. на живо по телевизия \"Евроком\". Николай Бареков бе включен от Кишинев, Молдова, където в момента се провежда традиционният форум на консерваторите. \r\n\r\n По покана на евродепутата на събитието присъства и ръководството на ПП “Атака” Волен Сидеров, което с негово съдействие подаде документи за членство в Алианса на европейските консерватори и реформисти /АЕКР/. \r\n\r\n Бареков обяви, че по време на форума, който се е провел вчера, заедно със Сидеров са представили своя план до края на годината да бъде изградена голяма консервативно - патриотична коалиция, която да кандидатства за спечелването на поне четири европейски мандата на предствоящ евровот. \r\n\r\n Бареков подчерта, че лично е връчил на председателя на Алианса Ян Захрадил молбата за членство на партия \"Атака\". Евродепутатът сподели, че тези процедура отнема две години. \r\n\r\n \"След провала на колегите от ВМРО, които не бяха приети в групата на Консерваторите, аз мисля, че това бе една разумна стъпка от моя страна - да поканя втора българска партия, която да влезе в процедура на членство”, заяви Бареков. \r\n\r\n Евродепутатът е поставил няколко условия към партия \"Атака\", за да бъдат част от Алианса на консерваторите. \r\n\r\n Първото от тях е да се разработи една силно социална платформа, насочена към най - социално чувствителните групи в обществото - майките на децата с увреждания и самите деца. \r\n\r\n Второто условие е, че партия \"Атака\" ще трябва оттук насетне да защитава много сериозно консервативните ценности. Третото условие е да се приеме един меморандум от всички партии, които желаят да се включат в нова коалиция, която ще \"атакува\" ЕП, чрез който да бъдат забранени всякакви расистки, ксенофобски или каквито и да било други обиди на плоскостта на политическия дебат. \r\n\r\n На въпрос на водещия дали все още съществува коалицията \"Обединени патриоти\", Бареков заяви, че според него такава коалиция няма как да съществува в този си вид, защото са били преминати много \"червени линии\". Като друг аргумент Бареков изтъкна, че кандидатурата на Валери Симеонов в една голяма коалиция в ЕП е абсолютно неприемлива, защото нито партията му представлява консервативни ценности, нито поведението му показва нещо подобно. \r\n\r\n Като баща на трима сина и четвърти на път, Николай Бареков изтъкна, че е загрижен за социално - икономическата обстановка в страната. \r\n\r\n \"Ние консерваторите работим за това всеки човек да има равни възможности с другите и да има възможност да издържа децата си. Бедността в България е един от най-големите проблеми вече повече от 20 години. Това ще бъде основният акцент в нашата програма”, обяви още евродепутатът. \r\n\r\n \"България трябва да има ускорена програма за икономически растеж. Докато ние нямаме работеща икономика, няма как да се справим с бедността”, категоричен е Бареков. \r\n\r\n Във връзка с нелепото изказване на вицепремиера Валери Симеонов, който нарече майките на деца с увреждания \"кресливи жени\", а самите деца \"уж болни\", евродепутатът заяви, че другата седмица в Европарламента в Страсбург ще проведе редица срещи с представители на различни парламентарни групи в ЕП, както и с представители на ЕК, в амбицията си поведението на Валери Симеонов да бъде осъдено на най-високо ниво. \r\n\r\n Лидерът на \"Презареди България\" изрази мнение, че правителството вече има огромен проблем с поведението на вицепремиера. \r\n\r\n Ексклузивно интервю за \"Бареков и Байрактаров без цензура\" даде и лидерът на ПП \"Атака\" Волен Сидеров директно от Кишинев. \r\n\r\n Запитан какво предстои оттук нататък за партия \"Атака\" и по - конкретно на следващите евроизбори, Сидеров заяви, че благодарение на Николай Бареков, партия \"Атака\" има възможност за бъде водач на патриотичните формации, които искат да излязат на европейското поле. \r\n\r\n \"В Евопа предстоят невероятно важни размествания на пластовете. Утре Европа ще се управлява от консервативно дестни центристки сили.\", категоричен бе Сидеров. \r\n\r\n \"Атака заяви своето присъствие в утрешното управление на Европа!\", заключи лидерът на ПП \"Атака. \r\n \n\t\t\t\t\t\t", "date": "2018.10.20", "title": "ОФИЦИАЛНО! Бареков подаде ръка на Сидеров в Европа, ПП “Атака” входира документи за членство в АКРЕ!"}
{"url": "http://www.bnews.bg/article/250654-pozhar_izbuhna_v_izostavenata_sgrada_na_bivshiya_vinprom_v_nova_zagora", "text": "\n Пожар избухна в сградата на бившия Винпром в Нова Загора. Горели са отпадъци и сухи треви. \r\n\r\n Екипи на пожарната са се отзовали на сигнала.  \r\n\r\n Пламъците вече са потушени. Тепърва ще се изяснява откъде и как е започнал огънят, но според полицията причина за пожара е човешка намеса.   \r\n\r\n Сградата на стария Винпром е полуразрушена и изоставена от години. \r\n \n\t\t\t\t\t\t", "date": "2018.10.20", "title": "Пожар избухна в изоставената сграда на бившия Винпром в Нова Загора"}
{"url": "http://www.bnews.bg/article/250652-eva_ot_tonika_razkri_kakvo_vsashtnost_e_napravila_sled_smartta_na_gogo", "text": "\n \r\n\r\n Сега двете талантливи певици заживяха под един покрив в Къщата на „ВИП брадър“, където видимо се помириха и изгладиха противоречията си отпреди това. За съжаление играта приключи за Ева, но пък тя не съжалява, защото се прибра при семейството си. Ева се съгласи да даде само едно интервю след участието си в рейтинговото шоу и то за читателите на в. „ШОУ“. \r\n- Полезно е всяко едно такова участие, защото виждаш себе си в малко по-друга светлина. За себе си мога да кажа, че бях доста обрана, но показах себе си – аз съм си такава. Не съм силно контактна, макар в Къщата да си говорех с всички. Като че ли заради разликата в годините ни имаше някаква издигната бариера. Сметнах за по-добре да не бъда толкова открита, защото не ми отива на годините.  \r\n\r\n - Не, погна ме някакъв вирус и не си тръгна. Имунната ми система беше срината. Но от продукцията се грижеха изключително много за нас и нямах притеснения на тази тема. Притеснявах се малко за гласа си, но това е от друго естество работа. Нито храна е липсвала, нито нищо. Липсваше ми само семейството.  \r\n\r\n \r\n- Притеснена ли ви изглеждах?! Не ме притесни въобще! Продължавам да твърдя, че това нещо го направих умишлено и то още първата седмица. Не мога да имам мнение за някого, който не познавам и виждам за първи път в живота си. Опитах се да вляза по някакъв начин в играта, защото   имах затруднение в номинирането и аргументирането   Не очаквах, че тя ще се разплаче, но края разбра каква е била моята цел. \r\n- (Смее се) Успях да видя нейната визитка! Ваня е много чувствителна и смятам, че се поддава на чужди мнения. Някой й е натикал тези неща в главата и тя нямаше какво друго да каже. Не знам защо така е постъпила, тя си решава. Въобще не й се сърдя. Познаваме се много добре, че да изпадам в такива помрачения. В крайна сметка „ВИП брадър“ е една игра.  \r\n\r\n - Нямаме никакви казуси и смятам, че този въпрос се разреши. Минали са 18 години и доста неща се забравят. Тя твърди нещо, което аз не си спомням. Гого я бил нагрубил и тя затова напуснала… Стигнахме до някакво съгласие. Но това са абсолютно бели кахъри, ние няма какво да делим с Ванчето. Ще продължим да се чуваме и виждаме след края на шоуто. Няма никакъв проблем и никога не е имало. Явно през годините много се е писало по медиите, но аз не чета пресата.   Не се интересувам какво се пише и говори за мен   Живея си моя живот, зная коя съм и въобще не влизам в такива конфронтации с когото и да било. \r\n\r\n \r\n\r\n - (Бурен смях) Не знам откъде дойде това нейно изказване. Това са пълни глупости. Въобще не мога да отговарям на такива въпроси. Един здравомислещ човек никога не би си помислил такова нещо и леко се обиждам при задаването на този въпрос. \r\n\r\n \r\n\r\n - Вальо има добро сърце, доколкото успях да го опозная. Но той се е впуснал в играта с пълна сила и си следва своя план. Момчето иска да бъде популярно, да направи силно впечатление с добро или лошо. Той просто си играеше неговата игра. Гледам, че сега нещата са се уталожили малко или много. Но искам да ви кажа, че той не от притеснение спи в банята! Всичко това са негови решения с цел по-голяма популярност. Аз с него нямам скандал или противоречие. Аз съм човек, който си казва направо нещата, без да говори зад гърба на хората. \r\n\r\n \r\n- Това е много личен въпрос и не обичам никой да ми бърка в раната!  \r\n\r\n  - Нямам представа, зависи в какъв момент ще ме хванат. Във „ВИП брадър“ реших да участвам по една причина – след смъртта на моя съпруг Гого започнах да живея изключително затворено. Не общувах с никого, освен с колегите ми от „Тоника Домини“. Това ми беше единственото забавление. Чрез това предаване исках да вляза отново в ситуацията на истинския живот и това беше причината да се навия. \r\n\r\n \r\n  \r\n \n\t\t\t\t\t\t", "date": "2018.10.20", "title": "Ева от „Тоника“ разкри какво всъщност е направила след смъртта на Гого"}
{"url": "http://www.bnews.bg/article/250657-ekskluzivni_intervyuta_eto_kak_reagiraha_vidni_evropeyski_konservatori_na_novinata_za_konservativnoto_obedinenie_na_barekov_i_siderov", "text": "\n \"Това, което се опитват да направят господин Сидеров и господин Бареков е нещо, което аз намирам за нещо много положително. Господин Бареков положи изключително много усилия и беше много активен в налагането на тази идея, следва господин Сидеров да му бъде благодарен.\" \r\n\r\n Така председателят на АКРЕ Ян Захрадил коментира за \"Евроком\" директно от Кишинев новината за създаване на консервативно-патриотичен блок у нас и заявката за членство на ПП “Атака” в Алианса на консерваторите. \r\n\r\n \"Това, което беше подадено от партия „Атака “, ще бъде взето сериозно и ще бъде разглеждано на следващата среща на алианса през януари. След което ще има период от 6 месеца, по време на който всяка една партия, която е член на АКРЕ, би могла да се съгласи или да не съгласи с новото членство. Опитът за обединение на господин Сидеров и неговата партия и господин Бареков е нещо, което аз намирам за нещо много положително, защото всяко обединение ще помогне за един добър резултат и за обединение на консервативните сили в България”, подчерта Захрадил.  \r\n\r\n “Г-н Бареков положи изключително много усилия и беше много активен в налагането на тази идея. Смятам, че господин Сидеров трябва да е благодарен за това. Силно се надявам и други партии да се присъединят към тази идея и да се получи един силен консервативен блок в България”, заяви още той.  \r\n\r\n На въпрос какви са му впечатленията от срещата с Бойко Борисов миналата седмица в София, той заяви, че е с изключително приятни чувства след тази среща. “ Вашият премиер вярва на това обединение на консервативните сили в България, смятам, че той също подкрепя тази идея, което е изключително добре за консерватизма в България”, допълни Захрадил. \r\n\r\n “Това, което със сигурност не можем да направим, е да се месим във вътрешните и оперативните работи на всяка една партия и държава, но силно се надявам, че що постигнат силен резултат на следващите избори, имайки обединена консервативна партия в България”, заключи председателят на АКРЕ.  \r\n\r\n \"Николай Бареков е един от най - активните членове и е удоволствие на се работи с него. Подкрепям идеята с господин Сидеров да създадат консервативен блок в България.\"  \r\n\r\n Това  заяви от своя страна евродепутатът от Групата на ЕКР Барбара Капел, която е в една комисия с Николай Бареков и споделят общи идеи.  \r\n\r\n На въпрос какво смята за предстоящото обединение в България, тя заяви, че е страхотна идея и е точният момент да се случи това. “Подкрепям ги и се надявам да успеят в тяхната идея. Смятам, че АКРЕ е много важен и би могъл да бъде много полезен, защото споделяме еднакви ценности. Консервативната партия може да помогне да бъдем втората група в бъдещия Европарламент догодина”, подчерта Капел. . \r\n\r\n Евродепутатът Рупарт Матюс също коментира новината за консервативно-патриотичния блок в България.  \r\n\r\n \"АКРЕ е голяма организация , която обединява политически партии от цяла Европа, които споделят едни и същи идеи, като например, че ние подкрепяме малките предприемачи и бизнеси. Ние искаме да помагаме на най-бедната част от обществата и сме против корупция както на високите, така и на ниските етажи на властта. Аз съм имал разговори с Николай Бареков в европарламента по много въпроси и смятам, че АКРЕ може да помогне на Бареков, за да създаде този консервативен блок”, заяви в интервю за “Евроком” Мстюс . \r\n\r\n “Аз мисля, че всяка партия трябва да върви по своя път, за да защити ценностите на консервативната идея. Сигурен съм, че Николай Бареков и неговият отбор имат същите ценности, които ние споделяме в Алианса на консерваторите”, допълни още той. \r\n\r\n А ето какво сподели изпълнителният директор на формацията Ричард Милсън: \r\n\r\n \"Ние сме много доволни от това, че господин Бареков и господин Сидеров са тук днес (б.р Кишинев, Молдова) и ни обясниха какво се случва с това обединение в България. Доколкото знаем консервативните и десните партии в България са разделени. Това, което ни радва e, че се наблюдава стопляне на отношенията и на бъдещ консервативен блок, който би постигнал много добри резултати. Със сигурност на следващите избори ще има много промени, както в делегациите, така и в формациите в Европейския парламент. Основните партии, които досега бяха избирани ще претърпят провал и много от новите партии, които имат консервативни възгледи биха имали повече успехи. В тази връзка обединението на Николай Бареков и Волен Сидеров ще има много добър успех. Пожелаваме им всичко най-добро, имат нашата пълна подкрепа, надявам се да се види  в една по-голяма делегация в следващия парламент.\" \r\n \n\t\t\t\t\t\t", "date": "2018.10.20", "title": "ЕКСКЛУЗИВНИ ИНТЕРВЮТА: Ето как реагираха видни европейски консерватори на новината за консервативното обединение на Бареков и Сидеров?"}
{"url": "http://www.bnews.bg/article/250655-zapochna_kampaniya_za_vazstanovyavaneto_na_studentskiya_dom_v_sofiya", "text": "\n През декември 2001 г. в Студентския дом в София избухва пожар. Сцената и покривът над нея са почти изпепелени. 17 години по-късно в залите живее само разрухата. Днес група студенти започват кампания, за да върнат от пепелта някога създаденият от и за тях културен център. \r\n\r\n Домът на студентите е създаден през 30-те години на миналия век от студенти за студенти със средства на дарители. През годините залата е приветствала дебютните изпълнения на Борис Христов, Никола Гюзелев, Ангел Манолов, първата българска рок банка „Бъндараците” с Кирил Маричков. ФСБ също правят първия си концерт там. \r\n\r\n Прах, пепел, следи от пожар и разпадащи се стени. И двете зали на първия етаж на сградата са изоставени. За да накарат сърцето на Студентския дом отново да тупти, група студенти и новият директор на дома започват кампания. \r\n\r\n Студентите се надяват на помощ от доброволци, дарители и съдействие от страна на Министерство на образованието, което е собственик на сградата. \r\n \n\t\t\t\t\t\t", "date": "2018.10.20", "title": "Започна кампания за възстановяването на Студентския дом в София"}
{"url": "http://www.bnews.bg/article/250647-savremenni_robi_kak_prinuzhdavat_balgari_da_prosyat_zad_granitsa", "text": "\n Престъпна група от България принуждава българи да просят по улиците на  Франция. За схемата стана ясно през юни, когато полицията в Тулуза залови 11 българи от пет ромски фамилии. Преди дни българи в Лион се свързаха с предаването „Събуди се”, за да разкажат подробности за жертвите на престъпната схема за трафик на хора.  \r\n\r\n Схемата за трафик на хора започва от Плевен, стана ясно от думите на една от жертвите. Първоначалната покана е за работа в земеделието във Франция. С много примамливи условия – финансова помощ още на територията на България, тъй като обектите на трафика са предимно социално слаби хора, с психически или физически проблеми. Купува им се алкохол и цигари, за да бъдат по-лесно манипулирани. До Франция се пътува с автомобили или малки бусове. Дестинацията е Тулуза. \r\n\r\n При пристигането обаче, под претекст, че трябват за регистрация, се отнемат личните им документи. Тогава започва робството – хората са принуждавани да просят на улицата, а ако не изпълняват нарежданията, са малтретирани както физически, така и психически. \r\n\r\n Мъжът, който разказа за схемата, пожела да остане анонимен от страх за живота си. Намира се в Лион, Франция. Българи го намират на улиците на града и го приютяват. \r\n\r\n Ще го наричаме Димитър. Той е един от т.нар. „модерни роби”, принудени да просят на улицата. Всичко започва след случайно запознанство през октомври 2017 г. в родния му Плевен. Запознава се с мъже от ромски произход – Мирелай и Цветан, когото всички наричат Бай Цецо. По това време Димитър е безработен, предлагат му работа във Франция. Всичко се случва за седмица. Тръгват от България за Франция с лек автомобил. Пътуват четирима души. \r\n\r\n Групата от просещи българи, по думите на Димитър, наброява около 30 души. Всички изкарани пари от просия са прибирани. Който не изпълнява нареждания, бива наказван с бой, разказва Димитър. \r\n\r\n Един ден по време на просия става инцидент. Един от просещите е блъснат от камион. Пристига полиция. Мирелай и двама от ръководещите просията бягат с кола. Избягалите стигат до Лион. По разказа на Димитър там отново са принудени да просят. Но Димитър успява да избяга. Крие се в подземие. Там го намира Мария - българка, която живее от години в Лион. \r\n\r\n Димитър твърди, че е подал сигнал в полицията в Лион. На запитване от NOVA от посолството във Франция отговориха, че работят по случая на българския гражданин от лятото на тази година. Мисията е била уведомена от социалната служба „Samu Social” на град Лион, че българският гражданин е открит като бездомно лице в града, живеещ в нищета и без никакви ресурси. \r\n\r\n На 24 юли той е посетил посолството, придружен от социални работници от Лион и му е издаден временен паспорт със срок на валидност до 31 декември тази година. При посещението си разказал това, което и пред камерата на NOVA – че е бил принуден да проси в град Тулуза. В допълнение, освен обстоятелствата за принудителна просия, в жалбата си той е посочил, че личните му документи са били отнети и изгорени от лицата, принуждавали го да проси. Българинът е изразил желание за доброволно завръщане в България и е отказал да бъде настанен в социална институция. Издаден му е временен паспорт.  Връщането му в България са готови трябва да стане до края на месец октомври. \r\n \n\t\t\t\t\t\t", "date": "2018.10.20", "title": "СЪВРЕМЕННИ РОБИ: Как принуждават българи да просят зад граница?"}
{"url": "http://www.bnews.bg/article/250645-60_zhertvi_na_zhp_katastrofata_v_indiya", "text": "\n Най-малко 60 са жертвите на вчерашната жп катастрофа в Индия.  Повече от 200 души са били ранени. \r\n\r\n Припомняме, че влак помете тълпа от хора близо до Амритсар в северния индийски щат Пенджаб. \r\n\r\n Мястото се намира на около 460 км северно от Ню Делхи.  \r\n\r\n Властите обявиха, че се очаква броят на жертвите да се увеличи.  \r\n\r\n Жертвите са стоели на железопътните релси, наблюдавайки тържествата за хинду фестивал, уточняват очевидци. \r\n\r\n Те не са чули приближаването на влака, докато са наблюдавали пълната с фишеци статуя на демонския цар Равана да гори. \r\n \n\t\t\t\t\t\t", "date": "2018.10.20", "title": "60 жертви на жп катастрофата в Индия"}
{"url": "http://www.bnews.bg/article/250646-vremeto_dnes_oblachna_i_dazhdovna_sabota", "text": "\n Предимно облачно ще бъде времето днес. Това съобщават от НИМХ.  \r\n\r\n На много места в следобедните часове се очаква да превали.  \r\n\r\n Ще духа до умерен северозападен вятър.  \r\n\r\n Максималните температури ще са между 17 и 22 градуса.  \r\n\r\n Атмосферното налягане ще бъде по-високо от средното за месеца и ще се повишава.  \r\n\r\n През следващите дни се очаква захлаждане.  \r\n \n\t\t\t\t\t\t", "date": "2018.10.20", "title": "ВРЕМЕТО ДНЕС! Облачна и дъждовна събота"}
{"url": "http://www.bnews.bg/article/250642-nay_malko_chetirima_zaginaha_pri_vzriv_v_rusiya", "text": "\n Най-малко четирима души са загинали, а седем са ранени след взрив в завод за пиротехника в руския град Гатчина, Ленинградска област, съобщи ТАСС. \r\n\r\n Предполага се, че сред жертвите е и гражданин на Беларус. \r\n\r\n Екипи работят по разчистването на отломките на завод „Авангард”, търсят се още двама души. \r\n\r\n Следственият комитет на Руската федерация заведе наказателно дело по член „Нарушаване на правилата за безопасност на взривоопасни обекти, причинило по непредпазливост смъртта на двама или повече души”. \r\n\r\n Главният инженер на завода бе задържан по подозрения, че е наемал работници на черно. Въпросните хора, които не са имали право да извършват такива дейности, са изготвяли смеси за пиротехнически изделия. \r\n \n\t\t\t\t\t\t", "date": "2018.10.20", "title": "Най-малко четирима загинаха при взрив в Русия "}
{"url": "http://www.bnews.bg/article/250650-parlamentarni_izbori_v_afganistan", "text": "\n Право на вот имат около 8,8 милиона регистрирани гласоподаватели, при население на страната от над 30 милиона души. \r\n\r\n Изборите ще преминат при засилени мерки за сигурност на фона на заплахите на талибаните хората да не гласуват. В четвъртък ислямистките бунтовници извършиха зрелищна атака в южната провинция Кандахар, при която бяха убити регионалният губернатор и полицейски началник. \r\n\r\n Предизборната кампания също беше белязана от безпощадно насилие, предадоха Асошиейтед прес и БТА. \r\n\r\n Резултати ще бъдат съобщени едва в средата на ноември, а окончателните ще станат ясни чак през декември.  \r\n \n\t\t\t\t\t\t", "date": "2018.10.20", "title": "Парламентарни избори в Афганистан"}
{"url": "http://www.bnews.bg/article/250658-advokat_zlatina_petrova_pred_barekov_i_bayraktarov_ne_bi_tryabvalo_nikoy_da_iska_ostavkata_na_simeonov_sled_tova_izkazvane_toy_tryabva_sam_da_izchezne_ot_sveta_na_politikata", "text": "\n Днес в предаването \"Бареков и Байрактаров без цензура\", което се излъчва всяка събота от 10:30ч. на живо по телевизия \"Евроком\", гост бе адвокат Златина Петрова, която коментира безобразното изказване на вицепремиера Валери Симеонов, който нарече майките на децата с увреждания \"кресливи жени\", а децата \"уж болни\". \r\n\r\n Златина Петрова беше видимо разгневена от думите на вицето и започна с думите, че да си майка е най -достойното, най - святото и най - трудното нещо на света.  \r\n\r\n \"Тези жени са там, защото искат да ходят на работа. Защото искат тези уж болни деца да бъдат поети от специалисти, да имат условия на живот и на работа и няма как, който и да било да си позволи да обиди по един такъв срамен и недостоен начин, която и да било българска майка!\", продължи Петрова. \r\n\r\n \"Не би трябвало никой да иска оставката на Симеонов. След това изказване той трябва да изчезне от света на политиката!\", категорична бе гостенката. \r\n\r\n Петрова припомни, че всеки един от народните представители, встъпвайки в длъжност е положил клетва да спазва Конституцията и във всичките си действия да се ръководи от интересите на българските граждани.  \r\n\r\n Петрова призова българските мъже да излязат и за застанат до българските майки, борещи се за децата си.  \r\n\r\n \"Трябва да бъдем заедно и да потърсим правдата\", заяви гостенката.  \r\n\r\n Гостенката обяви, че в понеделник в 12:30 пред Парламента ще се състои протест за искане на оставката на Валери Симеонов и призова всички български граждани да застанат до майките на деца с увреждания.  \r\n\r\n   \r\n \n\t\t\t\t\t\t", "date": "2018.10.20", "title": "Адвокат Златина Петрова пред Бареков и Байрактаров: Не би трябвало никой да иска оставката на Симеонов! След това изказване той трябва сам да изчезне от света на политиката!"}
{"url": "http://www.bnews.bg/article/250643-makedonskite_deputati_reshiha_stranata_shte_promeni_imeto_si", "text": "\n Република Македония ще смени името си и ще извърши промени в Конституцията на страната, с което се открива възможност за членство в Европейския съюз и НАТО.  \r\n\r\n Това решиха снощи 80 от 120 депутати в парламента в Скопие, които одобриха споразумението с Гърция. В него е записано името „Северна Македония”. \r\n\r\n Днешният вот в Собранието е първият от поредица гласувания в сложна процедура, която би трябвало да приключи не по-късно от януари догодина.  Македонските депутати одобриха промяната, след като в края на септември консултативен референдум по въпроса се провали заради неучастие на избирателите. \r\n\r\n  „Днес е исторически ден за Македония”, каза премиерът Зоран Заев. \r\n\r\n „Черен петък за страната”, коментира опозицията. \r\n\r\n Приветстваме решението на парламента в Скопие, с което се отваря процеса на европейска и евроатлантическа интеграция на страната. Това се казва в позиция на българското външно министерство, разпространена тази нощ. \r\n\r\n „Вярваме, че това е най-правилното и единствено отговорно решение, което дава шанс за благоденствие на всички граждани в региона. Ще продължим да бъдем най-искрен и близък приятел в този процес”, допълват от МВнР. \r\n \n\t\t\t\t\t\t", "date": "2018.10.20", "title": "МАКЕДОНСКИТЕ ДЕПУТАТИ РЕШИХА: Страната ще промени името си"}
{"url": "http://www.bnews.bg/article/250644-arestuvaha_15_dushi_za_ubiystvoto_na_sauditskiya_zhurnalist", "text": "\n Саудитска Арабия е арестувала 15 души за убийството на журналиста Джамал Хашоги. \r\n\r\n Страната призна, че дисидентът е убит в сградата на консулството на Рияд в Истанбул. Това съобщиха държавните медии две седмици след неговото изчезване. \r\n\r\n Уволнени са двама от съветниците на престолонаследника принц Мохамед Бин Салман, който е изправен пред нарастващ натиск заради случая „Хашоги”. \r\n\r\n Саудитският журналист-критик на ръководството на кралството и сътрудник на „Вашингтон поуст” изчезна на 2 октомври. Случаят предизвика международна криза, започна разследване, а Турция обвини Саудитска Арабия в убийство, спонсорирано от държавата. \r\n \n\t\t\t\t\t\t", "date": "2018.10.20", "title": "Арестуваха 15 души за убийството на саудитския журналист"}
{"url": "http://www.bnews.bg/article/250649-snyag_pokri_rayona_na_vrah_musala_tazi_sutrin_snimki", "text": "\n Сняг покри района на връх Мусала тази сутрин за първи път този сезон. \r\n\r\n Синоптиците предупреждават, че тази събота и неделя само започва промяна на времето. \r\n\r\n През следващата седмица температурите още ще се понижат. \r\n \n\t\t\t\t\t\t", "date": "2018.10.20", "title": "Сняг покри района на връх Мусала тази сутрин (СНИМКИ)"}
{"url": "http://www.bnews.bg/article/250648-bezumno_stranno_damsko_belyo_se_okaza_totalen_hit_snimki", "text": "\n \r\n\r\n Разбира се неподходящото бельо от своя страна може не само да развали визията на жената, а да накара един мъж веднага да се откаже от мисълта да свали бельото й. Една от най-неприятните визии, които и жените, и мъжете, не харесват е тъй наречената „камилска стъпка”. Тя се появява когато дадена жена е с панталон, който толкова силно се е впил в интимните й части, че женския полов орган направо „изпълва”, разделен на две. \r\n\r\n Сега обаче се появи бельо, от което всички изгубиха ума и дума. И то не защото е супер секси, а защото е безумно (да си го кажем направо) грозно и странно. Но какво е то, както и снимки, ще може да видите на  \r\n  \r\n \n\t\t\t\t\t\t", "date": "2018.10.20", "title": "Безумно странно дамско бельо се оказа тотален хит!(СНИМКИ)"}
