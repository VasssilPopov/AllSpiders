{"url": "http://www.bnews.bg/article/255755-politsai_otkriha_2_kg_marihuana_v_doma_na_kriminalno_proyaven", "text": "\n Полицията в Панагюрище задържа 44-годишен дилър на наркотици и негов клиент. Операцията е проведена през изминалите 48 часа на територията на средногорския град, съобщиха от пресцентъра на МВР. \r\n\r\n Полицейските екипи проверили стая в местен хотел, където намерили 26-годишен мъж от Стара Загора с близо 39 грама суха марихуана. \r\n\r\n Паралелно с това полицаите засекли автомобил, управляван от 44-годишен столичанин. Мъжът пренасял в колата 120 грама суха листна маса, която също реагирала положително на марихуана. \r\n\r\n Пробата му за наркотици се оказала положителна. Претърсено е и жилището на криминално проявения 44-годишен в София. Там са открити над 2 кг. суха марихуана в буркани. \r\n\r\n Дилърът е задържан за 72 часа. \r\n \n\t\t\t\t\t\t", "date": "2019.01.26", "title": "Полицаи откриха 2 кг марихуана в дома на криминално проявен"}
{"url": "http://www.bnews.bg/article/255751-dzheyms_pardyu_tramp_pomaga_na_putin_nanasya_vreda_na_sasht", "text": "\n В интервю за \"Събота 150\" на БНР бившият американски посланик у нас Джеймс Пардю, който в последствие - до 2008 година, беше и заместник-помощник генерален секретар на НАТО, коментира състоянието на трансатлантическите отношения 70 години след създаването на алианса. Той коментира и изострянето на отношенията между НАТО и Русия след анонсираното от президента на САЩ Доналд Тръмп оттегляне от Договора за ликвидиране на ракетите със среден обсег. Тръмп даде на Москва срок до 2 февруари да унищожи арсенала си - три дивизиона, от системи с крилати ракети \"Новатор\" 9М729, способни да носят ядрени бойни глави. В същото време \"Ню Йорк таймс\" написа, че Тръмп многократно е заявявал в тесен съветнически кръг, че има намерение да изтегли САЩ от НАТО. \r\n\r\n \"Администрацията на Тръмп наистина обтегна отношенията ни, но по-добре да оставим това настрана. Северноатлантическият съюз днес е по-важен от всякога, особено за Съединените щати. Защото светът е много по-сложен. Съединените щати имат и други, дори важни съюзници, но нищо не е по-важно за сигурността ни от нашите отношения с демократичните държави в Европа. И това е символизирано по най-добрия начин от членството в НАТО, каза Пардю. \r\n\r\n Той отбеляза, че в НАТО не за първи път има различия. \r\n\r\n \"Имали сме разногласия и преди. Имаме и сега заради президент, който понякога се изявява странно. Но мисля, че американците, сериозните специалисти по външна политика и национална сигурност в Съединените щати разбират напълно колко е важна НАТО за нашата сигурност и колко е важно големите демокрации - Европа, Канада и Съединените щати, да работят заедно общите си интереси.\" \r\n\r\n - НАТО вероятно ще трябва да се промени по някакъв начин. Но смятате ли наистина, че вместо това да се случи, алиансът ще бъде унищожен от Тръмп чрез прекратяване на членството на Съединените щати? \r\n\r\n \"Аз съм бивш американски дипломат и офицер от армията. Затова ми е много неудобно да съм критичен към американския президент пред неамериканска аудитория. Но трябва да съм. Защото, както несъмнено знаете като българин, винаги много прямо съм изразявал това, в което вярвам. А в случая вярвам, че този президент нанесе огромна вреда на важните ни международни отношения. В Съединените щати също се изказах много остро срещу това, което той прави. Съобщено беше, че е казвал в тесен кръг нещо за изтегляне от НАТО и аз публикувах в едно американско издание призив Конгресът да вземе мерки, за да предотврати такова нещо. Той често пресилва нещата. Смята, по някакъв начин, че може да окаже натиск на други правителства да направят каквото той иска. В случая - да плащат повече. Но погрешното му отношение спрямо НАТО и обидното държане към европейските съюзници е обидно и за толкова много американци, включително за мен. Защото е контрапродуктивно.\" \r\n\r\n Джеймс Пардю не смята за възможно Тръмп да изтегли Съединените щати от НАТО. Така би предизвикал незабавно огромен пожар. Защото това би било заплаха за националната сигурност на САЩ. \r\n\r\n - Държавният секретар Майк Помпео обяснява поведението на президента като един вид лидерство в необратимо променящия се свят. Но струва ли си цената за това да е накърняването на доверието сред съюзниците дори само със споменаване на възможност Америка да напусне алианса? \r\n\r\n \"Не знам дали той разбира напълно какви вреди нанася. Не изглежда да му е ясно, че когато обиждаш президента на дадена държава, обиждаш и самата държава. И че това има политически последствия за въпросния лидер. Но мисля, че европейските граждани, също както американците, разбират, че това напрежение в отношенията може и да продължи известно време, но в интерес на всички ни да продължим да си сътрудничим и да запазим алианса. И това ще стане. \r\n\r\n Трябва да кажа, че според мен администрацията на Тръмп вече изпуска пара и че вече, макар и малко, може да се види краят на всичко това. Или на изборите през 2020-а, или по-скоро - чрез парламентарни процедури в Конгреса. И се надявам европейците да имат търпение и да разбират, че огромното мнозинство от американците вярват, че трябва да са свързани с европейските демокрации.\" \r\n\r\n - Смятате ли, че начинът, по-който администрацията на Тръмп се опитва да реши проблема със спазването на Договора за ракетите със среден обсег от страна на Русия, е правилният? \r\n\r\n \"Русия предприе някои агресивни действия, нарушавайки едностранно този договор, както и в Украйна. Оказват натиск в Балтийските държави и на други места. Затова Съединените щати трябва да реагират. Не съм ядрен стратег и не съм сигурен дали има по-добра алтернатива от заплаха от изтегляне от договора. Но определяно трябва да се отговори на промените в политиката на Русия. Надявам се да се работи заедно с европейските ни съюзници, защото те несъмнено са засегнати от проблема. \r\n\r\n С враждебното си отношение към европейските съюзници на Съединените щати Тръмп помага на Путин. Въпреки това Европа все още е в американския ъгъл на ринга. Но май Турция вече не е, а тя е много важна членка на НАТО. \r\n\r\n Поведението на Доналд Тръмп спрямо Русия и отношенията му с Владимир Путин са изумителни. Никой не може да ги разбере напълно, въпреки че са обект на разследване. Смущаващо е за хора като мен - много специалисти по международни отношения и сигурност, които наблюдаваме Русия от години и нямаме никакви илюзии кои са ни приятелите и съюзниците. Русия е наш стратегически противник. И Путин дава ясно да се разбере, че това е така. Затова не знам защо Тръмп се държи като негов приятел, но го прави.\" \r\n\r\n Джеймс Пардю коментира и приемането на Преспанското споразумение. \r\n\r\n \"Аз съм в пълен възторг. Много съм доволен от резултата от гласуването в гръцкия парламент, който беше последната крачка към решаването на този спор за името. Това беше много тежък за решаване проблем от тези две страни. Но сега се отварят вратите пред Северна Македония за членство в НАТО и в последствие за Европейския съюз. Това е голямо постижение, което накрая консолидира новите страни на Балканите с демокрациите в Централна Европа и в Северноатлантическия съюз. Чудесно постижение! \r\n\r\n Искам специално да похваля двамата лидери. Изискваше се огромни лидерски способности и смелост от премиера Ципрас и премиера Заев да сключат това споразумение. Изненадващото е, че върху тях имаше определен натиск да го направят, но не като намесите на международната общност в миналото в конфликтите в региона. Затова тези двама лидери заслужават огромно уважение за това, което постигнаха. Аз много се радвам и за България. Защото Заев се обърна към Гърция да решат спора за името, но и България и Македония успяха да подобрят и отношенията помежду си.\" \r\n \n\t\t\t\t\t\t", "date": "2019.01.26", "title": "Джеймс Пардю: Тръмп помага на Путин, нанася вреда на САЩ"}
{"url": "http://www.bnews.bg/article/255749-ninova_gerb_sa_desetgodishno_minalo", "text": "\n ГЕРБ са десетгодишно минало и провалено настояще, а нашият разговор е за бъдещето. Тази теза застъпи лидерът на БСП Корнелия Нинова по време на Конгреса на партията, който се провежда днес. \r\nОще в началото на конгреса лидерът на социалистите Корнелия Нинова започна с доклад, в който заля с критики властта - правителството мисли само за собственото си оцеляване, а патриотите първи напускат потъващия кораб. И продължи: България е в клинична демографска смърт, установи се авторитарна власт, свободата на словото е потъпкана, заличава се разграничението на властите, народът е поробен от \"свои\", моделът ни убива, той не може да бъде кърпен, той трябва да бъде сменен. \r\nСлед критиките, Нинова посочи БСП като алтернатива на днешното управление. Тя обеща: мерки за справяне с демографската криза; да се подобри здравеопазването и образованието; да се възстанови държавността; отмяна на едноличната власт, която според нея се е установила; истинско разделение на властите; да се прекрати войната с президентската институция; да има еднакви правила за правене на бизнес, а българинът да бъде свободен човек. \r\n  \r\nПред делегатите  Нинова подчерта важността на предстоящите избори за европарламент и призова всеки да гласува. \r\n  \r\nВ предизборната платформа на БСП за предстоящия евровот е записано, че кандидатите трябва да са против Истанбулската конвенция. Това е и една от интригите в червените редици - ръководството на партията е против документа, докато лидерът на ПЕС Сергей Станишев го подкрепя. \r\n  \r\nМалко преди началото на днешното заседание на конгреса той коментира, че \"който опитва да копае окопи между БСП и ПЕС, стреля в крака си\". По думите му в БСП има хора, които злоупотребявт с темата, но той нямал притеснения, защото е удар в празното пространство. \r\n  \r\nПо време на заседанието на конгреса днес социалистите ще обсъдят и приемат \"Визия за България\", ще има отчет за дейността на евродепутатите на БСП, както и ще бъде приета предизброната платформа на партията за предстоящите избори за европейски парламент. \r\n \n\t\t\t\t\t\t", "date": "2019.01.26", "title": "Нинова: ГЕРБ са десетгодишно минало"}
{"url": "http://www.bnews.bg/article/255753-uchenite_sa_kategorichni_eto_koi_sa_desette_neshta_koito_pravyat_zhenata_idealna_v_ochite_na_mazha", "text": "\n Известният американски коментатор Гейбриъл Сейриг събра стотици изследвания на учени, свързани с онова, което впечатлява мъжете у нежния пол и сумира 10 най-най-най-неща, будещи вълнение според проучванията. \r\n\r\n 1.  \r\n\r\n Публикация в De Femmes разкрива проучване сред 900 мъже за това какъв цвят на очите е най-привлекателен за тях. 40% от анкетираните господа предпочитат яркозелени или сини очи пред всички останали нюанси. \r\n\r\n 2.  \r\n\r\n Същият тест показа, че силната половина на човечеството се стреми отчаяно да получи от жената... Не, не секс и не вкусна вечеря, а нежност! 46% от мъжете в изследването са сложили това качество на първо място, на второ място е женският ум, на трето - чувството за хумор. \r\n\r\n 3.  \r\n\r\n Оказва се, че мъжете си губят ума по аромата, който излъчват жените и свързват нейната душевност с него. С други думи, парфюмът не трябва да бъде само органично продължение на момичетата, но също така и в хармония с миризмата на мъжа. Улавяйки тази тенденция, много марки пускат ароматите в двойка - за него и за нея, които са като две половини на едно цяло, сближават и пораждат \"химия\" помежду им. \r\n\r\n Един от първите, подкрепили тази съблазнителна тенденция, е Yohji Yamamoto, която пусна колекция от аромати за двама. Сред най-привлекателните ухания за мъжете са изтънчените нотки на лимон и бергамот, розов пипер, жасмин, пачули и мускус. \r\n\r\n 4.  \r\n\r\n 45% от анкетираните 2000 мъже от учени от британски университет си признали честно, че обичат, когато има какво да видят и докоснат. Съзнанието им се вълнува от секси извивки на тялото и те са готови дори да си затворят очите за няколко допълнителни килограма. Твърде слабите жени са съблазнителни в очите на само 34% от анкетираните. \r\n\r\n 5.  \r\n\r\n 50% от мъжете са потвърдили отдавна известната истина, че жените в пола и на високи токчета са тяхната най-голяма слабост. И това не е само заради късата пола, но е цялостен образ на женствеността. Например, по-малко от 10% от анкетираните казват, че харесват момичета в спортен екип. \r\n\r\n 6.  \r\n\r\n Невероятно, но факт - 42% от мъжете са луди по трапчинката на женската брадичка. 23% обожават жените с лунички, 21% си падат по бенките над горната устна (като на Синди Крауфорд) и по-малко от 6% нямат нищо против жената да има пиърсинг на лицето. \r\n\r\n 7.  \r\n\r\n Проучване на Harris Interactive разкрива, че в своите сексуални фантазии мъжете си се представят в обятията предимно на французойки. Представителките на други националности не са толкова атрактивни. \r\n\r\n 8.  \r\n\r\n В мъжкото въображение перфектната приятелка има дълга спусната коса. 58% от мъжете предпочитат тази визия и само 9% са гласували за коса, изпъната назад в стегната конска опашка или плитка. \r\n\r\n 9.  \r\n\r\n Господата предпочитат блондинки? Оказва се невярно. Според проучване на психолози за Scandinavian Journal, 53% от мъжете избират жени с тъмна коса за стабилен и щастлив брак. \r\n\r\n 10.  \r\n\r\n Скандинавско изследване разсея още един мит – за предпочитаните плахи и пасивни жени. 60% от мъжете са готови да свържат живота си с дами, които не се страхуват да поемат инициативата. Не се толерира нахалството, а силните и самоуверени характери, които не се страхуват да поемат отговорност. \r\n\r\n   \r\n \n\t\t\t\t\t\t", "date": "2019.01.26", "title": "Учените са категорични! Ето кои са десетте неща, които правят жената идеална в очите на мъжа "}
{"url": "http://www.bnews.bg/article/255756-pochina_trikratniyat_nositel_na_oskar_kompozitorat_mishel_lyogran", "text": "\n На 86 години в Париж тази нощ почина френският композитор Мишел Льогран. Той е автор на безсмъртните теми във филмите \"Шербургските чадъри\" и \"Госпожиците от Рошфор\". \r\n\r\n Мишел Льогран е единственият композитор, който през своята над 50-годишна кариера завоюва три награди \"Оскар\" и пет награди \"Грами\". Неговата дискография включва над 100 албума. \r\n\r\n Льогран започва кариерата си като музикален съпровод за големите имена на френската естрада Анри Салвадор, Морис Шевалие, Едит Пиаф. Започва да пише филмова музика през 60-те години на миналия век с налагането на Новата вълна във френското кино. \r\n\r\n Работи с режисьорите Аниес Варда, Жан-Люк Годар, Клод Шаброл и най-вече с най-близкия си съмишленик Жак Деми. С него той прави световноизвестен френския мюзикъл, като двойката сътворява незабравимите кинотворби \"Шербургските чадъри\", \"Госпожиците от Рошфор\" и \"Магарешка кожа\". \r\n\r\n През своята дълга кариера Льогран е работил с най-изтъкнати музиканти като Рей Чарлз, Франк Синатра, Барбра Стрейзанд, Шарл Азнавур, Майлс Дейвис и др. \r\n \n\t\t\t\t\t\t", "date": "2019.01.26", "title": "Почина трикратният носител на \"Оскар\" – композиторът Мишел Льогран"}
{"url": "http://www.bnews.bg/article/255750-guaido_obyavi_plan_v_tri_tochki_za_svalyane_na_uzurpatora_maduro", "text": "\n Самопровъзгласилият се за временен президент на Венецуела Хуан Гуаидо каза за италиански вестник, че има план в три точки за осъществяване на преход във властта и слагане край на режима на държавния глава Николас Мадуро (на снимката), предаде ДПА, цитирана от БТА. \r\n\r\n \"Край на узурпаторското управление, създаване на временно правителство и свикване на нови избори\", каза 35-годишният опозиционен водач в публикувано днес интервю за в. \"Стампа\". \r\n\r\n Гуаидо призова армията да изостави Мадуро и да мине на негова страна и подчерта, че дори военни офицери, участвали в репресивни действия, ще получат амнистия. \r\n\r\n \"Амнистията винаги е била на масата в тези ситуации. Целта ни е мирно възстановяване на демокрацията и свободата, а не вендета\",отбеляза той. \r\n\r\n Днес опозицията ще свика срещи с местните власти из цялата страна, за да разясни стъпките си, а утре малки групи нейни представители ще посетят военни казарми за обсъждане на възможностите за амнистия, каза Гуаидо. \r\n\r\n Той съобщи, че неговият лагер ще организира следващата седмица голяма демонстрация, която \"ще призове узурпатора (Мадуро) да напусне сцената\". Времето и мястото й обаче още не са определени. \r\n\r\n В телевизионно обръщение вчера Мадуро изключи възможността да се оттегли, но предложи да се срещне с опонента си дори \"в три часа сутринта\". Гуаидо отхвърли предложението за \"фалшив диалог\". \"Режимът трябва да знае, че не възнамерявам да участвам в тази игра\", каза той и заяви, че народът е с него. \r\n\r\n Очаква се днес Съветът за сигурност на ООН да обсъди кризата във Венецуела на фона на разделение по въпроса сред международната общност. \r\n \n\t\t\t\t\t\t", "date": "2019.01.26", "title": "Гуаидо обяви план в три точки за сваляне на \"узурпатора\" Мадуро"}
{"url": "http://www.bnews.bg/article/255752-spetssadat_gleda_merkite_na_obvinenite_politsai_za_koruptsiya", "text": "\n Специализираният съд започна разглеждане на мярката за постоянен арест на обвинените впрестъпна схема за изнудване полицаи от столичното Четвърто РПУ. Малко след 14.00 ч. в залата бяха доведени трима от задържаните. За четвъртия от вчера се знае, че е влязъл по спешност в болница. \r\nНа 23 януари общо петима полицаи бяха задържани. На четирима бяха повдигнати обвинения. За лидер е сочен началникът на Сектор „Икономическа полиция” в 4-то РПУ Красимир Кръстев. \r\nСпоред събраните доказателства от началото на 2017 г. десетки търговци в столичния квартал „Лозенец” са плащали, за да не бъдат проверявани или да бъдат предупреждавани за проверки. \r\nГрупата е хваната в момент на подкуп от търговец в размер на 2000 лв. Самото предаване на подкупа е станало в сградата на районното управление. \r\nОт 2017 г., когато е започнала схемата, изнудвани са автокъщи, питейни заведения, наргиле барове и магазини. Четиримата полицаи са пазарували храна без да плащат. \r\n \n\t\t\t\t\t\t", "date": "2019.01.26", "title": "Спецсъдът гледа мерките на обвинените полицаи за корупция"}
{"url": "http://www.bnews.bg/article/255706-dzhino_biankalana_s_poredna_tezhka_operatsiya_na_kraka", "text": "\n Поредна тежка операция на крака е претърпял брадърът Джино Бианкалана. Интервенцията се състояла преди около месец и е причина да се задълбочи депресията на риалити звездата, писа „Галерия“. \r\n\r\n Джино от доста време не се бе появявал в публичното пространство, раздели се и с годеницата си.  Миналата седмица победителят в „Биг Брадър Мост Уонтед“ бе забелязан на светско събитие. Накуцваше, а левият му крак бе с медицинска обувка. \r\n \n\t\t\t\t\t\t", "date": "2019.01.26", "title": "Джино Бианкалана с поредна тежка операция на крака "}
{"url": "http://www.bnews.bg/article/255748-sezirat_prokuraturata_pri_narusheniya_na_obshtinite_za_stroezhite_kray_moreto", "text": "\n Строежите по южното Черноморие са временно спрени. В първия работен ден от идната седмица ще започне цялостно преглеждане на документацията на строежите на къмпинга \"Арапя\", северно от Царево, плажа \"Алепу\" и къмпинга \"Градина\" до Созопол, обяви на пресконференция в Бургас директорът на Дирекцията за национален строителен контрол Иван Несторов. \r\n  \r\nВременното спиране на действията по строителството са наложени до отстраняване на нарушенията на инвеститорите. Проверки, разпоредени от премиера Бойко Борисов, бяха извършени вчера на място. В тях участваха експерти на ДНСК, РДНСК-Бургас, Службата по геодезия, картография и кадастър. \r\nПредстои задълбочена проверка на обекта на къмпинга \"Арапя\". Там няма синхронизация с разпоредбите на Закона на черноморското крайбрежие. На \"Арапя\" има неясноти и неразрешени проблеми свързани с инженерната инфраструктура. По проект е предвидено да се изградят 23 къщи, представляващи вилно селище, но липсват план-схемите, които посочват захранването на обектите с електричество и вода. Сезирана е прокуратурата в Царево, заяви Несторов. \r\n  \r\nНа къмпинга \"Градина\" инвеститорът доброволно е спрял строителните дейности. Този обект също ще бъде проверен детайлно. Там става въпрос за строителство на паркинги и ресторанти. \r\n\r\n Арх. Иван Несторов каза още, че резултатите от проверките ще са ясни до седмица. \r\n  \r\nПри наличие на сериозни нарушения ще бъде сезирана прокуратурата, която единствена може да започне дело за прекратяване на издадените разрешения за строеж. \r\n  \r\n„За 1 година и 4 месеца, откакто съм началник на ДНСК, констатирам, че има дисбаланс в действията на общините в страната. След като през 2012 г. ЗУТ им даде самостоятелност за одобряване на инвестиционни проекти и строителство на тяхна територия, има фрапиращи нарушения, като например в село Дебрен, община Гърмен, където местната власт е издала разрешение да се застрои дере въпреки отрицателното становище на Басейнова дирекция“, обясни арх. Несторов. \r\n„Над 50 000 пък са преписките в ДНСК по жалби на граждани за погрешни действия или бездействие на общините. Най-много са от София, Пловдив, Бургас и Варна, където и инвестиционният интерес е най-силен. Там и структурите на службата са най-натоварени и ще се положат мерки за укрепване и засилване на капацитета им“, каза още шефът на Дирекцията за национален строителен контрол. \r\n  \r\n„Нашият приоритет е ДНСК да осъществява постоянен и ефективен контрол на всички обекти и обществото да усети, че държавата е на мястото си“, коментира той. \r\n  \r\nНа плажа \"Алепу\" по проект трябва да бъдат изградени три жилищни сгради. Там инвеститорът извършва укрепителни дейности. Ще се провери дали бреговото-укрепително съоръжение изпълнява функциите си. Проверката ще бъде извършена от Министерството на регионалното развитие и благоустройството. \r\n \n\t\t\t\t\t\t", "date": "2019.01.26", "title": "Сезират прокуратурата при нарушения на общините за строежите край морето"}
{"url": "http://www.bnews.bg/article/255754-borete_se_za_evropa_ili_tya_shte_bade_unishtozhena", "text": "\n Заплашена е самата идея на Европа, предупредиха водещи световни интелектуалци в писмо, цитирано от в. \"Гардиън\". Сред тях са писателите Светлана Алексиевич, Марио Варгас Льоса, Елфриде Йелинек и Орхан Памук, носители на Нобелова награда за литература, френският философ Бернар-Анри Леви и писателите Милан Кундера и Салман Рушди. \r\nОт всички страни се сипят критики, обиди и поддръжници изоставят каузата. \"Стига строене на Европа!\", е викът. Нека вместо това да се свържем отново с нашата \"национална душа\"! Нека преоткрием \"изгубената си идентичност\"! Това е дневният ред, споделян от популистките сили, заливащи континента. Няма значение, че абстрактни понятия като \"душа\" и \"идентичност\" често съществуват само във въображението на демагозите, пишат авторите на писмото. \r\nЕвропа е нападната от фалшиви пророци, които се опиват от недоволството и вярват, че техният час е настъпил. Тя беше изоставена от два големи съюзника, които през последния век на два пъти я спасиха от самоунищожение; единия отвъд Ламанша, другия отвъд Атлантическия океан.Континентът е уязвим към все по-малко прикритите маневри на обитателя на Кремъл. Европа като идея се разпада пред очите ни, подчертават те. \r\n\r\n Това е отровната атмосфера, в която през месец май ще се състоят изборите за европейски парламент. Ако нещо не се промени, ако нещо не се случи, за да върне назад надигащата се високопарна, настоятелна вълна, ако не се прояви нов съпротивителен дух, тези избори обещават да бъдат едни от най-пагубните, които сме виждали. Те ще дадат победата на тези, които печелят от катастрофите. За тези, които все още вярват в наследството на Еразъм, Данте, Гьоте и Коменски, остава само срамното поражение, пренебрежение към интелигенцията и културата. Ще има масови прояви на ксенофобия и антисемитизъм. Всички ще бъдем сполетени от катастрофа. \r\n\r\n Ние, долуподписаните, сме сред тези, които отказват да се примирят с тази надвиснала катастрофа, заявяват тридесетте интелектуалци. \"Ние се причисляваме към европейските патриоти (група, която е по-многобройна, отколкото често се смята, но е често прекалено мълчалива и примирена), които разбират какво е заложено на карта. Три четвърти от един век след победата над фашизма и 30 години след падането на Берлинската стена се водинова битка за цивилизацията. Нашата вяра е в голямата идея, която сме наследили, която според нас беше единствената сила, достатъчно могъща да издигне народите на Европа над самите тях и изпълненото им с войни минало. Вярваме, че и днес тя остава единствената сила, която е достатъчно благородна, за да отблъсне новите признаци на тоталитаризъм, които водят след себе си отдавнашните нещастия на тъмните времена. Това, което е заложено на карта, ни забранява да се откажем. Затова и отправяме тази покана да се присъедините към новата обществена мобилизация\", призовават те. \r\n\r\n Затова приканваме към действия в навечерието на избори, като отказваме да се предадем пред гробокопачите на европейската идея. Затова призоваваме да се вдигне още веднъж факелът на една Европа, която въпреки грешките, пропуските и проявяваната понякога колебливост, остава пътеводна светлина за всички свободни мъже и жени на планетата. Нашето поколение подходи погрешно. Като последователите на Гарибалди през 19 в., които повтаряха като мантра \"Италия ще се справи сама\", ние вярвахме, че континентът ще се запази от само себе си, без да има нужда ние да се борим за това или да работим за него. Това, казахме си ние, е \"посоката на историята\". Трябва да изоставим незабавно това старо убеждение. Нямаме избор. Трябва да се борим за идеята на Европа или да я видим да загива под напора на популизма. \r\nВ отговор на яростната националистическа и идентичностна атака трябва да преоткрием духа на активизма или да приемем, че недоволството и омразата ще ни заобиколят и потопят. Трябва спешно да бием тревога за тези подпалвачи на душата и духа - от Париж до Рим, със спирки в Барселона, Будапеща, Дрезден, Виена и Варшава - които искат да накладат огън с нашите свободи. \r\nВ това странно поражение на \"Европа\", което се задава на хоризонта; тази нова криза на европейското съзнание, която се готви да унищожи всичко, което направи нашите общества велики, уважаеми и проспериращи, се крие към либералната демокрация и нейните ценности, по-голямо откогато и да било след 30-те години на миналия век, заключават интелектуалците, подписали писмото, публикувано също във в. \"Либерасион\". \r\n \n\t\t\t\t\t\t", "date": "2019.01.26", "title": "Борете се за Европа, или тя ще бъде унищожена"}
{"url": "http://www.bnews.bg/article/255746-reditsa_svlachishta_v_banite_evakuiraha_vazrastni_hora", "text": "\nРедица свлачища се активизираха на територията на община Баните, като при едно от тях се наложи евакуация на две възрастни жени, а при друго се срути селскостопанска постройка и беше отнесен автомобил, съобщи кметът на общината Милен Белчев. \r\n Проблемите тръгнали от вчера следобед, когато в с. Малка Арда от второстепенен път кална маса завлича плевня с автомобил и ги свлича на главния път. Близо четири часа са били необходими да се разчисти и пусне движението по пътя Баните – Смолян, като автомобилът на този етап все още е в калта. \r\n Сериозен проблем е имало и в с. Давидково, тъй като едно от свлачищата е застрашило къщата на две възрастни жени, които били евакуирани от пожарникарите и в последствие настанени при близки, добави Белчев. \r\n На територията на общината има още доста свличания и паднали електрически стълбове, които и към момента са под напрежение. Няма ток в част от Давидково, Стърница, Босилково, Вълчан дол и Глогино. \r\n \n\t\t\t\t\t\t", "date": "2019.01.26", "title": "Редица свлачища в Баните, евакуираха възрастни хора"}
{"url": "http://www.bnews.bg/article/255745-trakiya_i_hemus_sa_obraboteni_i_pochisteni", "text": "\nАвтомагистралите \"Тракия\" и \"Хемус\" са обработени и почистени, трафикът към момента не е динамичен, съобщиха от МВР. \r\n От ведомството призоваха водачите да се движат с повишено внимание и съобразена скорост по „Тракия“ поради вероятността от образуване на аквапланинг на някои места. \r\n Проходът Петрохан е проходим при зимни условия, няма снеговалеж. Пътят Е-79 е проходим, пътните платна са почистени и движението се извършва при нормален трафик. \n\t\t\t\t\t\t", "date": "2019.01.26", "title": "„Тракия“ и „Хемус“ са обработени и почистени"}
{"url": "http://www.bnews.bg/article/255740-180_snegorina_sa_chistili_snega_v_stolitsata", "text": "\n 180 машини са работили по почистването на снега по улици и булеварди тази нощ в София, информираха от Столична община. Пътните настилки са обработени срещу заледяване. \r\n\r\n Снегопочистващата техника продължава работа в някои от районите на града като „Красно село”, „Овча купел”, „Надежда” и др. Опесъчаване е направено в планината Витоша на пътищата Драгалевци – Алеко и Бояна – Златни мостове. Започва и почистването на прилежащите пространства на спирките на градския транспорт, подходи към подлези и тротоари. \r\n\r\n В момента градският транспорт се движи навсякъде по обичайните си маршрути. Обстановката следят екипи на Столичен инспекторат и дирекция „Аварийна помощ и превенция”, които извършват обходи на терен. Днес се очакват също валежи от сняг. \r\n\r\n В Кризисните центрове за хора, останали без дом, са настанени 146 души. Гражданите могат да подават сигнали на тел. 070017310 или на 112. \r\n \n\t\t\t\t\t\t", "date": "2019.01.26", "title": "180 снегорина са чистили снега в столицата"}
{"url": "http://www.bnews.bg/article/255747-barekov_dzhambazki_e_spestil_410_000_leva_ot_ep_da_bade_taka_dobar_da_se_otkazhe_ot_politikata_i_da_zhivee_sas_spestyavaniyata_si_da_gi_dari_ili_prosto_da_otide_i_da_varne_parite_az_svoite_gi_darih_za_balgarski_detsa", "text": "\n\"Ангел Джамбазки написа един донос срещу мен и колегите в европарламента, с който стана за смях. Той се е оправдавал и се е извинявал на Волен Сидеров, но Сидеров не е позволил на своите оператори да снимат.\", заяви Бареков в предаването \"Бареков и Байрактаров без цензура\", запитан как ще отговори на нападките на колегата му Джамбазки срещу него и Волен Сидеров.  \r\n \"Медиите в България крият, че аз бях избран за заместник предстедател на АКРЕ (Алианс на европейските консерватори и реформисти). Проведох срещи в целия свят.\", отбеляза евродепутатът. \r\n Само преди няколко дни, Ангел Джамбазки упрекна Волен Сидеров в лъжа, а Бареков, че го е подвел. В свои писания във Фейсбук, Джамбазки спомена датата 15 януари. \r\n В отговор на това и на въпроса какво се е случило на 15 януари в ЕП, лидерът на ББЦ сподели: \r\n Той оправдава едното от своите прозвища \"джендърбазки\", защото лъже. На 15 януари, евродепутатите се ангажираха съвсем сами да подкрепят и насърчават джендърството, чрез допускане на повече пари и средства за техните кампании. Този доклад самите евродепутати го пишат и приемат и насърчаване на джендър майчинството. Този доклад е подкрепен от няколко евродепутата, а един единствен евродепутат е гласувал против - аз. Колегата Джамбазки гласува - \"въздържал се\". 751 са евродепутатите. Ако има примерно 698, които са се въздържали, двама са за и аз съм против, с тези два гласа \"За\" може да мине доклада и той мина. Джамбазки е подкрепил самобичуването на Европарламента.\" \r\n \"Чувам, че имаме евродепутати с подобни зависимости. Искам да се обърна към тези колеги: Ако имате проблеми от такова сексуално естество, излезте и го признайте пред обществото. Прекалено много станаха тези гласувания \"въздържал се\" на Ангел Джамбазки.\", призова в ефира на\" Евроком\" Николай Бареков.  \r\n \"Той, както и Андрей Новаков не са представили своята биография. Хора, които влязоха в ЕП без един месец трудов стаж. Защо Джамбазки се изнервя? Къде ще отиде Джамбазки след като му изтече мандатът? Няма къде, той не е работил нищо. Двамата с Новаков влизат в ЕП, без нито лев спестявания и за първите две години са спестили: \r\n  Андрей Новаков - 232 495 Евро от заплати и командировъчни. \r\nДжамбазки - 410 000 лева. \r\nНеков - 385 000 лева, информира евродепутатът.  \r\n \"Аз нямам спестен един лев. Част от парите дарих основно на български деца и нуждаещи се хора. Предлагам на Джамбазки да бъде така добър и да излезе, или да се откаже от политиката и да живее със спестяванията си или просто да отиде и да върне парите.\", призова Бареков \r\n Евродепутатът се обърна с призив към своят колега: \r\n \"Джамбазки, сигурно много ще боли като бръкнеш в джоба си и извадиш половин милион за бедните. Направих го, не ме боля. От тогава спя като къпан. Направи го и ще ти олекне.\" \r\n Защо бяха тези гнусни атаки срещу мен? Защото февруари месец всичко ще стане ясно. Волен каза-: разводът е факт, да го направим цивилизовано, нямаме наследство. Джамбазки иска на всяка цена да стане евродепутат, но няма да стане. Водя сериозни разговори с Атака и февруари месец ще стане ясно кой и къде ще ходи на избори. Нито аз, нито Сидеров искаме да бъдем евродепутати. Важна е датата 8 февруари, когато ще проведем една конференция с колегата Сидеров, на която ще присъстват гости от АКРЕ.\", сподели Бареков. \r\n \"Европа ме натиска да участвам на тези избори. Затова аз се заех да направя това обединение в България и когато то е готово, ще се допитаме до хората кой искат да бъде евродепутат. Искам да кажа, че февруари и март ще бъдат много изчистващи месеци за българската политика. Хората могат да очакват много позитивни новини около българския консерватизъм. Борбата продължава.\", заключи темата водещият. \r\n Евродепутатът направи скандални разкрития и относно Красимир Каракачанов, от времето, когато е бил назначен по милост в ТВ7. \r\n 2001 година се бях нанесъл и спях в телевизията. Имах предавания всеки ден. Нямах почивен ден в телевизията. Един ден господин Цветан Василев ме покани и ми каза, че има двама души, които да ми предложи, като единият от тях е Красимир Каракачанов, под претекст, че е историк и може да прави интересни теми. \"Умрял е от глад, роднина ми е. Не мога да му намеря друга работа.\", споделил Василев. \r\n\r\n Съгласих се да го взема при мен и попитах какво възнаграждение трябва да му определим. Василев каза, че е говорил с него за 10 000 лева. Беше абсурдно, защото аз спях в телевизията и не взимах 10 000 лева. Предложих на Василев да си го вземе в банката, но той категорично отказа, под претекст, че е крадец, сподели евродепутатът.  \r\n\r\n След няколко дни размисъл, казах на Цветан Василев, че мога да си позволя единствено да му пусна граждански договор за половината от парите. Цветан Василев каза: \"Добре, аз ще му давам другите 5000 лева в плик в банката.\" Всички са виждали Каракачанов в банката на Василев.  \r\n\r\n Опитахме да се му направим рубрика в предаването, но нещата не се получиха и го освободих заради пиянство. Той идваше в неделя пиян. Дори на живо дойде пиян. Защо Бойко Борисов държи Каракачанов като вицепремиер? При положение, че Бареков също е бил на договор и беше разкостен. \r\n\r\n \"Жал ми е за премиера! Борисов е достигнал управленското дъно, щом управлява с такива вицепремиери.\", заключи Бареков. \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.01.26", "title": "Бареков: Джамбазки е спестил 410 000 лева от ЕП! Да бъде така добър да се откаже от политиката и да живее със спестяванията си, да ги дари или просто да отиде и да върне парите! Аз своите ги дарих за български деца! "}
{"url": "http://www.bnews.bg/article/255742-eksluzivno_barekov_shemata_na_yoncheva_mi_e_predlagana_tseli_tri_pati_az_otkazah", "text": "\n Елена Йончева не е имала трудовоправни отношения с ТВ7, не е имала и граждански договор, имала е търговски отношения, но с друг субект, като средствата са минавали през фирма, по данни на прокуратурата, регистрирана в офшорна зона. Няма нито решение на борда на директорите, нито на изпълнителния директор за назначаването й, тя не е била служител на Нюз 7, както твърди Корнелия Нинова. Тази схема ми е предлагана три пъти, но аз отказах. Това заяви ексклузивно евродепутатът Николай Бареков в предаването си, което се излъчва по телевизия Евроком. \r\n\r\n Няма нищо вярно от изложените “факти”, с които името ми беше замесено в аферата “Елена Йончева”, категоричен е Бареков. Цинизъм е да се противопоставя един журналист на друг журналист, цинизъм е да бъде противопоставен казусът на Елена Йончева на 300 човека, работили в ТВ7, убеден е той. \r\n\r\n Според него причината за тази безпочвена атака е, че до дни ще стане ясна новата формация, която ще вземе участие на европейските избори. По думите му опонентите му са притеснени от факта, че има подкрепа на здравите демократични сили в целия свят. Зад мен стоят много хора, които ми помогнаха да получа статута на посланик и дипломат на европейските консерватори, подчерта той и допълни, че именно това ги притеснява. \r\n\r\n Бареков припомни, че няколко такива жалки опита за неговото дискредитиране са направени през последните седмици от един и също кръг - кръгът “Прокопиев”. Според евродепутата фактът, че и БСП запя в този хор, дава ясен знак, че страхът от една такава коалиция между Бареков и Сидеров плаши всички. \r\n\r\n Елена Йончева никога не е била служител на ТВ7, не е имала трудовоправни отношения за разлика от хора като мен, Ива Николова, Диляна Гайтанджиева, Асен Иванов и други, поясни Бареков. \r\n\r\n В продължение на четири години съм имал трудово правоотношения с телевизията, първоначално договорът ми беше за журналист, впоследствие “Директор новини”, за което взимах допълнително възнаграждение, накрая - 5-годишен мениджърски договор, разкри още той. По думите му след аферата “Костинброд” е бил принуден да напусне телевизията, а компенсацията от този 5-годишен договор е получил по банков път, за което е платил и съответните данъци в размер на 600 000 лева. \r\n\r\n “Елена Йончева е работила в ТВ7 по една позната схема, която на мен ми беше предложена три пъти, но аз категорично отказах”, призна той и разкри схемата - “наличие на офшорна фирма, в която се наливат пари отнякъде, а насреща тя прави някаква продукция, която се дава на ТВ7 безвъзмездно”. Тази схема ми беше да предложена първоначално да си получавам възнаграждението като директор на новините в офшорна сметка, после същото ми беше предложено и за мениджърския договор, а третият път ми бе предложено да взема половината по този начин, за да спестя от данъци, разкри още Бареков и категорично отсече, че е отказал всякакви такива предложения. \r\n\r\n Бареков обясни и, че ТВ7 съществува от 2000 година и тези 300 милиона, за които се говори, са били изхарчени преди той да стане изпълнителен директор. “По мое време бюджетът беше ограничен, най-скъпоплатените журналисти бяха някои от разследващите журналисти, които взимаха по 2000 лева заплата”, разкри евродепутатът. \r\n\r\n На въпрос защо Сашо Диков сравнява своя договор с ТВ7 с взаимоотношрнията на Елена Йонпчева с ТВ7, Бареков заяви, че хипотезите са две - или изпълнява поръчка на някой, в случая Цветан Василев, или от незнание. “Диков направи недопустимо внушение снощи”, отсече той. Бареков се оказа и, че е най-проверяваният политик в държавата. “В рамките на две седмици НАП ми направи данъчна проверка със становище, че трябва да бъде направена данъчна ревизия, бях проверен до девето коляно, провериха мен, бившата ми съпруга, настоящата ми половинка и двете ми деца за шест години назад, провериха и имота ми, оказа се единствено, че имам 52,34 лева неплатен такса сметка”, обясни подробно той. \r\n\r\n \"Разкостиха ме буквално! Проверяваха и храната на кучетата, откъде съм имал 100 лева да купувам храна. Нова телевизия и Бтв спяха на оградата ми. Прокуратурата вече не се занимава с този казус, защото излязох напълно чист\", сподели Бареков. \r\n\r\n \"Понеже ГЕРБ натискаше да излезе проверката до изборите, те ми написаха златната карта, с която 60 човека журналисти бяха на обучение в Щатите, в CNN и в Лондон. Зашиха ми пътните им, билетите, хотелите и таксите на мен. Имам самочувствието, че лично с моите доходи съм обучил 60 журналисти.\", сподели евродепутатът.  \r\n\r\n Бареков заяви, че единственият кредит от КТБ, който е обезпечен, е подписан лично от него и този кредит е използван за техника на стойност 5 милиона лева, която в момента е на разположение на синдиците. Относно архивите на ТВ7, лидерът на ББЦ отбеляза, че няма нито един запазен такъв, а там са се съдържали ключови предавания, свързани с протестите през 2013 година, където евродепутатът бе активен сред хората на местата на събитията.   \r\n\r\n \"Оставих телевизия, която беше в добра кондиция с най- добрите журналисти, събрани при нас. Оставих я на Каракачанов.\", заключи Бареков. \r\n \n\t\t\t\t\t\t", "date": "2019.01.26", "title": "ЕКСЛУЗИВНО! Бареков: Схемата на Йончева ми е предлагана цели три пъти, аз отказах!"}
{"url": "http://www.bnews.bg/article/255704-gadzhetata_na_denis_rizov_kopiya_na_mladata_nataliya_simeonova", "text": "\n Бившата телевизионна водеща Наталия Симеонова и мъжът на живота й Денис Ризов се разделиха преди почти 14 години, но болката и споменът от любовта им все още не са си отишли. Наталия не крие, че и до днес не може да преживее разлъката, а се оказва, че и Денис не е продължил изцяло напред. \r\n\r\n Вероятно без да го осъзнава, продуцентът се захваща със засукани девойки, които поразително приличат на Наталия в годините, когато тя беше млада, стройна и сексапилна, писа „Галерия“. \r\n\r\n В последно време Ризов е станал подозрително близък със старата си колежка от сваленото предаване „Денис и приятели“ Виктория Ангелова. Там тя играеше ролята на сексапилна котка, по която очи плакнеше целият екип, всички гости и голяма част от зрителите. \r\n\r\n Едва ли е изненадващо, че Виктория е руса, красива и има тяло за грях. Още по време на предаването Денис не криеше симпатиите си към балерината и въпреки че БНТ свали шоуто преди 5 години, Ризов и Ангелова все още поддържат контакт. \r\n\r\n Съвсем наскоро Виктория замина на гости на Денис в Щатите и прекара доста време при него. Като любезен домакин, продуцентът я разведе на някои от най-интересните според него места и се грижеше непрекъснато да я развеселява. И двамата отричат помежду им да има искри, но е факт, че Денис я гледа по по-особен начин, а част от общите им познати са на мнение, че двамата са имали вземане – даване. \r\n\r\n Предишната изгора на продуцента също поразително приличаше на младата Наталия Симеонова. В продължение на няколко години Ризов имаше връзка с доста по-младата от него гримьорка Александра. Двамата се появяваха заедно на публични места, не се притесняваха да говорят за връзката си и дори бяха стигнали до годеж, за ужас на Наталия, която по документи все още се води съпруга на продуцента. За нейно щастие Денис и русокоската Алекс се разделиха. \r\n\r\n Говори се, че и жената, която е разделила Денис и Наталия също прилича на бившата водеща – руса, слаба и с дълга коса. Симеонова е била наясно, че Ризов й изневерява и то много преди да се разделят. Тя директно го пита с кого си пише и дали е влюбен, след което Денис й казал, че изпитва чувства, но ще ги преодолее и ще прекрати тази връзка. Той излизал в продължение на една година със секретарка на техен познат и излизал всяка вечер с нея. Впоследствие Наталия се поболява, сваля 14 килограма и започва серии от пневмонии. „И в един момент си дадох сметка, че трябва да се разделя с Денис, не със себе си“, спомня си водещата на „Море от любов“. \r\n \n\t\t\t\t\t\t", "date": "2019.01.26", "title": "Гаджетата на Денис Ризов копия на младата Наталия Симеонова "}
{"url": "http://www.bnews.bg/article/255743-sadiya_daniela_vracheva_poiska_valcho_arabadzhiev_da_bade_osvoboden", "text": "\n Магистрат по едно от най-коментираните дела напоследък се e застъпил за подсъдимия, стана ясно от предаването ЕвроДикоф на журналиста Сашо Диков по телевизия Евроком снощи. По думите на Диков, съдия Даниела Врачева е имала категорична позиция по време на делото на Вълчо Арабаджиев и е обявила, че той трябва да бъде освободен. \r\n\r\n Според нея прокуратурата разполагала само с косвени доказателства. Тя признала, че недоумявала как е възможно в досъдебното производство да не е направено нищо за 5 месеца в посока да се представи някакво доказателство. Заради това Вълчо Арабаджиев трябвало да бъде освободен без каквато и да е мярка за неотклконение, разказа Диков за позицията на съдията по време на инфарктното заседание от преди 2 дни продължило цели 8 часа. \r\n\r\n Прокурорът по делото без никаква връзка с делото пък изложил фактология, свързана с високите заплати, които сбили взимали родителите на Вълчо Арабджиев от Захарен комбинат - Пловдив - действие, което по никакъв начин  не нарушава закона. \r\n\r\n След продължилото 8 часа заседание на съда пред Сашо Диков адвокатът на задържания Илиян Василев коментира, че когато има състав от трима съдии има лице  докладчик, който има задължението да проучи много детайло и обстойно делото. \r\n\r\n \"Да изготви проект за становище, който трябва да изложи пред останалите съдиии, които да се запознаят подробно с него. В делото срещу Вълчо Арабаджиев този докладчик е именно съдия Врачева, която изложи особено мнение, което не беше просто за изменение на задържането, а изобщо за отмяна – за оставяне на Вълчо Арабаджиев без никаква мярка, а това се прави когато няма дори минимални доказаттелства, за да бъде задържан\", убеден е Василев. \r\n\r\n “С особеното си мнение съдийката, докладчик по делото, се мотивира с конкретно обсъждане на конкретни доказателства и казва: Ето, за това смятам, че няма престъпление. Другите две съдийки, формиращи мнозинството не обсъдиха нито едно конкретно доказателство. Отне им 6 часа, за да съставят два листа с пълни безмислици. Това не е правосъдие.” обяснява юристът. \r\n\r\n Той е убеден, че 2 /3 от тяхното становище беше обосновано на тази медицинска експертиза: \"Очакваха аз да споря с вещите лица. \r\n\r\n \"Дай боже да се случи някой честен професионалисти като Врачева да попадне в състава и да формират мнозинство. Само че нея ще я смачкат мачкат.. Зрънце останаха хората в съда, които застават с името си и заявяват становища и ги защитават\", твърди Илиян Василев. \r\n\r\n Той не изключва да последва атака срещу Врачева заради позицията, която е изразила: \"Утре ще прочетете по някои сайтове колко скандална е съдийката, колко скандален е адвокат Василев и как защитават бандити и това ще формира общественото мнение и никой няма да се интересува какви са доказателствата. Никой!\" \r\n \n\t\t\t\t\t\t", "date": "2019.01.26", "title": "Съдия Даниела Врачева поиска Вълчо Арабаджиев да бъде освободен!"}
{"url": "http://www.bnews.bg/article/255744-volen_obyavi_likvidatsiya_na_patreotite_i_predlozhi_vmro_da_nominira_bate_haro_za_evrodeputat_po_primera_na_banev", "text": "\n Гледам, че медиите пърхат, тичат по коридорите в парламента... Бъдете спокойни, няма проблеми в рамките на управляващата коалиция. Вижте, евроизборите вече са отделна тема. Засега все повече се очертава да не се явим заедно, но ще видим. Това заяви пред сутрешния блок на БНТ лидерът на \"Атака\" и председател на парламентарната група на  Обединените патриоти Волен Сидеров. \r\n\r\n ,,В случай че се явим заедно, листата за евроизборите може да я води всеки – каза още той. - Може да я води и Красимир Каракачанов, и Валери Симеонов, Бате Харо, може да води листата, ако поиска. Но това не е от такова значение. По-важни са посланията и това каква ще бъде програмата, какви ще са програмните ни намерения. Що се касае до мен, аз никога не съм изявявал желание да водя листа... не знам откъде изваждате такива намерения. \r\n\r\n Проблемът е, че ние нарушаваме европейските норми, като правим праг за влизане в Европарламента от 5,8 процента. Това е един висок за по-малките партии праг и така на практика се получава само една игра между ГЕРБ и БСП кой ще бие, нещо като \"Левски\" и ЦСКА. Това е нещо, което трябва да се регулира. \r\n\r\n В момента от \"Атака\" подкрепяме управлението парламентарно със седем човека. Дали мога да мина в опозиция? И това е възможно''. \r\n \n\t\t\t\t\t\t", "date": "2019.01.26", "title": "Волен обяви ликвидация на ПатрЕотите и предложи ВМРО да номинира Бате Харо за евродепутат по примера на Банев!"}
{"url": "http://www.bnews.bg/article/255703-stoyan_aleksiev_chaka_bebe", "text": "\n Стоян Алексиев бил на върха на щастието, защото бил в трепетно очакване на бебе. До три месеца актьорът щял да стане отново дядо, но и този път на внучка. \r\n\r\n Новината съобщи неговата снаха Яана Титова, която е съпруга на по-малкия от двамата му синове – Александър. Бъдещият татко е известен на публиката с ролята си на д-р Василев в първите сезони на докторската сага „Откраднат живот“, писа „Ретро“. \r\n\r\n Въпреки че първоначално Яна и Алек не искали да знаят какъв е полът на бебето, за да може раждането му да бъде пълна изненада, бременната актриса и режисьорка не устояла на любопитството си и при последния преглед научила от лекарите, че ще има момиченце. \r\n\r\n Това ще е втора дъщеря за нея и Александър. И преди да научат, че ще имат щерка, двамата се надявали точно на това, защото и малката Ая искала сестричка. \r\n\r\n Макар от доста време артсемейството да живее и работи в Лондон, Яна се доверила на родни акушер-гинеколози и щяла да ражда в столична болница. Поне такъв бил планът, ако контракциите не започнели я в самолета на път за родината, я в лондонския градски транспорт. \r\n\r\n Зачеването на второто им дете било абсолютно желано и планирано, защото и двамата мечтаели за голямо семейство с много наследници. Противно на мълвата, че Александър и Яна не поддържат връзка с неговия баща Стоян заради скандалната му афера с 44 години по-младата от него актриса Ивана Бобойчева, те били широко скроени и не го съдели за извънбрачната му връзка и щели да разчитат на неговата помощ и тази на законната му жена Надежда за отглеждането на бебчето. \r\n \n\t\t\t\t\t\t", "date": "2019.01.26", "title": "Стоян Алексиев чака бебе!"}
{"url": "http://www.bnews.bg/article/255741-ekskluzivno_volen_siderov_obyavi_kraya_na_patreotite", "text": "\n В сутрешният блок на БНТ, лидерът на АТАКА Волен Сидеров обяви края на коалицията “Обединени патриоти”, като заяви, че те няма да се явят заедно на предстоящите евроизбори. \r\n\r\n В рамките на управляващата коалиция няма проблеми, имаме програма, управлението върви. Това коментира в студиото на \"Денят започва с Георги Любенов\" лидерът на Атака Волен Сидеров. \r\n\r\n Как точно ще се явим на евроизбори не е ясно, все повече се очертава, че няма да сме заедно с коалиционните партньори, каза Сидеров. \r\n\r\n Той коментира, че изкуствено се създава праг около 5.8% за евродепутати, което орязва шансовете на малките партии. \r\n\r\n По думите му важно е с какви програмни намерения ще се излъчат от кандидатите за евродепутати. Сидеров каза още, че Европа е в момент, в който може да се еманципира. Навлизаме в нова фаза на европейското развитие. Къде са нашите политици, нашата философия и стратегия - няма ги, допълни лидерът на \"Атака\". \r\n \n\t\t\t\t\t\t", "date": "2019.01.26", "title": "ЕКСКЛУЗИВНО! Волен Сидеров обяви края на патрЕотите! "}
{"url": "http://www.bnews.bg/article/255697-svetoslav_ivanov_zaryazan_ot_bashta_si", "text": "\n Скандал гръмна преди дни около Светослав Иванов от Би Ти Ви, след като Иван Гарелов обави в „Шоуто на Слави“, че водещият на „120 минути“  бил от ромски произход. В резултат Иванов реагира гневно срещу фалшивата новина със статус във „Фейсбук“, а Иван Гарелов горчиво съжали, че се е доверил на невярна информация в някои медии и се извини на журналиста, писа „Ретро“. \r\n\r\n Малко известно е, че Светослав Иванов крие драматична история в миналото, която го е белязала за цял живот. \r\n\r\n Водещият на „120 минути“ е израснал без баща до себе си, защото родителите му взимат решението да се разделят, когато е още невръстно дете. Отглеждането му паднало изцяло върху плещите на майка му Антония, която трудно се справяла да балансира между него и работата. \r\n\r\n „Не съм усещал никога липсата на баща. Майка ми и баба ми ми даваха всичко, от което имах нужда. С баща ми поддържаме приятелски отношения и аз не го обвинявам за нищо“, казва Светльо днес. След майка му и баба му другите две важни жени в живота на Иванов са половинката му Вяра Деянова, с която са колеги в Би Ти Ви, и общата им дъщеричка Йоана. Двамата се срещнали преди 13 години в радиото, където към онзи момент работели, и в продължение на една година били най-добри приятели. \r\n\r\n Две години след церемонията на бял свят се появила единствената им дъщеричка. С раждането й обаче дошли и първите семейни проблеми, защото журналистът бил свикнал да посвещава цялото си време на професията и Вяра не можела да разчита на него за нищо. \r\n\r\n „Остава му много малко време за грижа към детето, защото е много зает в работата. Сменил е само един памперс. Единственият му недостатък е, че е много разсеян. Притеснявам се, че някой път може да забрави и Йоана някъде“, със смях споделя журналистката. \r\n \n\t\t\t\t\t\t", "date": "2019.01.26", "title": "Светослав Иванов зарязан от баща си "}
{"url": "http://www.bnews.bg/article/255738-v_plen_na_gripa_epidemiya_v_pochti_tsyalata_strana", "text": "\n Грипна епидемия е обявена от днес в Русе и Плевен. Тя ще продължи до 4 февруари включително. От вчера мярката е в сила и в Разград, а от понеделник ще бъде въведена и в София град, Благоевград и Кюстендил. Така епидемия е обявена на територията на почти цялата страна. \r\n\r\n Ваканцията за учениците в Пловдив и Пазарджик беше удължена с още седмица. От днес РЗИ- Силистра отменя въведените заради грипа мерки.  \r\n\r\n Мерките срещу вирусите включват преустановяване на учебните занятия, на детските и женски консултации, на свижданията в болниците, на плановите операции и профилактичните имунизации. \r\n\r\n Предвид очаквания пик на заразата в столицата във Военно-медицинска академия пациенти посреща спеен кабинет за грип.  \r\n\r\n В болницата в Шумен пък свободни легла няма. Директорът на лечебното заведение съобщи, че там вече са регистрирани и два смъртни случая след усложнения от грип. \r\n\r\n Особено натоварена е работата на лекарите и от болницата в Благоевград.Там е завишен броят на пациентите в пневмония, съобщиха медици за NOVA. \r\n \n\t\t\t\t\t\t", "date": "2019.01.26", "title": "В ПЛЕН НА ГРИПА: Епидемия в почти цялата страна"}
{"url": "http://www.bnews.bg/article/255739-9_zaginali_i_300_izcheznali_sled_srutvane_na_yazovir_v_braziliya", "text": "\n 9 загинали и около 300 изчезнали след срутване на язовир в мина в Югоизточна Бразилия, съобщиха местни пожарникари, предава AFP, цитирана от „Фокус”. \r\n\r\n Вълна от червени минни отпадъци предизвика страхове и за голямо замърсяване. Част от оцелелите бяха извадени на безопасно място чрез хеликоптер след бедствието в мината. \r\n\r\n По-рано броят на жертвите след калния потоп беше 7 души, а 150 се водеха за изчезнали. \r\n \n\t\t\t\t\t\t", "date": "2019.01.26", "title": "9 загинали и 300 изчезнали след срутване на язовир в Бразилия"}
{"url": "http://www.bnews.bg/article/255713-viktor_nikolaev_mazh_pod_chehal", "text": "\n Журналистът, който става в ранни зори за работа, се грижи и за битовия комфорт на семейството си, декларират фотографите на „Ретро“. \r\n\r\n Николаев бърза сутрин да свърши с препитването на политици по важни теми в ефира и след това се отдава на домашни задължения. Щом си тръгне от Нова телевизия, разградчанинът хуква да пазарува, а после се прибира право у дома. \r\n\r\n Журналистът бе засечен в делничен ден да се реди на опашка в рибния магазин. Той се допита до продавачката коя риба е подходяща за скара и си купи класическата скумрия, за да приготви здравословна вечеря. После влезе в месарницата, за да зареди хладилника с пържоли. Виктор и този път беше сам, без половинката си – радиоводещата Людмила Железова. \r\n\r\n Напоследък водещият е изнервен в ефир и според негови колеги от известно време дори бил на успокоителни. Явно напрегнатата журналистическа работа плюс домакинските задължения вкъщи му идват в повече и той бил на предела на силите си. \r\n\r\n Виктор отдавна има славата на мъж под чехъл, който изпълнява заповедите на съпругата си. Нейни колежки силно й завиждали, че съпругът й е хем известен, хем помага в домакинството, грижовен баща е, а и носи пари вкъщи. \r\n \n\t\t\t\t\t\t", "date": "2019.01.26", "title": "Виктор Николаев мъж под чехъл"}
{"url": "http://www.bnews.bg/article/255737-stotitsi_tirove_sa_blokirani_kray_montana", "text": "\n Шофьори на тирове сигнализираха, че са блокирани на Околовръстния път в Монтана. Над 200 тежкотоварни автомобила, движещи се в посока София, са отбити още снощи заради доскоро затворения проход „Витиня” и като  превенция срещу образуване на тапа край Ботевград. \r\n\r\n „Аз съм от Тетевен, искам да си отида вкъщи – това, че не пускат камионите през „Витиня”, аз каква вина имам. Тук не е паркинг, аз идвам от Сърбия, там е още по-голяма трагедия, но чистят и не спират така камионите по пътя”, посочи един от потърпевшите шофьори. \r\n\r\n Движението на превозни средства над 12 т. е ограничено и край Враца и Видин. \r\n \n\t\t\t\t\t\t", "date": "2019.01.26", "title": "Стотици тирове са блокирани край Монтана"}
{"url": "http://www.bnews.bg/article/255736-batak_e_domakin_na_svetovnoto_parvenstvo_po_ribolov_na_led", "text": "\n Батак ще бъде домакин на Световното първенство по риболов на лед. Състезанието ще се проведе през уикенда на язовир „Широка поляна”. \r\n\r\n Ще участват 15 национални отбора. Виктор Кисельов води подготовката на националния тим на България. \r\n\r\n Взети са всички мерки за безопасността на участниците, казват организаторите. Класирането е отборно и индивидуално. \r\n \n\t\t\t\t\t\t", "date": "2019.01.26", "title": "Батак е домакин на Световното първенство по риболов на лед"}
