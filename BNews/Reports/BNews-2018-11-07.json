{"url": "http://www.bnews.bg/article/251689-otkriha_shesti_zaginal_pod_ruinite_na_sgradite_v_marsiliya", "text": "\n Откриха шесто тяло под руините на двете сгради в Марсилия, които се срутиха преди два дни, информира АПФ. Предполага се, че жертвите може да достигнат до 8, дори 10 души. \r\n\r\n Яростни жители на града обвиниха местната управа и държавата, че хората са загинали за нищо, властите пренебрегвали предупрежденията за състоянието на жилищните сгради, в които живеят най-бедните. \r\n\r\n Междувременно компетентните институции обещаха всички сгради в южния град, които са считани за неподходящи за обитаване, да бъдат инспектирани. \r\n\r\n На място спасителите продължават работа. Те водят и кучета.  \r\nДо момента от руините бяха извадени телата на четирима мъже и две жени. По думите на един от спасителите все още има надежда под развалините да има някой оцелял. \r\n \n\t\t\t\t\t\t", "date": "2018.11.07", "title": "Откриха шести загинал под руините на сградите в Марсилия"}
{"url": "http://www.bnews.bg/article/251687-tovaren_samolet_izleze_ot_pistata_na_letishte_v_kanada", "text": "\n Товарният самолет Боинг 747 е излязъл от пистата на летище Халифакс в източната част на Канада, причинявайки леки наранявания на четиричленния екипаж и предизвиквайки временно затваряне на летището. \r\n\r\n Самолетът на ирландската компания „Скай Лийз“ е излязъл от пистата точно след 5:00 ч. сутринта местно време при кацане в редовен полет от Чикаго. Самолетът е трябвало да натовари пратка и след това да лети до Китай. \r\n\r\n Изображенията, публикувани в социалните медии, показват самолета на тревата отвъд края на пистата, като зад него се виждат следи от отломки. \r\n\r\n Членовете на екипажа са претърпели леки наранявания и са били настанени в местна болница, се казва в изявление на летищните власти. \r\n\r\n Летището възобнови работа три часа след аварията, но десетки полети бяха отложени или отменени. \r\n \n\t\t\t\t\t\t", "date": "2018.11.07", "title": "Товарен самолет излезе от пистата на летище в Канада"}
{"url": "http://www.bnews.bg/article/251677-aleyata_na_slavata_sabra_tri_pokoleniya_ot_familiyata_daglas", "text": "\n Американският актьор Майкъл Дъглас беше удостоен със звезда на Алеята на славата в Холивуд, която ознаменува 50-годишното му присъствие в шоубизнеса. \r\n\r\n \"Това е голяма чест за мен и аз държа да изживея това прекрасно събитие с моето семейство!\", заяви 74-годишният артист. \r\n\r\n Тази на Дъглас е 2648-мата звезда, появила се на култовата Алея на славата. Тя се намира недалеч от звездата на 101-годишния баща на Майкъл - Кърк Дъглас. Той присъства на церемонията по откриването на почетния знак на сина си. В подкрепа на съпруга си пристигна и съпругата на Майкъл Дъглас - актрисата Катрин Зита-Джоунс, както и приятелката на семейството, актрисата Джейн Фонда, предадоха световните агенции, цитирани от БТА. \r\n \n\t\t\t\t\t\t", "date": "2018.11.07", "title": "Алеята на славата събра три поколения от фамилията Дъглас"}
{"url": "http://www.bnews.bg/article/251688-v_dobro_sastoyanie_sa_horata_konsumirali_spanak_s_tatul", "text": "\n Хората, които са консумирали от спанака, за който има съмнения, че е бил примесен с татул, са в добро здравословно състояние. Това каза изпълнителният директор на болницата в Търговище д-р Иван Светулков, пише \"24 часа\", позовавайки се на БТА. \r\n\r\n Според доктора пациентите са посетили здравното заведение в събота, 3 ноември. Те се оплаквали - имали отпадналост, сърцебиене и замайване. \r\n\r\n Лекарите констатирали, че хората са консумирали баница със спанак, закупен от местен хипермаркет. \r\n\r\n След консултации със специалисти по заразни болести и реаниматор, пациентите са били освободени. \r\n\r\n Д-р Анелия Цонева, директор на Областната дирекция по безопасност на храните в Търговище, посочи, че сигналът към клона на агенцията е бил подаден от двама души, които консумирали термично обработен спанак. Същите получили симптоми на атропиново отравяне. \r\n\r\n Припомняме, по-рано днес от Българската агенция по безопасност на храните (БАБХ) съобщиха, че са спрели от разпространение в търговската мрежа спанак, за който има съмнения, че е примесен с листа от татул. \r\n\r\n Листата от спанак са опаковани в пакети по 500 гр., сорт \"Горила\", произведен в област Пловдив. \r\nБАБХ призовава всички граждани, закупили такъв продукт, да не го консумират и да го върнат в търговския обект, от който са го закупили. \r\n \n\t\t\t\t\t\t", "date": "2018.11.07", "title": "В добро състояние са хората, консумирали спанак с татул"}
{"url": "http://www.bnews.bg/article/251685-makedoniya_nyama_da_zalichi_istoriyata_si_v_konstitutsionnite_izmeneniya", "text": "\n „Проектите за изменения са достъпни за цялата общественост и заслужават подкрепата на всички народни представители. В тях няма нищо, което да противоречи на международното право”, заяви премиерът Зоран Заев пред депутатите от конституционната комисия, съобщи БГНЕС. \r\n\r\n „Депутатите, с подкрепата на инициативата, ще покажат, че са за европейското бъдеще на Македония“, каза Заев. \r\n\r\n Той подчерта, че Антифашисткото събрание за народно освобождение на Македония не е заличено от встъпителната част на Конституцията на Република Македония, а напротив, ще се съдържа два пъти. Във въведението се добавят и думите Охридски рамкови договор, с което ще се потвърди историческото значение за държавата, подчерта премиерът Зоран Заев в обосновката на проекта за изменения на Конституцията на днешното заседание на Комисията по конституционни въпроси. \r\n\r\n Сесията на Комисията по конституционни въпроси може да отнеме 12 дни, предаде „Плусинфо”. Пленарното заседание председателят на парламента Талат Джафери, който едновременно е и председател на Комисията, насрочи за 1 декември. \r\n \n\t\t\t\t\t\t", "date": "2018.11.07", "title": "Македония няма да заличи историята си в конституционните изменения"}
{"url": "http://www.bnews.bg/article/251686-ukrayna_zaplashva_sas_zatvor_ruskite_grazhdani_koito_poseshtavat_krim", "text": "\n Президентът на Украйна Петро Порошенко подписа закон, който заплашва със затвор всеки руски гражданин, летял със самолет до Крим, предаде Асошиейтед прес, цитирана от БГНЕС. \r\n\r\n Украински граничари контролират влизането по суша на полустрова, анексиран от Русия през 2014 г., но повечето пътуващи дотам предпочитат да летят със самолет директно от Русия, която третира тези полети като вътрешни. Киев ги смята за незаконно преминаване на украинската граница. \r\n\r\n Ураинският парламент съобщи, че президентът е подписал закона, който инкриминира подобни пътувания и предвижда наказание до три години затвор. Той се отнася за руски граждани или всеки, който действа в интерес на Русия. Новият закон означава, че всеки руски гражданин, който пътува до Крим със самолет или по новия Керченски мост, ще стане обект на наказателно преследване в Украйна.  \r\n \n\t\t\t\t\t\t", "date": "2018.11.07", "title": "Украйна заплашва със затвор руските граждани, които посещават Крим"}
{"url": "http://www.bnews.bg/article/251676-ventsi_vents_i_melani_imat_otvorena_vrazka_bebeto_napravili_po_priyatelski", "text": "\n Рапърът Венци Венц и майката на бъдещия му син Мелани Ширкова имат отворена връзка. Въпреки че съвсем скоро ще станат родители, те нямали намерение да се обвързват сериозно, а още по-малко – да мислят за брак. \r\n\r\n Още в началото на връзката Венци Венц установил ясни правила, които не включвали моногамия. Както рапърът, така и Мелани имали право да се виждат и с други партньори, а отношенията им били по-скоро приятелски, отколкото интимни. \r\n\r\n Идеята за бебето дошла от Венци, който се бил зарекъл, че до 30-годишен трябва да си има наследник. Мелани, която често е определяна като вятърничава и лековата, веднага се навила, макар родителите й да били против. „Нали си наясно, че накрая сама ще си гледаш детето“, предупреждавали я близки, но пред свършен факт. \r\n \n\t\t\t\t\t\t", "date": "2018.11.07", "title": "Венци Венц и Мелани имат отворена връзка.бебето направили по \"приятелски"}
{"url": "http://www.bnews.bg/article/251674-finansovi_problemi_prinudili_dzhizasa_da_vleze_v_bradara", "text": "\n Благо Джизъса, който в момента е в Къщата на Биг Брадър заедно с новата си любима Златка Райкова, е изправен пред истински фалит, тръбят столичните светски клюкари.  \r\nОказва се, че бащата на бившата му Есмер е запорирал всички сметки на футболиста и по този начин го е докарал почти до просешка тояга, ако се вярва на мълвата, а Благо няма как да я коментира. Затова и поканата от страна на продуцентите на тв риалити му била дошла като манна небесна, за да може поне малко за закърпи семейния бюджет.  \r\nОще с влизането си в Къщата Георгиев се изцепи, че когато е с една жена, е само с нея и че не е крал чужди булки. За няколко минутки във визитката си той успя да изръси куп бисери. Бил се отказал от футбола, тъй като избрал парите. Децата му нямало да се вълнуват толкова от успехите му на терена, колкото до това дали има какво да им сложи на масата.  \r\n  \r\n \n\t\t\t\t\t\t", "date": "2018.11.07", "title": "Финансови проблеми принудили Джизъса да влезе в Брадъра"}
{"url": "http://www.bnews.bg/article/251683-sadat_ostavi_v_aresta_bivshiya_sluzhitel_na_mp_blasnal_dvama_mladezhi", "text": "\n Шуменският районен съд наложи мярка за неотклонение „Задържане под стража“ на бившия служител от съдебна охрана, който блъсна пиян с колата си двама младежи в Търговище и избяга. 49-годишния Валентин В. беше задържан с 0,71 промила алкохол в кръвта. Досъдебното производство срещу Валентин е било образувано от Районната прокуратура в Търговище. \r\n\r\n Според съда има реалната опасност обвиняемият да извърши друго престъпление, ако е на свобода, или да се укрие. Пострадалото 18-годишно момиче е с три средни телесни повреди – счупена ръка и крак и контузия на белия дроб. Извършена е била операция. Пострадало е и 16-годишното момче, което е управлявало мотоциклет.   \r\n\r\n Определението на Шуменския районен съд подлежи на обжалване пред Окръжния съд. \r\n \n\t\t\t\t\t\t", "date": "2018.11.07", "title": "Съдът остави в ареста бившия служител на МП, блъснал двама младежи"}
{"url": "http://www.bnews.bg/article/251684-nad_12_godini_kradets_na_kasetofon_si_chaka_prisadata", "text": "\n Повече от 12 години крадец на касетофон и телевизор си чака присъдата. \r\n\r\n Обвинителният акт по случая е внесен в Софийския градски съд още през 2004 г., а общата продължителност на производството е 14 години, 3 месеца и 20 дни. В нея влизат времето на провеждане на досъдебното производство и разглеждането на делото на първо и втора инстанция. \r\n\r\n Обвинителният акт и делото са приключили за 9 месеца с произнесена осъдителна присъда. През 2005 г. делото отива на втора инстанция в Софийския градски съд. Още на първото заседание през ноември същата година съставът се произнася с оправдателна присъда. \r\n\r\n Единадесет години по-късно, през 2016 г., при проверка в кабинета на съдията-докладчик делото е намерено, но само с решение с дата от 2007 г., подписано от него. \r\n\r\n По разпореждане на зам.-председателя на Софийския градски съд е изпратено за подпис на другия съдия, който вече правораздава в друг съд. Той обаче отказва да го подпише, защото на втора инстанция е била произнесена оправдателна присъда. \r\n\r\n Със заповед на председателя на Софийския градски съд през февруари 2017 г. е съставен Акт за възстановяване на присъдата с констатация, че тя е изгубена. \r\n\r\n В съдебното производство по възстановяване на присъдата обаче страните не са предоставили съдебния акт, който е бил обявен в съдебното заседание през ноември 2005 г., когато е приключено разглеждането на делото на втора инстанция. Бившият председател на състава също не е подписал оправдателната присъда. Поради това съдът е решил, че присъдата не може да бъде възстановена. \r\n\r\n По тази причина се е наложило отново да се определи състав на съда, който да се произнесе по жалбата на втора инстанция. През декември 2017 г. новият състав е намалил срока на наложеното на първа инстанция наказание. \r\n\r\n Делото нарушава правото на разглеждане и решаване на делата в разумен срок според Инспектората към Висшия съдебен съвет. \r\n \n\t\t\t\t\t\t", "date": "2018.11.07", "title": "Над 12 години крадец на касетофон си чака присъдата"}
{"url": "http://www.bnews.bg/article/251690-byudzhetat_za_dogodina_mina_na_parvo_chetene", "text": "\n Бюджет 2019 мина на първо четене в парламента. Той получи одобрението на 115 депутати, 85 гласуваха „против“ и нито един „въздържал се“. \r\n\r\n Според управляващите ключови цели в него продължават да бъдат запазването на фискалната устойчивост и провеждането на последователна, прозрачна и предвидима фискална политика. \r\n\r\n Целта е да се допринася за подобряване на бизнес средата, насърчаване на инвестициите и стимулиране развитието на трудовия пазар за постигане на икономически растеж и заетост, придържайки се към общите правила на ЕС. \r\n \n\t\t\t\t\t\t", "date": "2018.11.07", "title": "Бюджетът за догодина мина на първо четене"}
{"url": "http://www.bnews.bg/article/251680-letishte_sofiya_ostana_bez_informatsionna_sistema", "text": "\n Пътници, посрещачи и изпращачи на двата терминала на Летище София бяха неприятно изненадани днес, след като информационните табла на аерогарата останаха без данни за часовете за излитане и кацане на полетите и гейтовете, от които самолетите излитат. \r\n\r\n От летището признаха за „временни технически затруднения”. За ориентиране на пътуващите са ангажирани повече служители на гишета „Информация” и в зоната след граничен контрол. \r\n\r\n Засилена е и честотата на излъчваните аудио съобщения за полетите. \r\n\r\n \r\n\r\n Пътници обаче определят в социалните мрежи ситуацията на летището като хаос - в това число и след паспортен контрол. \r\n\r\n От Летище София посочиха, че полагат усилия да отстранят повредата възможно най-скоро. \r\n \n\t\t\t\t\t\t", "date": "2018.11.07", "title": "Летище София остана без информационна система"}
{"url": "http://www.bnews.bg/article/251671-mariya_ilieva_drazka_i_seksi", "text": "\n В средата на зимата, когато народа вади палта и ботуши, Мария Илиева захвърля дрехите. Изкусителката явно е под влияние на хормоните, тъй като изглежда все по-дръзка и секси. Форумци коментират, че поп дивата май се е разгонила и то яко. Хормоните здраво тресат звездата, която в началото на годината стана майка, а след това се раздели с бащата на бебето си, пише „Телеграф”. \r\nБрюнетката заголи бедро и побърка последователите си окончателно. Но това не беше всичко. Черешката на тортата бе знойната фотосесия на поп дивата, която, макар и да не е в перфектна форма все още, вече пръска сексапил пред камерите. \r\nС дънково якенце Мария Илиева се опитва да скрие пищните си форми, но явно якето е късо. И певицата леко открехва завесата, карайки мъжете да си фантазират. Вай, вай! \r\n \n\t\t\t\t\t\t", "date": "2018.11.07", "title": "Мария Илиева дръзка и секси "}
{"url": "http://www.bnews.bg/article/251682-50_hilyadi_voenni_uchastvaha_v_ucheniyata_na_nato_edinen_trizabets_2018", "text": "\n В Норвегия приключва най-голямото военно учение на НАТО след края на Студената война. „Единен тризъбец 2018” започна на 25 октомври. \r\n\r\n В маневрите участваха около 50 хиляди военни от всичките 29 държави от Алианса, както и войници от Швеция и Финландия. \r\n\r\n Най-голям е контингентът на Съединените щати. \r\n\r\n В учението бяха включени още 65 кораба, 150 летателни апарата, 10 хиляди танка, както и други сухопътни превозни средства. \r\n\r\n Маневрите доведоха до поредно обтягане на отношенията между НАТО и Москва, която миналия месец изрази притеснения относно „агресивния характер на ученията”. \r\n\r\n През септември Русия също проведе най-големите си военни учения в Далечния изток. \r\n \n\t\t\t\t\t\t", "date": "2018.11.07", "title": "50 хиляди военни участваха в ученията на НАТО „Единен тризъбец 2018”"}
{"url": "http://www.bnews.bg/article/251681-samneniya_za_spanak_primesen_s_tatul_vdigna_babh_na_krak", "text": "\n Българската агенция по безопасност на храните (БАБХ) спря от разпространение в търговската мрежа спанак, за който инспекторите имат съмнения, че може да е примесен с листа от татул. \r\n\r\n Това мярката на БАБХ се е стигнало, след като в агенцията са получени два сигнала от граждани за закупен спанак от верига магазини в Костинброд ихипермаркет в Търговище. \r\n\r\n Листата от спанак са опаковани в пакети по 500 гр., сорт Горила, произведен в област Пловдив. \r\n\r\n Сигналът от Търговище се отнася за двама души, консумирали хранаприготвена с посочения спанак. Те са получили неразположение и са диагностицирани от медиците в града с признаци на атропиново отравяне. От Констинброд е постъпил сигнал от гражданин, който е приложил снимки със същата марка спанак, на които се виждат стръкове, различни от тези на спанак и наподобяващи татул. \r\n\r\n Извършени са спешни проверки на обектите, от които е закупен спанакът в Костинброд и Търговище. \r\n\r\n В хипермаркета в Търговище са открити в наличност пакети по 500 гр. спанак. След отваряне на опаковките е установено наличие на единични стръкове от растение с форма и мирис, различни от спанак, за които се предполага, че може да са от татул. \r\n\r\n При проверката на производителя се установява, че спанакът се почиства и пакетира в нерегламентиран обект, който не е регистриран по чл. 12 от Закона за храните. На отговорното лице е съставен Акт за установяване на административно нарушение. \r\n\r\n Количеството спанак, намерено в производствения обект, е спряно от реализация. Фирмата е уведомила търговците, до които е доставяла продукцията си и е задействала процедура за изтегляне от пазара на опасната храна. Общото количество на произведения спанак е 1 775 кг. \r\n\r\n В изпълнение на предписанията на БАБХ, двете търговски вериги в градовете, от които са подадени сигналите, спират продажбата на опасната храна и я изтеглят от търговските си обекти. \r\n\r\n Проверката показва още, че този спанак се доставя и в други големи търговски вериги в страната. Те също са проверени и са им издадени предписания за спиране разпространението на посочения спанак. \r\n\r\n Действията по изтегляне на опасната храна и обобщаването на наличните количества продължава. \r\n\r\n БАБХ призовава всички граждани, закупили пакетирани листа от спанак от по 500 гр., сорт Горила, произведен в област Пловдив, да не го консумират и да го върнат в търговския обект, от който са го закупили. \r\n \n\t\t\t\t\t\t", "date": "2018.11.07", "title": "Съмнения за спанак, примесен с татул, вдигна БАБХ на крак"}
{"url": "http://www.bnews.bg/article/251667-deo_edva_ne_zagubil_sina_si", "text": "\n Проблем с бременността, за който не подозирала, изживяла съпругата на водещия Део Мариана. В интервю за сайта „Малчовци” тя разказа, че той можел да доведе до фатален изход за сина им Борислав, който съвсем скоро ще стане на три години. Жената на телевизионера призна, че много искала второ дете, но именно заради проблема срещнала затруднение. \r\n\r\n „Малко трудно се получи, защото се оказа, че имам проблем със съсирването на кръвта. При първата бременност не знаех за този наследствен фактор, но пък всичко мина много лесно. Боби е бил буквално дар от Бога, защото при този проблем може да се стигне и до фатален край за бебето. Сега се пазя повече”, обясни Мариана. Като истински отговорен татко Део в момента е поел грижата за дома-простира, пуска прахосмукачка и се играе с Борислав, за да не се преуморява бъдещата майка. \r\n\r\n Водещият на тотото глезел повече хлапето, но и двамата държат той да спазва правилата-да си прибира играчката, да не разхищава храната, да не плаче без причина. Мариана е убедена, че между двете й деца ще се породи ревност, но е категорична, че с търпения и любов ще успее да я преодолее: „Той ще бъде почти на три, когато бебето се роди. Но все още е бебе в някои отношения. Гушкаме се, храним се, иска да се поглези… И мисля, че ще е малко трудно \r\n  \r\n \n\t\t\t\t\t\t", "date": "2018.11.07", "title": "Део едва не загубил сина си"}
{"url": "http://www.bnews.bg/article/251675-zdravnoto_ministerstvo_otkri_narusheniya_pri_okazvane_na_speshna_pomosht_v_bolnitsata_vav_vidin", "text": "\n Видинската болница „Света Петка” е допуснала нарушения при оказването на спешна помощ на пациент на хемодиализа в спешното отделение. Това установи проверката, разпоредена от здравния министър Кирил Ананиев по повод смъртта на 50-годишен пациент и възникнала авария на водоочистващата инсталацията за хемодиализа, съобщиха от министерството. \r\n\r\n Предстои образуването на административно-наказателни производства на дежурния в отделение „Спешна медицина“ и на консултиращия кардиолог в лечебното заведение. Цялата документация ще бъде предоставена на Районната прокуратура във Видин. \r\n\r\n Пациентът К. М. е провеждал хемодиализно лечение в периода от 2014 до началото на 2017 г. в диализен център „Екзарх Антим“ в града, а от февруари 2017 г. лечението се провежда в Отделението по нефрология и диализно лечение на МБАЛ „Св. Петка“. Пациентът е имал множество заболявания, сред които терминална хронична бъбречна недостатъчност, хипертонична нефропатия, дисметаболитен синдром, вторична ренална анемия, ИБС – състояние след стентиране. \r\n\r\n На 1 октомври пациентът е подлежал на планова хемодиализна процедура – втора смяна. По данни на медицинския персонал, той не се е явил, а е съобщил, че „ще пропусне и ще дойде за третата смяна“. Поради настъпилата авария пропуска процедурата. На другия ден в телефонен разговор е заявил, че на 3 октомври ще отиде със собствен транспорт до Монтана, за да продължи там диализното си лечение. \r\n\r\n В същия ден в Центъра за спешна медицинска помощ постъпва повикване от К. М. с оплаквания от задух и прилошаване. Екипът е пристигнал на адреса за 5 минути, а 10 минути по-късно пациентът е транспортиран до Спешно отделение. Извършена е рентгенография, която доказва „белодробен оток“. В хода на лечението е проведена консултация и с кардиолог. Въпреки реанимационните действия, в 8.40 ч. е регистрирана смъртта на пациента. \r\n\r\n Проверяващите са констатирали, че в приложената документация няма информация за назначени и проведени параклинични изследвания, с което са нарушени различни текстове от Закона за здравето и Медицинския стандарт „Спешна медицина”. Тоест, дежурният лекар, извършил прегледа, не е назначил и не са извършени клинико-лабораторни изследвания на пациент в спешно състояние. \r\n\r\n Проверката е установила, че инсталацията за омекотяване на водата, използвана в процеса на хемодиализа в МБАЛ „Св. Петка“, е аварирала заради високо налягане след отстраняване на проблем с магистрален водопровод. Това е наложило спешното изключване на пациентите от процедурата. До отстраняване на аварията е изключен дейонизиращият цилиндър от системата, което е позволило до подмяната на авариралата част диализата да бъде извършвана с пречистена, но неомекотена вода. \r\n\r\n Своевременно е била създадена организация за транспортирането на пациентите до Лом и Монтана по график. \r\n\r\n Във вторник, 9 октомври, работата на отделението е била възстановена. \r\n \n\t\t\t\t\t\t", "date": "2018.11.07", "title": "Здравното министерство откри нарушения при оказване на спешна помощ в болницата във Видин"}
{"url": "http://www.bnews.bg/article/251672-robotiziran_detektor_na_lazhata_shte_reshava_koy_da_vleze_v_es", "text": "\n Автоматизирана система за граничен контрол с впечатляващ арсенал от функционалности ще бъде изпробвана по външните граници на Европейския съюз, става ясно от официално съобщение на ЕК. Струващата 4,5 млн. евро на европейския данъкоплатец платформа iBorderCtrl се отличава с това, че събира в себе си анализ на документи, информация от социалните мрежи, но и възможност за провеждане на „разпит” на пътуващите и идентифициране на техни неверни твърдения. \r\n\r\n Системата се състои от две части. Първата е онлайн платформа, в която преди пътуване се попълват данни и документи, които се проверяват автоматично и още на този етап потенциална криминална или терористична дейност бива сигнализирана на властите. \r\n\r\n На границата чуждият гражданин застава пред терминал. На екрана анимиран граничар изисква още документи и задава въпроси за името, годините, повода за пътуването и т.н. Отговорите се записват от уеб камери, които обработват десетки микрогримаси в различни зони на лицето в търсене на такива, които издават неверни твърдения. \r\n\r\n Проверката ще е с различна дължина и задълбоченост според степента на риск, определена при първоначалния анализ на предоставената от пътуващия информация преди да замине. Тя ще е съпроводена и със снемане на биометрични данни и, на сухопътните ГКПП, сканиране на превозното средство. \r\n\r\n Граничните служители междувременно ще имат достъп както до тази информация, така и до всички снимки и видеокадри от предишни влизания и излизания от ЕС на проверяваното лице. \r\n\r\n Първоначалните тестове показват 85% точност на оценките на iBorderCtrl, а изпитанията ще започнат на летища в Унгария, Латвия и Гърция. Целта на създателите й е да се ускори граничният контрол и да се намалят разходите по него при повишена ефективност. \r\n\r\n Правозащитници изразиха опасения за надеждността на системата, тъй като подобни платформи по целия свят се сблъскват с проблеми като „предразсъдъци” към определени етнически групи (техни представители много по-често са определяни от алгоритъма като „неблагонадеждни” без да има реално основание за това). \r\n\r\n В Гърция неправителствена организация организира подписка с искане за повече прозрачност около тестовете на системата на територията на южната ни съседка. \r\n\r\n „Традиционните детектори на лъжата имат исторически проблем с хвърлянето на вина върху невинни хора и няма никакво доказателство, че изкуственият интелект ще промени това”, коментира пред Си Ен Ен Фредерике Калтхойнер от „Прайвъси Интернешънъл”. \r\n\r\n Калтхойнер подчерта, че iBorderCtrl е „част от по-голяма тенденция да се използват неясни и често неефективни системи за преценка и класифициране на хора”. Експерти посочват, че в много експерименти надеждността на анализа на мимиките при засичане на неверни твърдения се е доказала най-малкото като спорна. \r\n\r\n Има и активисти, според които създаването на подобни автоматично попълващи се всеобхватни бази данни създават рискове както от засилване на правителствения шпионаж, така от злоупотреби от страна на тези, които имат достъп до информацията. \r\n\r\n Американският политолог от ирански произход Лалех Халили нарече iBorderCtrl „страховита употреба на ненадеждни псевдонаучни методи за засичане на лъжи”. „Това е срам за учените, които използват шарлатанство и ксенофобия, за да си подсигурят финансиране”, допълни тя в „Туитър”. \r\n\r\n Не липсват и сравненията със „социалния кредит” в Китай, където отново с помощта на изкуствен интелект се оценява благонадеждността на гражданите на база техните действия. \r\n \n\t\t\t\t\t\t", "date": "2018.11.07", "title": "Роботизиран детектор на лъжата ще решава кой да влезе в ЕС"}
{"url": "http://www.bnews.bg/article/251666-mihaela_fileva_nay_golyamata_mazhemelachka_v_muzikalnata_gildiya", "text": "\n Откритието на „Х фактор“ Михаела Филева се оказа най-голямата мъжемелачка в гилдията. Добре осведомени източници разкриват пред „Галерия“, че усмихнатата и наглед скромна певица сменяла мъжете като носни кърпички и трудно оставала вярна на половинките си. Всъщност именно заради постоянните й изневери бившето й гадже Павел я зарязал. Филева нон стоп му кръшкала с когото й падне, в това число и с негови авери. Неслучайно певицата има сериозни връзки и предпочита като пчеличка да каца от цвят на цвят. \r\n\r\n Поведението й изключително дразнело нейните колеги, и то не толкова заради сексуалния й апетит, колкото заради последвалите облаги. „Да не мислите, че е стигнала толкова далеч само с гласа си?!“, намекват в музикалните среди. \r\n\r\n Неотдавна за подобна сексинтрига намекна и Ангел Ковачев от бившия дует Ангел и Моисей: „Артист се става с много работа, време и постоянство. Не като се ч*каш по хотелите в Банско. Ей, Х факторът не е между краката, а в сърцето и главата! За пеене ти е устата“, гласеше гневен пост на Ангел във Фейсбук преди няколко години. Той така и не разкри имена, но в гилдията най-спряганото е именно това на Мишето. \r\n\r\n Източници на изданието пък разказват как редовно я засичат в компанията на различни мъже в популярно столично заведение. „Всяка вечер ги сменя. Много често флиртува с двама едновременно, после се хвърля на врата на трети и накрая си тръгва с четвърти! Професионална мъжемелачка е!“, шокирани са очевидци.   \r\n\r\n Добавят още, че след Павел е имала няколко кратки връзки и леглото й никога не оставало празно, макар че в момента се води, че певицата е без гадже. \r\n \n\t\t\t\t\t\t", "date": "2018.11.07", "title": " Михаела Филева -  най-голямата мъжемелачка в музикалната гилдия"}
{"url": "http://www.bnews.bg/article/251673-ne_me_razsledvayte_skochi_tramp_na_demokratite", "text": "\n Президентът на САЩ Доналд Тръмп призова демократите в Камарата на представителите да не \"прахосват парите на данъкоплатците\" за разследване на администрацията му. Той предупреди, че републиканците в Сената ще отговорят с разследване на демократите, които са разкрили класифицирана информация, пише \"Вашингтон пост\". \r\n\r\n Коментарът на американския лидер е направен в \"Туитър\". Демократите, които спечелиха мнозинство в Камарата на представителите, се очаква да проведат щателна проверка на политиките на Тръмп, включително в областта на имиграцията, образованието, здравната грижа, личните финанси на американския лидер и потенциалните контакти с Русия. \r\n\r\n \"Ако демократите мислят да прахосат парите на данъкоплатците, за да ни разследват на ниво Камарата на представителите, ние ще бъдем принудени да обмислим разследване срещу тях за разкриването на класифицирана информация и други неща, на ниво Сенат. Само двама могат да играят тази игра\", заплаши Тръмп в социалната мрежа. \r\n\r\n Той иначе смята, че е справедливо лидерът на демократите Нанси Пелоси да стане председател на долната камара. \r\n\r\n Американският лидер ще даде пресконференция към 18,30 часа българско време за междинните избори, които той вече нарече \"голяма победа\" за републиканците. \r\n\r\n До момента в Сената републиканците имат 51 места срещу 45 за демократите и запазват контрола. \r\n\r\n Според преброените гласове до момента в Камарата на представителите противниците на президента Доналд Тръмп от Демократическата партия имат 219 места срещу 193 за републиканците. За мнозинство са необходими 218 гласа. \r\n\r\n В надпреварата за губернатори резултатите досега показват, че републиканците засега печелят битките за 25 губернатори на щати, но губят 7 губернатора, докато демократите засега печелят 22 губернатори, добавяйки 7 губернатора, които досега бяха под контрола на републиканците - в Колорадо, Флорида, Канзас, Минесота, Ню Йорк, Пенсилвания и Вирджиния.  \r\n \n\t\t\t\t\t\t", "date": "2018.11.07", "title": "Не ме разследвайте, скочи Тръмп на демократите"}
{"url": "http://www.bnews.bg/article/251662-sinat_na_darina_pavlova_s_porshe_za_1_milion", "text": "\n С „Порше“ за близо 1 милион лева се изфука синът на Дарина Павлова – Илия-Калоян. \r\n\r\n Наследникът на разстреляния бос на „Мултигруп“ се е изръсил над 850 000 лева за GT-серията на тузарското возило, показа проверка на „Галерия“. \r\n\r\n Всъщност, едва ли сумата е извадил от джоба си, разсъждават запознати, имайки предвид колко много го глези Дарина Павлова. Освен това, в момента Илия-Калоян не работи и е малко вероятно да е платил за колата от спестяванията си. Синът на Веселата вдовица, както често наричат Дарина, живее в Колорадо, където следваше висшето си образование. \r\n\r\n Близки до фамилията го определят като „мамино синче“, което разчита само на наследството си и няма амбиции да прави кариера. \r\n \n\t\t\t\t\t\t", "date": "2018.11.07", "title": "Синът на Дарина Павлова с „Порше“ за 1 милион "}
{"url": "http://www.bnews.bg/article/251663-mayk_pompeyo_otlozhi_sreshta_s_visokopostaven_predstavitel_na_kndr", "text": "\n Първият дипломат на САЩ Майк Помпейо отложи за неопределено време насрочената за четвъртък в Ню Йорк среща с дясната ръка на севернокорейския ръководител Ким Чен-ун, съобщиха световните агенции, цитирани от БТА. \r\n\r\n \"Ще организираме отново тази среща впоследствие, щом го позволи графикът на всяка от страните\", заяви снощи в комюнике говорителката на Държавния департамент Хедър Науърт, без да уточни причините за това отлагане, посочва Франс прес. \r\n\r\n Помпейо трябваше да преговаря с високопоставения представител на Северна Корея Ким Йон-чхол в опит да постигне напредък по деликатния въпрос за освобождаване на Корейския полуостров от ядрени оръжия и за да подготви нова среща между Доналд Тръмп и Ким Чен-ун. \r\n\r\n \"Започналите дискусии продължават. САЩ все така насочват усилия към спазване на ангажиментите, поети от президента Тръмп и президента Ким на срещата на върха в Сингапур през юни”, увери Науърт. \r\n\r\n Помпейо трябваше да преговаря с високопоставения представител на Северна Корея Ким Йон-чхол в опит да постигне напредък по деликатния въпрос за освобождаване на Корейския полуостров от ядрени оръжия и за да подготви нова среща между Доналд Тръмп и Ким Чен-ун. \r\n\r\n \"Започналите дискусии продължават. САЩ все така насочват усилия към спазване на ангажиментите, поети от президента Тръмп и президента Ким на срещата на върха в Сингапур през юни”, увери Науърт. \r\n\r\n Междувременно обаче режимът в КНДР охлади атмосферата, като заплаши миналата седмица да поднови разработката на ядрения си арсенал, ако не бъдат вдигнати икономическите санкции срещу Пхенян, напомня АФП. \r\n\r\n   \r\n \n\t\t\t\t\t\t", "date": "2018.11.07", "title": "Майк Помпейо отложи среща с високопоставен представител на КНДР"}
{"url": "http://www.bnews.bg/article/251670-doyche_vele_s_ubiystven_material_za_targoviyata_s_balgarski_pasporti", "text": "\n \r\n\r\n Публикуваме линк към публикацията  . \r\n\r\n  В нея е са изложени твърдения за владение на мръсния пазар за продажба на паспорти от националистическите формации, които участват в управлението. Немските журналисти алармират европейското общество и за оказване на натиск върху бившия служител на министерството на правосъдието Катя Матева. \r\n\r\n Припомняме, че Матева е единствения държавен служител дръзнал да се изправи срещу паспортната мафия, но вместо да бъде подкрепена от държавата тя беше уволнена и заплашена със съд от ВМРО, които се почувстваха засегнати от Катя Матева. \r\n  \r\n \n\t\t\t\t\t\t", "date": "2018.11.07", "title": "Дойче веле с убийствен материал за търговията с български паспорти!"}
{"url": "http://www.bnews.bg/article/251669-intsident_vazrasten_mazh_padna_v_kanala_na_bul_aleksandar_stamboliyski", "text": "\n За инцидент в столицата при канала на бул. „Александър Стамболийски” алармираха в групата „Забелязано в София”. \r\n\r\n На снимките във „Фейсбук” се вижда възрастен мъж, окървавен, който е паднал от височина около пет метра. \r\n\r\n Сигналът е подаден в 10:47 ч., научи bTV. Инцидентът е станал на ъгъла на бул. „Алекснадър Стамболийски” 128 и бул. „Инж. Иван Иванов”. 9 минути след подаването на сигнала на мястото пристига екип на Спешна помощ, който установява, че пострадалият е на възраст между 70 и 80 години.  \r\n\r\n Спешните медици заварили мъжа в шоково състояние, с травма на главата, открита фрактура на бедрото и контузия на гръдния кош. Прелети са му две банки кръв. \r\n\r\n Той незабавно е бил откаран противошоковата зала на ВМА. По данни на СДВР до инцидента се е стигнало, след като мъжът се подхлъзнал. \r\n\r\n Случаят предизвика остър дебат сред потребителите по въпроса трябва ли подобни участъци в столицата да бъдат обезопасени. \r\n\r\n Някои дават примери с брюкселския канал, по протежението на който имало поставена ограда. Други пък казват, че не биха минали по тротоара, където е станал инцидента. \r\n\r\n „Изглежда наистина опасно. И зимата може да се хлъзне някой. Може и дете да падне”, пише Мария Димитрова \r\n\r\n Част от потребителите обаче се усъмниха в причините, довели до инцидента, като написаха, че според тях е възможно мъжът да е бил в нетрезво състояние. \r\n\r\n „Добре де, колко пиян трябва да си да паднеш в канала???? Или някой го е блъснал, или какво? Какви изобщо са тия простотии – трябвало да обезопасят канала. Срещу олигофрени ли? Никъде в Европа не съм видяла обезопасен канал!”, написа Дивна Вълчева. \r\n\r\n Сред изразилите мнения „за” и „против” се намериха и такива, които пожелаха на пострадалия бързо възстановяване. \r\n \n\t\t\t\t\t\t", "date": "2018.11.07", "title": "ИНЦИДЕНТ! Възрастен мъж падна в канала на бул. „Александър Стамболийски” "}
{"url": "http://www.bnews.bg/article/251668-uchenik_e_sas_schupen_nos_sled_napadenie_ot_shofyor", "text": "\n Агресивен шофьор нападна ученик след спор на пешеходна пътека. Дванайсетокласникът е със счупен нос в сливенската болница, а нападателят е на свобода. \r\n\r\n Екип на bTV се срещна със Станислав в болницата. Страхува се да покаже лицето си. Разказва, че в понеделник, на път за училище, на пешеходна пътека го засякъл автомобил.  \r\n\r\n „Свали си прозореца, започва да ме обижда, каза: „Ей, ти къде минаваш, какво правиш?”. Аз си бях на края на пешеходната пътека”, разказа ученикът. Продължил да върви, но шофьорът го проследил. \r\n\r\n „Слиза от колата и вика: „Ти голям мъж ли си?”. И ме удари. Дойде, свлече ми суичъра над главата и започна да ме удря, да ме блъска по главата”, допълни Станислав.  \r\n\r\n След побоя шофьорът избягал, като едва не прегазил жена на съседна улица, разказват свидетели. Сигнали за двата инцидента са подадени на тел. 112.  \r\n\r\n „Незабавно са организирани заградителни и издирвателни мероприятия и след около 15 минути в квартал „Комлука” автомобилът е установен заедно с водача. Лицето е известно, на 42 години, криминално проявено”, посочи началникът на ОД на МВР – Сливен Димитър Кикьов.  \r\n\r\n След 24 часа в ареста нападателят е освободен. По случая е образувано досъдебно производство. \r\n \n\t\t\t\t\t\t", "date": "2018.11.07", "title": "Ученик е със счупен нос след нападение от шофьор"}
{"url": "http://www.bnews.bg/article/251661-bratat_na_radina_kardzhilova_nenavizhda_deyan_donkov", "text": "\n Братът на актрисата Радина Кърджилова – Димитър, ненавижда мъжа й Деян Донков. Отношенията помежду им били толкова студени, че Димитър почти не виждал племенника си Христо. Братът на Радина й ходил на гости само когато Донков го няма, и то за да се порадва на момченцето. \r\n\r\n „Митко още не е забравил как Деян посягаше на сестра му. Колко пъти ги е разтървавал и е звънял в полицията“, клатят глава близки до семейството. \r\n\r\n Именно братът на Кърджилова преди няколко години разкри в риалити шоу за домашното насилие над сестра си. Димитър няколко пъти е подавал жалби в полицията заедно с Радина за физически тормоз от страна на Донков. \r\n \n\t\t\t\t\t\t", "date": "2018.11.07", "title": "Братът на Радина Кърджилова ненавижда Деян Донков"}
{"url": "http://www.bnews.bg/article/251664-dva_pati_prokuraturata_otkrivala_narusheniya_v_dabch_2014_i_2016_g", "text": "\n Прокурорите на два пъти са откривали нарушения в дейността на Държавната агенция за българите в чужбина, стана ясно от информация на Върховната административна прокуратура. \r\n\r\n Първият път - през месец февруари 2014 г. от Върховна административна прокуратура са проверили за законност дейностите по издаване на удостоверения за български произход в Държавна агенция за българите в чужбина. Проверката е била по реда на надзора. \r\n\r\n При нея са установени две нарушения на закона, свързани с неспазване на изискването за придобиване на българско гражданство. Едното нарушение е по чл. 15, ал.2 вр. с §2, т.1 от Закона за българското гражданство. \r\n\r\n То касае: \"лице, което не е български гражданин, може да придобие българско гражданство по натурализация, без да са налице условията по чл. 12, ал. 1, т. 2, 4, 5 и 6 ако отговаря на едно от следните изисквания е осиновен е от български гражданин при условията на пълно осиновяване или е лице, на което поне единият възходящ е българин\". \r\n\r\n Другото нарушение е на чл. 3 ал.1, т.2 от Закона за българите, живеещи извън Република България. Според текста на този закон, нарушението касае: \"организация на българи, живеещи извън Република България, призната от компетентния български държавен орган за поддържане на връзки с тях\". \r\n\r\n На 20 февруари 2014 г. Върховна административна прокуратура сезирала председателя на ДАБЧ за предприемане на конкретни действия за недопускане на закононарушения, уточняват от ВАП. \r\n\r\n Второто нарушение, открито от ВАП е през месец август 2016 г. Тогава върховните прокурори отново са направили инспекция по реда на надзора за законност на дейностите по издаване на удостоверения за български произход в Държавна агенция за българите в чужбина. \r\n\r\n Установените при втората проверка нарушения, са свързани с неспазване на изискването за придобиване на българско гражданство по натурализация на чл. 15, ал.2 вр. с §2, т.1 от ЗБГ на срока по чл. 15 ал.3 от ЗБГ и на чл. 59 ал.1 т.7 от АПК. \r\n\r\n Според текста на закона става дума за лице, на което единият му родител е български гражданин или е починал като български гражданин и уточнението пред кой орган може да се обжалва решението за придобиване на българско гражданство и в какъв срок актът може да се обжалва. \r\n\r\n На 18 август 2016 г. ВАП отново е сигнализирала председателя на агенциятада издава удостоверения за български произход само при наличие на законните предпоставки за това. Този сигнал е резултат от проверка на ВАП през месец юли след самосезиране от публикации в медиите. Тогава са описани над 114 случая на получаване на българско гражданство от лица, издирвани от Интерпол. \r\n\r\n На 09 юли 2018 г. наблюдаващият прокурор от ВАП сезирал министъра на правосъдието (Цецка Цачева - б.р.) за проверка от Инспектората. Мотивът в исканата проверка е по чл. 145 ал.1, т.3 от Закона за съдебната власт, според който проверка се възлага при данни за престъпления или за незаконосъобразни актове. Изискването е от тези проверки да се предоставят заключенията, а при поискване - и всички материали. \r\n \n\t\t\t\t\t\t", "date": "2018.11.07", "title": "Два пъти прокуратурата откривала нарушения в ДАБЧ - 2014 и 2016 г."}
{"url": "http://www.bnews.bg/article/251665-politsiyata_v_barselona_evakuira_chastichno_garata_zaradi_podozritelna_toka_na_kolan", "text": "\n Жена, пренасяща колан с катарама, приличаща на граната, във влака от Барселона до Мадрид, предизвика паника, принуждавайки гарата да бъде частично евакуирана, имаше и закъснение на железопътния транспорт, съобщи БГНЕС.  \r\n\r\n Полицията в Барселона каза, че били посъветвани от персонала по сигурността на главната гара, тъй като бил забелязан при сканирането „обект, който би могъл да бъде взривно устройство\", заяви говорител на АФП. \r\n\r\n Повечето испански гари изискват пътниците, които се качват на влаковете, да пускат багажа си през скенери. \r\n\r\n Снимка на сканиран багаж, публикувана в Twitter от полицейските сили на Каталуния, показваше нещо, много наподобяващо на граната. \r\n\r\n Полицията впоследствие евакуира два високоскоростни влака на гара Барселона, но не намери нищо, каза говорителят. \r\n\r\n \"Тогава видяхме, че този човек може да бъде във влак в Мадрид. Предупредихме националната полиция\", добави той. \r\n\r\n В испанската столица полицията заяви, че е създала зона за сигурност на част от платформата на гарата \"Аточа\", която е била мястото на един от най-лошите терористични атаки в Европа през 2004 г., когато 191 души бяха убити при експлозии в пътнически влакове. \r\n\r\n Когато пристигна „опасният“ влак полицаите провериха предизвикалия паника багаж и се оказа, че „гранатата“ е просто тока на колан, изглеждаща подозрително, каза говорителка на полицията. \r\n\r\n Остава неясно защо полицията в Барселона е позволила на пътника да се качи на влака, след като е била разтревожена от съдържанието на багажа му. \r\n \n\t\t\t\t\t\t", "date": "2018.11.07", "title": "Полицията в Барселона евакуира частично гарата заради подозрителна тока на колан "}
{"url": "http://www.bnews.bg/article/251652-preslava_slabee_s_tayna_dieta", "text": "\n Преслава стартира ударна диета, чрез която топи килограми и си връща супеформата отпреди най-щастливото събитие в живота й – бременността и раждането на малката Паола. На последното си участие онази вечер в провинцията брюнетката сама призна, че още не се е справила с „екстрите“, които качи през последните девет месеца. Преси излезе на сцената по чизми и във впита кожена рокля, цялата модерно извезана с ципове. Роклята подчерта коремчето на певицата, писа „България Днес“. \r\n\r\n Мъжката част от феновете на изпълнителката подчерта, че натрупаните килца са й върнали емблематичните гърди, с които проби в зората на кариерата си и които впоследствие намали. И отслабна цялата драстично. \r\n\r\n Затова и сега Преси не може да търпи излишни мазнинки и е предприела строга диета без хляб и с много упражнения във фитнеса. \r\n \n\t\t\t\t\t\t", "date": "2018.11.07", "title": "Преслава слабее с тайна диета "}
{"url": "http://www.bnews.bg/article/251655-tsacheva_shte_izbira_balgarskiya_evropeyski_prokuror", "text": "\n Министерският съвет прие решение, с което възложи на министъра на правосъдието да създаде комисия по подбора на кандидатите за длъжността европейски прокурор от България. \r\n\r\n Комисията трябва да предложи три кандидатури в срок до 31 декември 2018 г. Държавите-членки сами определят начина, по който да направят подбор на техните трима кандидати за европейски прокурор. \r\n\r\n В комисията по подбора ще участват заместник-министър на правосъдието, по двама членове на прокурорската колегия и на съдийската колегия на Висшия съдебен съвет, директорът на Националния институт на правосъдието, и преподавател от Юридическия факултет на СУ „Св. Климент Охридски“. \r\n\r\n Задачата на комисията ще е да извърши подбора на кандидатите за европейски прокурор от България, съобразно условията на чл.16 на Регламента за установяване на засилено сътрудничество за създаване на Европейската прокуратура (ЕРРО), Регламент No31 (ЕИО), 11 (ЕОАЕ) относно Правилника за длъжностните лица и условията за работа на други служители на Европейската икономическа общност и на Европейската общност за атомна енергия, и критериите и изискванията за избор на европейски прокурори, изготвени от Европейската комисия. \r\n\r\n След извършване на подбора, министърът на правосъдието ще внесе посочените от Комисията кандидатури за одобрение от Министерския съвет в срок до 15 януари 2019 г. \r\n \n\t\t\t\t\t\t", "date": "2018.11.07", "title": "Цачева ще избира българския европейски прокурор "}
{"url": "http://www.bnews.bg/article/251659-18_kilogramov_tumor_izvadiha_lekari_ot_vma_ot_korema_na_zhena", "text": "\n 18-килограмов тумор от корема на 50-годишна жена отстраниха специалистите от клиниката „Ендоскопска, ендокринна хирургия и колопроктология” на ВМА, съобщиха от болницата. \r\n\r\n Операцията е извършена от екипа на началника на ВМА проф. Венцислав Мутафчийски. \r\n\r\n Туморната формация е с размери 45/40/15 см и общо тегло 18 кг. Това е най-големият тумор, който са премахвали досега в клиниката. \r\n\r\n С оглед запазване на бъбречната функция се е наложила и намесата на урологичния екип на професор Илия Салтиров. \r\n\r\n За пациентката това е втора подобна оперативна интервенция, като предходната е била през 2009 г. Тогава е изваден тумор с тегло около 6,5 кг. \r\n\r\n В момента пациентката е стабилна и под активно наблюдение в клиниката, уточниха от лечебното заведение. \r\n \n\t\t\t\t\t\t", "date": "2018.11.07", "title": "18-килограмов тумор извадиха лекари от ВМА от корема на жена"}
{"url": "http://www.bnews.bg/article/251648-dani_zlatkov_se_varna_v_uchilishte", "text": "\n Даниел Златков се върна в училище и учи здраво, за да издържи изпитите. Футболистът, който е и бивша риалити звезда, споделя с възторг, че за трети път влиза в университет. Златков е решил да тренира за футболен треньор и е избрал да специализира в Югозападния университет в Благоевград. „Уча за треньор по футбол. Избрах това, защото футболът е бил винаги част от живота ми и от това разбирам”, казва още той пред „Телеграф”. \r\n\r\n В момента Златков е първи семестър и това разбира се не е първият път, в който записва висше образование. Решил е обаче да стане студент, тъй като през последните години на два пъти му се случвало да прекъсне заради професионалните си ангажименти. \r\n„С националния отбор се бяхме класирали за европейско първенство по футбол и ни бяха казали, че ако имаме желание сме добре дошли в НСА. Аз бях един от малкото ентусиасти, но треньорите не ме пускаха да ходя в университета, защото професионалният футбол изискваше ежедневно присъствие на тренировките. Втория път отново бях в Югозападния университет, но отново прекъснах по същата причина, допълва футболистът. \r\nТози път обаче Дани е категоричен, че няма никакво намерение да прекъсва образованието си. „Изпити все още нямам, но с интерес ходя на лекции, когато не съм ангажиран”, казва той. \r\nИ признава, че в университета има голям интерес към личността му. \r\n„Това е нормално, а също и снимките не липсват. В момента имам повече свободно време, но когато отново започна да играя футбол на професионално ниво, сигурно пак ще закъсам”, вайка се БГ Роналдо. \r\n \n\t\t\t\t\t\t", "date": "2018.11.07", "title": "Дани Златков се върна в училище"}
{"url": "http://www.bnews.bg/article/251657-falshiv_signal_za_bomba_evakuira_zhp_gara_v_madrid", "text": "\n Железопътната гара Аточа в Мадрид и централната гара в Барселона бяха частично евакуирани заради подозрения за взривни устройства, но тревогата се оказа фалшива, предадоха световните агенции. \r\n\r\n Първо бяха евакуирани пътниците от два влака и от фоайето на централната гара в Барселона след подозрения за взривно устройство в куфар. При преглеждане на куфара със скенер вътре бил забелязан предмет, наподобяващ на взривно устройство. След час транспортна парализа и проверка от специализирани екипи гарата беше отворена и двата задържани влака получиха разрешение да потеглят. \r\nВ Мадрид евакуацията също бе предизвикана от подозрения за взривно устройство. След извършена проверка гарата бе отворена отново, съобщава испанската полиция и уточнява, че става дума за фалшива тревога. \r\nИзточник: БТА \r\n  \r\n \n\t\t\t\t\t\t", "date": "2018.11.07", "title": "Фалшив сигнал за бомба евакуира жп гара в Мадрид"}
{"url": "http://www.bnews.bg/article/251649-dashteryata_na_gushterov_e_muzata_na_novata_zvezda_na_natsionalniya", "text": "\n Мартина не пропуска мач на любимия си Димитър Евтимов, който за първи път бе повикан от Хубчев \r\n\r\n Любовта към доведената дъщеря на милионера Добромир Гущеров Мартина окрилява стража Димитър Евтимов да вади всяка топка към вратата му в английския \"Бъртън Албиън\". \r\n\r\n 25-годишният талантлив футболист, който от години играе на Острова и тези дени бе поканен в националния отбор, се мята като котка на терена след само една целувка от любимата. Марти не само присъства на всеки мач на половинката си, но се е превърнала и в талисман и вдъхновение за спортиста, пише \"България Днес\". \r\n\r\n Макар че според неписаното правило жените са табу за атлетите преди съревнование, явно красавицата е изключение от правилото. Според близки на двойката любовта на милионерската щерка към стража е толкова сила, че го изстрелва право към върха. \r\n\r\n Доказателство за това е поредната победа на тима на Митко. \"Бъртън\" продължи блестящото си представяне в Купата на Лигата на Англия. Българинът беше един от героите на отбора, който победи с 3:2 \"Нотингам\" и се класира за първи път в историята си на 1/4-финалите на турнира. Срещата беше патова за Евтимов, тъй като той се изправи срещу клуба, в който прекара седем години. Вратарят бил притеснен да играе срещу бившия си отбор, но преодолял притесненията благодарение на приятелката си Марти. \r\n\r\n Именно след фурора на нашенеца в Англия преди дни дойде и повиквателната му от националния селекционер Петър Хубчев. Така на 16 и 19 ноември на мачовете ни срещу Кипър и Словения Евтимов може да застане на вратата на националния отбор и да замести ветерана Георги Петков. \r\n\r\n За жалост приятелката на вратаря едва ли ще може да му дава сили по време на мачовете. Правилата у нас са строги и не се допускат никакви жени да разсейват играчите. Това надали ще спре шармантната Марти да е до своя възлюбен. Според слухове красавицата е категорична, че няма да остави Митко в толкова важен за кариерата му момент и тайно ще го сподиря както в Никозия, така и у нас, където ще се играе мачът със словенския тим. \r\n\r\n Марти и Митко от години са заедно. В почивките на вратаря те обикалят екзотични кътчета по целия свят и редовно се отбиват в имението на бъдещия тъст Гущеров. Милионерът бил очарован от кандидат-зет си, като отдавна дал благословията си младите да се вземат. В момента Гущеров не спира да се хвали с Митко и стиска палци той да не допусне нито гол във врата на \"лъвовете\". Майката на Марти също не крие благоразположението си към избраника на дъщеря си, като не пропуска винаги да отбележи, че той е гордостта на семейството. Да се надяваме, че и на мачовете на националите любовта ще окрили отново стража. \r\n \n\t\t\t\t\t\t", "date": "2018.11.07", "title": "Дъщерята на Гущеров е музата на новата звезда на националния\r\n"}
{"url": "http://www.bnews.bg/article/251647-vdovitsata_na_samokovetsa_pribra_2_6_miliona_pechalba_ot_firma_bez_deynost", "text": "\n Впечатляващите 2,6 милиона лева е прилапала вдовицата на митичния мафиот Константин Димитров-Самоковеца, показа проверка на „България Днес“. \r\nСолидната сума е обявена като печалба за миналата година в една от фирмите на Ангелинка Димитрова. Любопитно е, че самото дружество, което трябва да се занимава с търговия  не извършва почти никаква дейност, показва отчета публикуван в Търговския регистър. Откъде точно са парите, така и не става ясно. Феноменалната печалба е записана на името на фирма „ Борогруп травел Лондон“. Тя е част от наследството на Ангелинка, което вдовицата придоби след разстрела на Самоковеца през 2003-а в Амстердам. \r\nПриживе Димитров бе сочен за един от най-големите мафиотски босове у нас. Чрез ръководените от него контрабандни канали Косьо годишно печели стотици милиони левове. Част от тях отчита на политици и висши ченгета, а останалата запазва за себе си. Сериозни суми от изкараното Самоковеца влага в покупка на имоти в България и чужбина. Така за отрицателно време на името на въпросната фирма са вписани луксозен хотел в Боровец, няколко огромни къщи в курорта, апартаменти и цели сгради в София. Наред с имотите Ангелинка наследи проблеми и с данъчните. След смъртта на мъжа си тя бе обвинена е контрабанда и пране на пари заради внос на стока от Турция. \r\nСлед серия дела Ангелинка бе оневинена. Тя успя дори да осъди държавата за 20 бона обезщетение заради претърпени страдания по време на процеса. След оправдателната присъда фирмата на Ангелинка започва да трупа милиони левове по сметките си. Солидни суми тя си докарва и от десетките апартаменти и магазини в центъра на София. Така тя може да си живее луксозно в Лондон, където притежава луксозен мезонет. \r\n \n\t\t\t\t\t\t", "date": "2018.11.07", "title": "Вдовицата на Самоковеца прибра 2,6 милиона печалба от фирма без дейност"}
{"url": "http://www.bnews.bg/article/251656-okonchatelno_do_30_po_visok_danak_za_starite_koli", "text": "\n Парламентът гласува окончателно промяната в концепцията за определяне на данъка върху леките и товарните автомобили с максимална маса до 3,5 тона. \r\nВ преходните и заключителни разпоредби на Закона за корпоративното подоходно облагане са предвидени промени в Закона за местните данъци и такси, предвиждащи данъкът върху превозните средства да се определя по нова формула, включваща два компонента – имуществен и екологичен. \r\nИмущественият компонент отчита мощността и годината на производство на автомобила, а новият компонент – екологичната категория и замърсяването, което той причинява на околната среда. Повишението на данъка обаче не може да бъде изчислено с точност, защото конкретният размер на ставката ще се определи от съответния общински съвет, но няма да бъде с повече от 30%. \r\nПромените трябва да влязат в сила от 1 януари 2019 година. \r\nПротив тази данъчна промяна категорично се обявиха по-рано от опозицията. \r\n„70% от автомобилите в България ще бъдат обложени с по-висок данък. Това са автомобилите на по-бедните български граждани“, заяви депутатът от БСП Иван Иванов. Според него при всяка промяна в данъчната политика трябва първо да се мисли първо за гражданите, които пълнят хазната. „Вие правите една сериозна крачка в посока на това да лишите българските граждани от възможността не само да си закупуват автомобили, но и да карат старите си. На всичко отгоре, в момента цените на горивата хвърчат до небесата, а хората протестират“, допълни още Иванов. \r\n\r\n \r\n \n\t\t\t\t\t\t", "date": "2018.11.07", "title": "Окончателно: До 30% по-висок данък за старите коли!"}
{"url": "http://www.bnews.bg/article/251646-albena_vuleva_priela_islyama_zaradi_mazh", "text": "\n \"Повече от две години нямам никаква връзка или контакт с Албена Вулева\", разкри пред \"България Днес\" фитнес инструкторът Недик Недев. Той бе дългогодишен приятел на водещата, но двамата се разделят по негово желание. \r\n\r\n \r\nСпоред близки на журналистката именно след края на връзката им участничката в новия сезон на \"Биг брадър\" изпада в депресия и се променя. Увлича се в правенето за магии. Затова намекна и самата тя при влизането си в къщата на \"ВИП брадър\". \"Ще урочасам конкуренцията и с магии ще ги преборя\", каза Вулева. Според зрители на шоуто тя изобщо не се шегува. \r\n\"Ходеше при една врачка в „Надежда“. Май на бившия си правеше магии, защото той я смени с друга\", е само един от коментарите на зрители за влизането на Вулева в играта.  Недик наистина има нова приятелка и разкрива, че дори не иска да чува за Албена. \r\nЗа изненада на близките си още преди година журналистката променя и вярата си. Тя се отказва от християнството заради ново гадже. Макар и усилено да крие кой е новият и как се казва, скандалната бивша водеща на \"Сигнално жълто\" е обвързана с мюсюлманин, който живее у нас, твърдят нейни близки. Именно заради него тя напълно е скъсала с вярата си и е приела исляма. \r\nСъс синьо червило, чалма на главата и арабска роба прекрачи прага на къщата в Нови хан Вулева. За съквартирантите веднага стана ясно, че тя ще сътвори повечето скандали в предаването, а най-вероятно основен неин враг ще е Жени Калкандиева. Те имат вражда от стар сезон на шоуто. \r\nАлбена дълго въртяла продуцентите дали ще влиза в предаването, но накрая приела солидното финансово предложение. Вулева от години няма сериозна работа, а преди време сама разкри, че банка й е отказала кредит от 5000 лева. \r\n \n\t\t\t\t\t\t", "date": "2018.11.07", "title": "Албена Вулева приела исляма заради мъж"}
{"url": "http://www.bnews.bg/article/251658-zhrebiyat_reshi_ludogorets_tsska_na_chetvartfinalite_za_kupata", "text": "\n Дербито от 1/4-финалите за Купата на България ще бъде между Лудогорец и ЦСКА, отреди тегленият днес жребий за турнира в Националната футболна база \"Бояна\" в София. \r\n\r\n Другият интересен сблъсък в надпреварата е срещата между Ботев Пловдив и Черно море. В предишната фаза \"канарчетата\" елиминираха Берое след изпълнение на дузпи, а \"моряците\" изритаха Левски отново след рулетката на дузпите, предаде Офнюз. \r\n\r\n Победителите ще се определят в една среща, като при равенство в редовното време следват продължения и евентуално дузпи. \r\n\r\n Двубоите ще се играят през април. През последните години 1/4-финалите се провеждаха в края на декември, но сега настъпва промяна. \r\n\r\n Ето и всички срещи от 1/4-финалите на Купата на България: \r\n\r\n Ботев Пловдив - Черно море \r\n\r\n Струмска слава - Септември \r\n\r\n Лудогорец - ЦСКА \r\n\r\n Етър - Локомотив Пловдив. \r\n \n\t\t\t\t\t\t", "date": "2018.11.07", "title": "Жребият реши: Лудогорец:ЦСКА на четвъртфиналите за Купата "}
{"url": "http://www.bnews.bg/article/251653-sedmi_mesets_remonti_v_sofiya_fandakova_ima_li_komentar", "text": "\n \"Навлизаме в седмия месец, а гражданите не спират да търпят неудобства - лавиране в лабиринт от огради, спрени трамваи и фалирали магазини. В Европа централните улици се ремонтират при пълна мобилизация на фирмите, докато тук сме свидетели на безкрайно разтегляне на сроковете и никой в Общината не иска да поеме отговорност за това.\" Така обобщава ремонтните дейности по ул. \"Граф Игнатиев\" и пл. \"Славейков Борис Бонев, един от инициаторите на \"Спаси София.\" \r\nАктивистите от \"Спаси София\" обръщат внимание, че краят на ремонта на знаковата централна улица все още не се вижда. От организацията не приемат и обясненията на Общината, че паветата щели да се пренареждат толкова пъти, колкото е нужно, до получаването на \"приемлив резултат\" и припомнят на кмета, че договорът, подписан от Столичната община, предвижда санкции от 240 000 лв. за всеки ден забавяне, предава сайтът \"Актуално\". \r\nОт организацията припомнят и изказване на Фандъкова, направено пред медиите при обявяването на началото на ремонта на ул. \"Граф Игнатиев\". В него, кметът поема ясен ангажимент, че всички ремонтни дейности по улицата и прилежащите площади ще приключат най-късно в средата на октомври, а вероятно и по-рано. \"Тези обещания се потвърждават и от одобрения от Столичната община план-график на ремонта, предвиждащ всички ремонтни дейности да бъдат завършени до 3-ти октомври\", допълва Бонев. \"Уж всички строителни дейности щяха да приключат през първата половина на октомври, а сега от Общината говорят само за пускане на трамвая през ноември. А “довършителните работи” щели да бъдат довършвани до март 2019 г. Подобни закъснения са неприемливи, тъй като създават огромни затруднения за гражданите и бизнеса\", се казва още в официално съобщение до медиите. В името на прозрачното управление, организацията иска от кмета отговор какво причини сериозното забавяне, както и обяснение дали и с колко ще бъде глобена фирмата-изпълнител - Джи Пи Груп. \r\nПрез октомври \"Спаси София\" поиска оставката на зам.-кмета по транспорт и все още чака отговор дали той ще поеме лична отговорност за закъсненията и многобройните скандали свързани с този дълго чакан ремонт. \"Поредицата провали показва, че зам.-кметът Евгени Крусев няма необходимия капацитет да заема тази длъжност. Той загуби доверието и авторитета си пред хората\", заявява Гергин Борисов и допълва, че Общината дължи отговори как управлява средствата на столичани, особено като се има предвид, че проектът струва на всички ни близо 24 млн. лв. \r\n  \r\n \n\t\t\t\t\t\t", "date": "2018.11.07", "title": "Седми месец ремонти в София, Фандъкова има ли коментар?"}
{"url": "http://www.bnews.bg/article/251654-rusiya_presazdade_parada_ot_1941_g", "text": "\n В столицата на Русия се състоя традиционният военен парад - възстановка на парада от 7 ноември 1941 година. \r\n\r\n Преди 77 години парадът е проведен в ранни зори. В 8.10 часа по радиото е предадена на живо реч на върховния главнокоманващ Йосиф Сталин. По площада преминали курсанти от военните училища, артилеристи и пехотинци, зенитчици и моряци. Общият брой на участниците е бил 28 467 души, които от Червения площад отишли директно на фронта да отбраняват Москва от хитлеристките войски, които стигат на 30 км от града. \r\n\r\n Историците оценяват парада като част от една от най-важните военни операции, тъй като той имал огромно значение за повишаване на духа сред армията и сред населението. Парадът имал за цел и демонстрация на сила и превъзходство. \r\n\r\n   \r\n \n\t\t\t\t\t\t", "date": "2018.11.07", "title": "Русия пресъздаде парада от 1941 г."}
{"url": "http://www.bnews.bg/article/251640-rayna_tsafti_s_novoto_gadzhe", "text": "\n Фолк певицата Райна цъфти покрай новото си гадже. Изпълнителката демонстрира супер форма и перфектна визия. Приятелки на певицата завистливо коментират, че откакто се е събрала с ММА боеца Валери Тюленов, изпълнителката направо сияе. След раздялата с Константин, това е първият мъж, когото изпълнителката показва пред всички и с когото има толкова сериозна връзка, пише „България днес”. \r\nДали скоро няма да чуем нещо за брак? \r\n  \r\n \n\t\t\t\t\t\t", "date": "2018.11.07", "title": "Райна цъфти с новото гадже "}
{"url": "http://www.bnews.bg/article/251645-prokuraturata_iska_otmyana_na_pravilnika_za_prilagane_na_zakona_za_integratsiya_na_horata_s_uvrezhdaniya", "text": "\n Върховната административна прокуратура внесе протест във ВАС против разпоредбата на чл.31, ал.2 в частта относно  „се изплаща след представяне на разходооправдателен документ “  и ал.3 от Правилника за прилагане на Закона за интеграция на хората с увреждания   /ППЗИХУ/, приет с Постановление на Министерския съвет. \r\n\r\n Според чл.31, ал.1 от ППЗИХУ месечна добавка за задоволяване на основни жизнени потребности - наем за общинско жилище, се предоставя на самотни лица с трайни увреждания с трайно намалена работоспособност или с определени вид и степен на увреждане, ако настанителната заповед е на тяхно име. По силата на чл.31, ал.2 и ал.3 от Правилника добавката се изплаща след представяне на разходооправдателен документ и е в размер на нормативно определения наем по реда на Закона за общинската собственост, а при необходимост разходооправдателният документ може да се изисква по служебен път от общинската администрация. \r\n\r\n Съгласно чл.4 ЗИХУ социалната интеграция на хората с увреждания се осъществява чрез различни държавни мерки и политики, една от които социално-икономическата защита. \r\n\r\n Съобразно чл.42, ал.14 ЗИХУ с правилника за прилагане на закона се определят Условията и редът за отпускане, изменяне, спиране, прекратяване и възобновяване на добавката за социална интеграция. \r\n\r\n При тази регламентация, на практика чл.31, ал.2 ППЗИХУ поставя условие не за отпускане на помощта, а за нейното изплащане. Посоченото изискване не може да се въвежда с подзаконов нормативен акт, тъй като не попада сред кръга въпроси по чл.42, ал.14 ЗИХУ. \r\n\r\n Следователно, уредбата на чл.31, ал.2 ППЗИХУ е извън посочената законова делегация и в противоречие с изискванията на закона. \r\n\r\n Освен това нито законът, нито подзаконовият нормативен акт посочват орган или длъжностно лице, пред които се представя документа. Изплащането на помощта е техническо, а не правно действие и изискването за представяне на документа при осъществяване на това техническо действие поражда въпроса кой ще извършва преценката на този документ. По този начин се създава правна несигурност относно дължимото от лицето и от администрацията поведение. По логиката на оспорената разпоредба, помощта няма да бъде изплатена, въпреки че е отпусната, ако не се представи разходооправдателен документ за платен наем. \r\n\r\n Нито специалният закон /ЗИХУ/, нито Административнопроцесуалният кодекс предвиждат влязъл в сила административен акт да бъде изпълняван, поради нова и повторна преценка на условия, подлежащи по принцип на преценка преди самото му издаване. Освен че не намира законово основание, въведеното изискване затруднява съществено правоимащите лица и на практика може да доведе до лишаването им от вече отпуснатата им с влязъл в сила административен акт помощ, още повече при предвидения в чл.42, ал13 ЗИХУ кратък срок за погасяване на вземанията на лицата за месечни добавки за социална интеграция - три месеца от края на месеца, за който се отнасят. \r\n\r\n Освен на ЗИХУ, оспорената разпоредба противоречи и на общите принципи на административния процес - съразмерност, последователност и предвидимост - чл.6 и чл.13 АПК. Административният акт и неговото изпълнение не могат да засягат права и законни интереси в по-голяма степен от необходимото за целта, за която актът се издава. \r\n\r\n Така изложените доводи относно незаконосъобразността на чл.31, ал.2 ППЗИХУ в частта относно „се изплаща след представяне на разходооправдателен документ“ в пълна степен се отнасят и за ал.3 на същия текст от Правилника където е предвидено, че въпросният разходооправдателен документ може да се изиска по служебен път от общинската администрация. \r\n\r\n По тези съображения ВАП протестира цитираните правила от ППЗИХУ пред ВАС с искане за отмяната им. \r\n \n\t\t\t\t\t\t", "date": "2018.11.07", "title": "Прокуратурата иска отмяна на Правилника за прилагане на Закона за интеграция на хората с увреждания"}
{"url": "http://www.bnews.bg/article/251650-ot_kitay_temenuzhka_zavi_kam_balkanite_za_investitor_na_aets_belene", "text": "\n България кани индустриални консуматори на енергия от Балканите да се включат в проекта \"Белене”. Това каза на брифинг след заседанието на Министерски съвет енергийният министър Теменужка Петкова. \r\n\r\n МС обсъди развитието на проекта. Стратегически инвеститор ще бъде избран до една година след процедура от 9 етапа. \r\n\r\n Енергийният министър е представила развитието на проекта, като по този начин спазва поетия към парламента ангажимент до 31 октомври да има яснота какво ще се прави със закупеното руско оборудване за втората атомна. \r\n\r\n До предложението бъдещият стратегически инвеститор да бъде избран след процедура с 9 етапа се е стигнало след дебати между експерти на Министерството на енергетиката, Българския енергиен холдинг, ДП „Радиоактивни отпадъци“ и международна консултантска компания. \r\n\r\n Покани за участие ще бъдат изпратени, след като решението официално излезе в държавния вестник на ЕК. Към момента три компании официално са заявили интерес. Покана ще бъде изпратена и до конструктора на атомната централа \"Росатом\", предаде Канал 3. \r\n\r\n Следващите етапи от конкурса включват подаване на заявление от страна на кандидатите, подписване на договор за конфиденциалност, предоставяне на пълна информация за проекта, разговор с комисия и одобрените кандидати. Очаква се най-рано след година да бъде избран стратегически инвеститор. \r\n\r\n Междувременно държавата ще учреди дъщерна компания, в която да бъдат обособени активите и пасивите на АЕЦ “Белене“. \r\n\r\n На въпрос дали при последната си визита в Москва, Теменужка Петкова е обсъдила тези етапи с руската фирма, изработила двата реактора за АЕЦ “Белене“, министърът заяви, че това няма как да стане преди решението на Министерски съвет. Предстои в най-скоро време енергийният министър да представи етапите от конкурса и пред депутатите.  \r\n \n\t\t\t\t\t\t", "date": "2018.11.07", "title": "От Китай Теменужка зави към Балканите за инвеститор на АЕЦ \"Белене\""}
{"url": "http://www.bnews.bg/article/251644-mira_dobreva_se_razvezhda", "text": "\n През 2007 г. Мира Добрева се омъжва за режисьора Георги Торнев. Двамата имат син – Георги Торнев – младши, а от първия си брак тв водещата има дъщеря Лора. Лицето на БНТ призна във „ВИП Брадър“, че е хванала мъжа си в системни изневери, а след признанието й не е сигурно дали ще останат заедно. \r\n\r\n В сезона на риалити шоуто, който наскоро приключи, Мира успя да покаже една друга част, която Ваня Костова крие, че представлява. ТВ водещата много се радва, че този спор е възникнал, макар, че е преобърнал играта и я изкара по-рано навън. „Всъщност исках да извадя онази страна на Ваня, защото я познавам. Интервюирах я преди 8 години, бях в Бургас и прекарахме цял ден заедно. Тогава добих представа, че има нещо смущаващо в характера и поведението й спрямо сина й. Тя ме възприе като малка жертва, като пиленце, което да закриля. Приех го като нещо мило, но усещах, че нещо не е както трябва. Така че имах едно наум. Вътре осъзнах, че не бива да й позволявам да се отнася с мен като с жертва, защото не съм. И тогава стана проблемът“, споделя Добрева пред „Галерия“. \r\n\r\n Тъй като обвини Костова във вещерство, а на свой ред певицата нарече Мира окултница и сатанистка, водещата реши да я заплаши със съд. „В този момент тя тотално се промени, започна да ми целува ръцете. Разбира се, че няма да я съдя. Законово мога да го направя, но не искам. Ваня е ангелогласна, но в душата й има противоречия, с които трябва да се справи“, отсича блондинката. \r\n\r\n Колкото до „аферата“ с Наско Колев, Мира твърди, че наистина са били близки и тя му е предавала опит, който му е бил нужен, за да не бъде толкова скучен участник. След като Кулагин репликира, че двамата имат нещо любовно, Добрева започва да се усеща, че на екран нещата са изкарани по друг начин и постепенно започва да се дистанцира от рапъра. \r\n\r\n „Афера с Наско е нещо невъзможно. Още по-безумно е да отмъщавам на Жоро с него – ако реша, знам как. На мъжа ми му е било кофти, защото е изглеждало като истина всичко. Слава богу, той е бил вече в Къщата и знае как се развиват сюжетните линии, така че тази история не ни се отрази“, разказва още Мира. \r\n\r\n Добрева подхваща темата и за изневерите на Жоро, но гледа нещата от всички гледни точки и е намерила опция да ги оправдае: „На Жоро не му е лесно с жена като мен. Нося много напрежение. Постоянно имам интервюта, уморена съм, не ми се излиза. Не мога да кажа, че съм го забравила завинаги. Тежи ми, боли ме, предадена съм, но не си струва жертвата да зарежа всичко. Много ценя Жоро като мъж, изключителен е! Дали ще останем заедно, все още не знам. Умишлено в предаването заговорих за изневерите. Толкова хора го правят, а се крият. Това, че не съм изневерила физически, значи ли, че не съм изневерила в душата си? Мислила съм си за друг мъж, а може да дойде време и аз да го направя“. \r\n\r\n Мира разказва, че въпреки, че е едно от популярните имена в България, тя и семейството й живеят доста скромно. „Няма успех без цена, но аз не платих с много жертви. Имам семейство и две деца. Скромно, живеем, не сме забогатели, но сме добре. Допреди две години живеехме много на тясно, в гарсониера. Работя в държавна телевизия и нямам много пари, бюджетиран ми е животът, но е хубаво, че не живеем много богато“. \r\n \n\t\t\t\t\t\t", "date": "2018.11.07", "title": "Мира Добрева се развежда?"}
{"url": "http://www.bnews.bg/article/251651-ataka_nahoka_gerb_za_starite_koli_i_novite_danatsi_za_zhilishtata", "text": "\n \"Атака\" нахока ГЕРБ за старите коли и налагането на нови данъци за жилищата, защото така заличавали впечатленията от най-добрия бюджет досега. Коалиционният партньор настоя този текст, по който депутатите спорят от сутринта, да отпадне. \r\n\r\n \"В пълната делва с мед сипвате две лъжици катран, укори управляващата партия атакистът Павел Шопов. Той не спря с критиките и дори намекна, че някой действа по поръчка на автомобилното лоби на вносителите на скъпи, нови возила, които повечето българи не могат да си позволят. \r\n\r\n \"Ако този бюджет не е каца с мед, то той е една голяма делва с мед. И на този кюп с мед вие сипвате две лъжички катран. Защо?, За няколко милиона лева повече!\", разгневи се Шопов. \r\n\r\n И продължи с конското към ГЕРБ: \"И аз се чудя, Борисов явно не ви е проследил, иначе щеше да го каже, да ви спре от това безумие, което вършите\", намеси премиера Шопов. След което заключи, че разбира се, нямало как Бойко Борисов да огрее навсякъде, затова депутатите му трябвало да преосмислят промените, свързани с вдигането на данъка за употребяваните автомобили с около 30%. \r\n\r\n Защото всеки ден давали поводи на БСП да ги атакуват, а хората на улицата не си говорели за милиардите, които трупат в хазната, а само за поскъпването на налозите за колите и жилищата. \"Вие минимализирате ефекта от големия ефект постигнат с бюджета и задържането на парите, създавате грешно впечатление. И кой го прави? Няколко души, които са ви повели в грешната посока. Борисов не може да ограва навсякъде!\", заключи Шопов. Той отбеляза, че това е откровена провокация и от БСП се възползват от нея. \r\n\r\n \"Правите подарък на БСП, за да шумят. Сред хората не се говори за милиардите в хазната, а за увеличението на данъци на колите и жилищата\",  продължи с конското Шопов. Сред причините за поскъпването на налога върху возилата, втора употреба, националистът съзря и слугуване на лобито на вносителите на нови и скъпи коли, съобщи Канал 3. \r\n\r\n \"Едно лоби, което е достигнало до някои от вас! Недоволно е от броя на внесените коли\", разкри той. И обвини, че либералите, загрижени за чистия възсдух, вдигайки данъка на колите, действали по лозунги от едно време \"Грижата за човека - основна грижа на партията!\". \"Помислете го, махнете я тази глупост, с която затривате толкова много от ефекта на този най-добър бюджет!\", призова ГЕРБ Павел Шопов. \r\n \n\t\t\t\t\t\t", "date": "2018.11.07", "title": "Атака нахока ГЕРБ за старите коли и новите данъци за жилищата"}
{"url": "http://www.bnews.bg/article/251641-polsha_e_na_pat_da_napusne_evrosayuza", "text": "\n Полша е близо до напускане на Евросъюза (Polexit, Полекзит) поради конфликта си с Брюксел, предупреди председателят на Европейския съвет Доналд Туск, цитиран от в. \"Експрес“. \r\n\r\n Съществува \"много сериозна заплаха“ Полекзит да се случи \"случайно“, отбелязва полякът Туск. \r\n\r\n Според него лидерът на управляващата в Полша партия Ярослав Качински балансира на ръба и може да провокира напускането на ЕС с елементарна грешка. \r\n\r\n \"Опасявам се, че желанието на Европа да задържи Полша на всяка цена, може да бъде по-малко, отколкото в случая с Великобритания. Така че според мен ситуацията е много, много сериозна.“ \r\n\r\n Въпросът за възможното излизане от Евросъюза постоянно се обсъжда в Полша на фона на критиките от страна на Брюксел на провежданите в страната реформи. Например особено недоволство в Еврокомисията предизвика решението на управляващата партия \"Право и справедливост“ да модернизира съдебната система. Според Еврокомисията приетите закони нарушават принципите на върховенството на закона и предоставят на политическата власт контрол над съдебната. \r\n\r\n В края на миналата година Еврокомисията стартира процедура, която може да доведе до отнемане правото на глас на Полша в Съвета на Евросъюза. През авгудст ЕК даде на полските власти срок от един месец за привеждане на реформите в съдебната система в съответствие с исканията на Брюксел. \r\n\r\n Друг довод за недоволство от страна на Брюксел е отказът на Полша да приема мигранти. \r\n\r\n Освен това Туск, който е бивш полски премиер и е съосновател на най-голямата опозиционна партия в момента, не се ползва с добър прием от днешната власт във Варшава. \r\n \n\t\t\t\t\t\t", "date": "2018.11.07", "title": "Полша  е на път да напусне Евросъюза!"}
{"url": "http://www.bnews.bg/article/251638-triznachkata_lyubov_rodi", "text": "\n Тризначката Любов, която със сестрите си се прославиха у нас с участието си в \"Биг брадър\", роди. \r\n\r\n Блондинката дари с първа рожба приятеля си. Бебето носи името Виктория. Новороденото е с идеални размери, похвалиха се щастливите лели Вяра и Надежда. \r\n\r\n Любов от дълго време живее в Лондон, където се запознава с бащата на детето. Той е турчин, а отскоро обитават и нов апартамент, където бебето ще израсне. Да са живи и здрави! \r\n\r\n   \r\n \n\t\t\t\t\t\t", "date": "2018.11.07", "title": "Тризначката Любов роди"}
{"url": "http://www.bnews.bg/article/251643-4000_shvedi_veche_sa_kiborgi", "text": "\n Хиляди жители на Швеция са имплатирали микрочипове в ръцете си. Целта на новата мода е да улесни ежедневните действия на хората. \r\n\r\n Компанията “Биохакс”, която произвежда малките устройства, е инжектирала чиповете на над 4000 души за последните пет години. Това позволява на шведите да изоставят физическите ключове за домовете и автомобилите си, личните си документи, както и билетите за влак. \r\n\r\n Чиповете се инсталират подкожно с инжекция. Слагат се между палеца и показалеца на ръката и използват т.нар. “разпознаване по радио вълни”, което се използва за всяка кредитна карта и паспорт. Чиповете могат да бъдат прочетени от много от съвременните устройства, включително и от телефони с операционна система “Андроид”. \r\n\r\n “Биохакс” коментират, че с масовото въвеждане на чиповете ще се намали използването на пластмаса. Системата е имплементирана в няколко големи фирми в държавата, както и в шведските железници, които позволяват да запазите билетите си влак в чипа на ръката ви. Въпреки това новата мода предизвика и морален спор в Швеция – дали може човек да бъде следен с този чип. \r\n \n\t\t\t\t\t\t", "date": "2018.11.07", "title": "4000 шведи вече са...киборги"}
{"url": "http://www.bnews.bg/article/251639-neloyalni_advokati_mamyat_zhertvite_na_katastrofi_i_tehnite_blizki", "text": "\n Нелоялни адвокатски практики лишават пострадалите при катастрофи и техните близки от 80-90% от обезщeтението, което биха могли да получат. Затова бяха предопредили застрахователите в дебата около таваните на обезщетенията и готвените промени в Застрахователния кодекс. Как да се предпазят хората от тези измами и какво да направят, за да не се окажат въвлечени в подобни схеми, съветва Златина Стоянова от Асоциацията на пострадалите от катастрофи в интервю за предаването “Преди всички“. \r\n\r\n На първо място хората хората трябва да знаят сроковете, с които разполагат и най-важното е да “прочета документа, който им се дава, да попитат да им се разтълкува“, каза тя. Сумата да не постъпва по сметки, различни от тези на самото пострадало лице. Нищо не налага още в болницата да се подписват документи. Пострадалото лице може да предяви претенцията пред застрахователната компания дори и на 4-а година, разясни тя. \r\n\r\n Стоянова коментира думите на експерта Цветанка Крумова, казани в интервю от “Преди всички“ в понеделник, че много голяма част от парите не отиват при пострадалите, а при посредници, уреждащи претенции за неимуществени, както и защо тези практики продължават: \r\n\r\n “Липсата на обща култура, не застрахователна или правна. Но на обща култура, която да подскаже, че като има подобни условия, когато всичко е прекрасно и някой ще работи без пари за теб, е малко съмнително“, каза тя и допълни “трябва да ни светва червена лампичка, че някой се опитва да ни измами“. \r\n\r\n Златина Стоянова представи и схемата за измами: \r\n\r\n “Много често има адвокати и техни представители в болничните заведения. Още в момента, в който влезе пострадал в спешния център.“ Той бива принуждаван, когато е още в шок, от представители или от самите адвокати, предлагат му се документи за подписване “опитват се да го стреснат с неистински твърдения, че ако не подпише веднага ще загуби правата си на пострадал, че няма да му бъде изплатено обезщетение. Това е абсолютна лъжа“, каза тя и поясни още, че  Същият трик се прилага към близките на загиналия в катастрофата, ако успеят да ги издирят “ходят по морги, по гробищни паркове, изключително цинично поведение, защото все още не е погребано тялото. Случва се адвокатите да са първи на ПТП-то, преди всички други“, каза тя. \r\n\r\n Но коментира още, че това все пак са изключения и че добрият адвокат бива потърсен от пострадалото лице: \r\n\r\n “Не можем да посочим цялото адвокатско съсловие и да кажем вие сте измамници, във всеки бранш, във всяко стадо има мърша“. \r\n \n\t\t\t\t\t\t", "date": "2018.11.07", "title": "Нелоялни адвокати мамят жертвите на катастрофи и техните близки"}
{"url": "http://www.bnews.bg/article/251642-mlada_zhena_zagina_pri_katastrofa_kray_vidin", "text": "\n 30-годишна жена е загинала при катастрофа на главен път Е-79 край село видинското село Медовница, съобщиха от ОДМВР - Видин. Тежката катастрофа е станала след село Медовница в посока Видин. Сигналът е получен тази сутрин в 08.26 часа. \r\n\r\n Катастрофирал е лек автомобил \"Пежо“ със софийска регистрация. Превозното средство е излязло извън пътя в дясно и се е блъснало в крайпътно дърво. В колата пътували четирима души, загинала е една от пътничките - на 30 години. Огледът на местопроизшествието продължава. Патрули на \"Пътна полиция\" регулират движението.  \r\n \n\t\t\t\t\t\t", "date": "2018.11.07", "title": "Млада жена загина при катастрофа край Видин"}
{"url": "http://www.bnews.bg/article/251637-lasnaha_parvite_absurdi_v_novata_sistema_bonus_malus", "text": "\n С новата система „бонус-малус” ще трябва да внимаваме какви коли купуваме. Когато автомобилът втора ръка е бил управляван от водач с много провинения, това ще се отрази на размера на „Гражданската отговорност”. За това предупреди Владимир Савов от Комисията за финансов надзор. \r\n\r\n „Идеята на тази система „бонус-малус” е купувачът да внимава, когато купува кола. Възможно е този автомобил да е бил на неизряден шофьор. Системата е смесена. Тоест, следи се както МПС-то, така и собственикът”, обясни заместник-председателят на КФН. \r\n\r\n Ако новият собственик кара отговорно в продължение на една година, цената на „Гражданската отговорност” ще падне с 30%. \r\n\r\n Той поясни, че купувачите ще могат да правят справка за автомобила. \r\n\r\n „Такова проучване ще може да бъде направено през системата на Гаранционния фонд. Ще може да се знае тази кола в какъв клас е. Тази система ще промени пазара на колите”, каза Владимир Савов. Той допълни още, че ако например различни шофьори от една й съща фирма карат един автомобил, те трябва да са особено внимателни, защото системата ще действа за всичките водачи на колата. \r\n \n\t\t\t\t\t\t", "date": "2018.11.07", "title": "Лъснаха първите абсурди в новата система \"бонус-малус\""}
{"url": "http://www.bnews.bg/article/251631-bsp_iskat_reviziya_na_otryazanite_lentichki_na_borisov", "text": "\n БСП иска независима експертиза на магистралите „Тракия“, „Хемус“, „Струма“ и „Марица”. От партията настояват за разрешение от АПИ европейски лицензирани лаборатории да направят изследвания. \r\n\r\n В предаването „Тази сутрин” по bTV Христо Проданов от БСП заяви, че от левицата са провокирани от зачестилите оплаквания от строители, както и от трагедията край Своге. \r\n\r\n От БСП са посочили конкретни участъци от магистрали, като по думите на Проданов единственият критерий е те да са въведени в експлоатация в последните 5 г. Той даде пример, че в началото на това лято по магистрала „Тракия” е преасфалтиран участък от 10-15 км, а вече има сигнали, че е започнал да става на вълни. \r\n\r\n „Не само се опитваме да се борим с корупцията, а и да направим превенция”, каза Христо Проданов. \r\n\r\n От левицата алармираха също, че Гинка Върбакова, заедно с нейния екип, влизат в управлението на ЧЕЗ България, като според тях това може да стане на извънредно Общо събрание на дружеството, което се предвижда за 27 ноември. \r\n\r\n „Питаме възможно ли е офшорна фирма да е дала банкови гаранции за ЧЕЗ, за да се тръгва към тази стъпка – да вкарват в ръководството на дружеството Гинка Върбакова и нейната съдружничка. Другият вариант е от най-високо държавно ниво да има някакви гаранции, че тази сделка рано или късно ще се случи”, отбеляза Христо Проданов. \r\n \n\t\t\t\t\t\t", "date": "2018.11.07", "title": "БСП искат ревизия на отрязаните лентички на Борисов"}
{"url": "http://www.bnews.bg/article/251635-sasht_vavezhda_novi_sanktsii_sreshtu_rusiya", "text": "\n САЩ започват процедура за въвеждане на втори рунд санкции срещу Русия за нарушаване на забраната за използване на химическо оръжие. Това съобщи официален представител на Държавния департамент. \r\n\r\n Вчера изтече срокът, предоставен на руското правителство да обезпечи достъп на международни инспектори до хранилищата на химическо оръжие и да предостави гаранции, че такова оръжие не се използва. \r\n\r\n След като това не се случи, Държавният департамент докладва на президента Тръмп, че Русия отказва да даде такива гаранции, санкциите се въвеждат автоматично, според законите в САЩ свързани със забраната на химически оръжия. Това е втория рунд на санкциите, първият бе през август. \r\n\r\n Новите санкции ще са доста по-сериозни. САЩ ще намалят статута на дипломатическите си представителства в Русия, вероятно ще ограничат или забранят полетите на Аерофлот до американските градове, а ще има и почти пълна забрана за износа на продукти и технологии от САЩ за Русия. Възможно е да бъде засегнат и банковия сектор. \r\n\r\n     \r\n \n\t\t\t\t\t\t", "date": "2018.11.07", "title": "САЩ въвежда нови санкции срещу Русия"}
{"url": "http://www.bnews.bg/article/251636-balgari_v_chuzhbina_iskat_ot_borisov_da_zakrie_dabch", "text": "\n Българи, живеещи зад граница, поискаха от премиера Бойко Борисов закриване на Държавната агенция за българите в чужбина. Основният и аргумент е, че агенцията няма никакво отношение към живеещите зад граница сънародници, като голяма част от услугите, които ползват от българите, се предоставят от Министерството на външните работи, Министерството на културата, Министерството на образованието и МВР. \r\n\r\n Позицията е изразена от „Временните обществени съвети на българите в чужбина“, които представляват част от българите зад граница във Франция, Швейцария, Канада и Австралия.  \r\n\r\n В отворено писмо от 06.11.2018 г. до министър-председателя те поставят искания за незабавно закриване на ДАБЧ, създаване на изборни Обществени съвети към дипломатическите и консулските представителства, както и на изборен Национален съвет на българите в чужбина, които да се избират от българските граждани, живеещи извън страната. \r\n\r\n „Повече от 20 години българското общество съзнателно или не се заблуждава за ролята и функциите на тази агенция като институция, поддържаща връзките на българските граждани и общности в чужбина с националния живот. Фактите, които за съжаление не са широко известни на обществеността, са други. \r\n\r\n ДАБЧ няма пряко отношение към над милион български граждани, живеещи извън страната! \r\n\r\n Българските неделни училища по света се подкрепят от програма „Роден език и култура зад граница“ на Министерството на образованието и науката. \r\n\r\n Консулските услуги в чужбина, провеждане на избори в чужбина са поверени на МВнР. \r\n\r\n Културните връзки с нашите съграждани в чужбина се поддържат от Министерството на културата. \r\n\r\n Накрая, възстановяването и получаването на българско гражданство се извършва от Дирекция “Българско гражданство” към Министерството на правосъдието\", се посочва в писмото. \r\n\r\n Временните обществени съвети на българите в чужбина заявяват, че ДАБЧ е ненужна институция, която излишно натоварва държавния бюджет. \"Скандалните разкрития от последните седмици по издаването на удостоверения за български произход идват като пореден акт на дискредитиране на ДАБЧ, която още през 2013-2014 г. беше обект на разследване от страна на Върховната административна прокуратура. Днешният пореден скандал за пореден път хвърля светлина върху системния проблем, натрупван от години, на тази държавна структура\", се посочва още в писмото до Борисов. \r\n\r\n Основната функция на ДАБЧ, която мобилизира двадесетина държавни служителя, включително скъпо платени председател, зам.-председател, главен секретар, юрисконсулт, е да издава удостоверения за български произход. \r\n\r\n От друга страна, припомнят от ВОС, справка на страницата на Комисията по досиетата показва, че значителен брой от ръководствата на агенцията през годините са бивши агенти на Държавна сигурност, за които “невъзвръщенската” реторика показва неразбирането на проблемите на българите в чужбина за тяхното приобщаване към националния живот. \r\n\r\n \"Към момента не съществува ефективна държавна политика към българите в чужбина! Една от основните причини за това е структурата, на която е поверена тази стратегическа задача - ДАБЧ\". \r\n\r\n На 23 юли 2014 г. МС на прие “Национална стратегия за българските граждани и историческите български общности по света”. От ВОС питат: Държавната агенция за българите в чужбина зае ли се с нейното изпълнение? Те констатират, че нито ресорният вицепремиер г-н Валери Симеонов или други отговорни български институции са запознати със съществуването на тази Национална стратегия, още по-малко работят по изпълнението ѝ, съобщи Офнюз. \r\n \n\t\t\t\t\t\t", "date": "2018.11.07", "title": "Българи в чужбина искат от Борисов да закрие ДАБЧ"}
{"url": "http://www.bnews.bg/article/251605-bozhinov_zavede_dartoto_kote_v_manastir", "text": "\n Докато едни се бяха потопили в атмосферата на Хелоуин, за други денят беше съвсем обикновен. Футболистът на Ботев (Враца) Валери Божинов не беше от тези, които сложиха маски. Той предпочете да се отдаде на туризъм. Голмайсторът реши да запознае приятелката си Биляна Дол с по-интересни места в България от моловете и скъпите кафета, решавайки да я заведе в манастир, писа „Шоу“. \r\n\r\n Звездната двойка посети Клисурския манастир, а по всичко личеше, че сексапилната брюнетка е останала впечатлена. Тя публикува куп сторита в социалната мрежа Инстаграм.   \r\n \n\t\t\t\t\t\t", "date": "2018.11.07", "title": "Божинов заведе дъртото коте в манастир"}
{"url": "http://www.bnews.bg/article/251627-vtoriyat_mandat_na_tramp_se_ocherta_sled_uspeha_na_republikantsite_na_chastichnite_izbori_za_kongres_i_senat", "text": "\n \"Изключителен успех тази вечер. Благодаря на всички\", написа Тръмп в своя \"Туитър\" и по този начин показа, че резултатите от междинните избори едва ли ще го накарат да промени стила си. \r\n\r\n Предварителните изборни резултати в САЩ сочате, че контролът върху Конгреса на Съединените щати ще бъде поделен през следващата година, след като Демократите си върнаха Камарата на представителите, а Републиканците запазиха мнозинството си в Сената. \r\n\r\n Демократическата партия печели повече от необходимите ѝ 23 места, за да контролира долната камара на Конгреса, след като взе ключовите щати Вирджиния, Флорида, Пенсилвания и Колорадо. Така те ще поемат контрола на Камарата на представителите за първи път от 8 години, придобивайки нова власт да оспорват политиките на президента Доналд Тръмп за следващите две години от неговото управление. \r\n\r\n Републиканците обаче получиха силен резултат на изборите за Сенат. Те съумяха да вземат от своите опоненти Индиана и Северна Дакота и да запазят позициите си в Тенеси и Тексас. \r\n\r\n   \r\n\r\n   \r\n \n\t\t\t\t\t\t", "date": "2018.11.07", "title": "Вторият мандат на Тръмп се очерта след успеха на Републиканците на частичните избори за Конгрес и Сенат!"}
{"url": "http://www.bnews.bg/article/251633-vnimanie_shofyori_dvoen_skok_na_globite", "text": "\n Неплатените глоби от акт или електронен фиш за скорост към Пътна полиция ще скачат двойно, ако не бъдат изчистени в рамките на 30 дни. Това предвиждат последните промени в Закона за движение по пътищата, които само след седмица ще бъдат внесени за обсъждане в Народното събрание. \r\n\r\n В последните корекции е заложено шофьорите, които направят плащането в 14-дневен срок, да се ползват от 50 процента отстъпка. Тези, които го направят до 30 дни след първоначалните две седмици, ще си плащат целия размер на глобата, а останалите, които превишат едномесечния срок, ще броят двойно пари. \r\n\r\n За по-добра събираемост глобите от електронни фишове ще се качват и в интернет. Така нарушителите, които не са открити на адреса им, ще се водят за известени. По този начин шофьорът няма да може да се измъква с обяснението, че не си е платил санкцията, защото не му е била връчена и той не е знаел за съществуването ѝ. Важните промени, които целят да увеличат събираемостта на глобите и да дисциплинират шофьорите, са записани в чл. 189 от ЗдвП, поясняват от СБА за „Монитор“. \r\n\r\n Сега съществуващият текст на ал. 5 за електронния фиш се допълва в края с ново изречение, което описва каква ще бъде процедурата на връчване на фиша след гласуването в парламента и влизането в сила на закона. Първо на водача, чието нарушение е записано от камера, му се изпраща електронен фиш по пощата с обратна разписка. Той има 14-дневен срок да плати. \r\n\r\n Проектозаконът предвижда, ако не е намерен на постоянния му адрес, а новият му адрес не е известен, след връщане на обратната разписка да се извършва нова проверка от служител на съответната Областна дирекция на МВР по настоящия му адрес. Ако нарушителят отново не е открит, полицаят съставя протокол за извършено посещение на адреса. \r\n\r\n В този случай електронният фиш се поставя на таблото за обявления и в интернет страницата на съответната Областна дирекция на МВР или се оповестява по друг обичаен начин. Така той ще се счита за връчен от момента на обявяването му. \r\n\r\n При неплащане на глобата задължението ще бъде изпращано в НАП, където ще се образува изпълнително дело. Ако един водач бъде хванат с неплатена глоба, книжката му ще бъде временно отнемана до плащането на сумата. Не е изключено и колата му да бъде спряна от движение. \r\n\r\n Идеята на МВР и на депутатите е с тези промени да запушат дупката в нормативните документи, които позволяват на водачите масово да не си плащат глобите. В момента почти всеки втори водач избягва да си внася паричните санкции. МВР ползва куриерски фирми, които връчват фишовете на нарушителите, но половината от тях се връщали неподписани, така наказателното постановление не можело да влезне в сила. \r\n\r\n Според статистика на Пътна полиция наложените глоби за година са над 180 млн. лева. В същото време не се събират повече от 90 млн. лева. По закон санкциите имат двегодишна давност. Ако в рамките на този период спрямо виновния шофьор е започнала процедура по събиране на дължимото, този срок става 3 години. МВР не води статистика за отпадналите по давност санкции. \r\n\r\n При всички случаи за период от пет години държавата губи стотици милиони, които могат да отидат в закупуването на най-елементарна техника като още снимащи радари за контрол на движението по пътищата, тестове за наркотици, камери за патрулките, които да следят действията на полицаите при проверките на пътя, и др., констатират експерти от СБА. \r\n \n\t\t\t\t\t\t", "date": "2018.11.07", "title": "Внимание шофьори: Двоен скок на глобите!"}
{"url": "http://www.bnews.bg/article/251628-rusentsi_sa_s_maski_obgazyavaneto_prodalzhava", "text": "\n Маски за децата в Русе. Този призив набира скорост в социалните мрежи. Родители се организират днес да изпратят децата си на училище с маски на лицето.  Причината -  тревожат се, че всеки ден на път за училище децата дишат замърсен въздух. Организаторите на своеобразния протест призовават още, всеки да снима детето си и да публикува снимките в социалните мрежи.  Хората твърдят, че въздухът в Русе е мръсен от години.  \r\n\r\n „Причината да сме тук е отново мръсният въздух. Преди няколко дни се запали сметището в Русе. Проблемът не е отсега. Ние от години сме принудени да дишаме отровите на няколко предприятия в града, които са известни на всички”, категорични са родителите. В ефира на „Здравей, България” те коментираха още, че въздухът вечер мирише на отпадъци. \r\n\r\n Две от мобилните станции са установили, че за денонощието няма констатирани нарушения. Един от основните замърсители в Русе е френският завод „Монтюпе”, на който вече няколко пъти са наложени санкции заради замърсяване. През септември министърът на екологията Нено Димов каза, че има програма за година и половина, която трябва да въведе специални мерки против замърсяването на въздуха. \r\n\r\n В същото време от Обищната няма официален отговор какво се случва в града и кои са причините за замърсяването. \r\n\r\n В събота отново се организира протест, с който се планира да се затворят подстъпите към „Дунав-мост 2”. \r\n \n\t\t\t\t\t\t", "date": "2018.11.07", "title": "Русенци са с маски: Обгазяването продължава!"}
{"url": "http://www.bnews.bg/article/251632-eto_kak_kosovari_sa_stavali_balgarski_grazhdani_sreshtu_3000_evro", "text": "\n Най-лесно се става българин като си отвориш фирма и назначиш 10 служители, разказва вътрешният човек. Въз основа на тази своя търговска дейност му се издава статут за постоянно пребиваване. Вторият начин е като лице, притежаващо фирма, чужд гражданин - от държава извън ЕС, си вади сетрификат за наличие на търговско представителство в България. Третият вариант, който е най-предпочитан в последите години, е да си издействат статут за постоянно пребиваване въз основа на документ за български произход. Това разказа пред bTV човек от системата, запознат отблизо с корупционната схема в Агенцията за българите в чужбина. \r\n\r\n С кандидатите за българи работят над 100 посредници и именно те помагат в събирането на документи и адресната регистрация. \r\n\r\n \"Те ползват фиктивни адреси. Сумите са различни в различните региони в България- между 50 и 100 евро на човек за адресна регистрация. В пограничните райони с Македония и Сърбия, в областите Благоевград и Кюстендил, там е масово....\", казва свидетелят. \r\n\r\n Посредникът  осъществява контакт с ръководния служител, в обикновен работен ден, срещат се, дават се документи, дават се и съответно самите пари. \r\n\r\n В Агенцията се работело по тарифи за експресна поръчка и услуги за чужденци с мюсюлмански имена.  \r\n\r\n \"Най-често лицата заплащат между 300 и 500 евро за по-бързото издаване на документа. И имаме разделение от коя държава е кандидатстващото лице. Реално дали има основание от тази държава да бъдат издавани документи на лица с български произход, както и той дали е с мюсюлмански или християнски имена....\", обяснява още свидетелят. \r\n\r\n За получаване на удостоверение за български произход на лице от Македония е 1000 евро. За лице, което е от Косово е между 3000 и 5000 евро. \r\n\r\n Така през последната година няколко хиляди чужденци са станали българи - само по документи без да имат нищо общо с България. \r\n \n\t\t\t\t\t\t", "date": "2018.11.07", "title": "Ето как косовари са ставали български граждани срещу 3000 евро!"}
{"url": "http://www.bnews.bg/article/251626-magli_nad_ravninite_a_chadari_da_si_nosyat", "text": "\n Днес в равнините ще бъде мъгливо или с ниска слоеста облачност и на отделни места в южните и източните райони ще преръми. Над планинските райони ще бъде предимно слънчево. Ще духа слаб вятър от изток-североизток. Минималните температури ще са предимно между 4° и 9°, в отделни котловини - до около 0°, максималните - между 13° и 18°. Това сочи прогнозата на дежурния синоптик на НИМХ Евгения Егова. \r\n\r\n Атмосферното налягане е по-високо от средното за месеца и ще остане без съществена промяна. Над планините ще бъде предимно слънчево. Ще продължи да духа слаб до умерен вятър от изток-югоизток. \r\n\r\n Максималната температура на височина 1200 метра ще е около 12°, на 2000 метра – около 6°. Над Черноморието ще бъде с ниска облачност или мъгла и на места ще преръми. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 17°. Вълнението на морето ще бъде 3 бала. \r\n  \r\n \n\t\t\t\t\t\t", "date": "2018.11.07", "title": "Мъгли над равнините, а чадъри да си носят..."}
{"url": "http://www.bnews.bg/article/251629-arestuvaha_sobstvenika_na_fk_monako", "text": "\n Руският милиардер и собственик на футболния клуб \"Монако\" Дмитрий Риболовлев е арестуван, съобщи френското издание \"Монд\".  \r\n\r\n Информацията потвърждават адвокати и източник от обкръжението на Риболовлев, посочва Би Би Си.  \r\n\r\n Риболовлев е задържан в дома си в Монако по подозрение в корупция и търговия с влияние. Домът му е претърсен.  \r\n\r\n Заповедта за ареста му пък е издадена от съдия в Монако. \r\n\r\n Преди години Риболовлев имаше проблеми с правосъдието заради незаконна търговия на скъпи вещи. \r\n\r\n Милиардерът е собственик на \"Монако\" от 2011 г. Личното му състояние се оценява на 7.3 милиарда евро. \r\n \n\t\t\t\t\t\t", "date": "2018.11.07", "title": "Арестуваха собственика на ФК \"Монако\""}
{"url": "http://www.bnews.bg/article/251630-parlamentat_shte_obsazhda_proektobyudzhet_2019", "text": "\n Проектобюджетът за 2019 г. влиза за обсъждане в Народното събрание на първо четене. \r\n\r\n Той обаче ще бъде втора точка в дневния ред на парламента, след като вчера по предложение на лидера на БСП Корнелия Нинова председателският съвет реши като точка първа да бъде разгледан Законът за корпоративното подоходно облагане. \r\n\r\n Заплашен ли е обаче кворумът отново, предстои да разберем. \r\n \n\t\t\t\t\t\t", "date": "2018.11.07", "title": "Парламентът ще обсъжда проектобюджет 2019"}
{"url": "http://www.bnews.bg/article/251634-stolichani_protestirat_sreshtu_novata_zelena_zona", "text": "\n Жители на столичния район „Възраждане” протестират заради новата „зелена зона” там. Хората настояват в нея да не попадат междублоковите пространства, където паркират повечето от тях. \r\n\r\n Те са недоволни също и защото мястото е осеяно с дупки, няма и разчертани паркоместа. \r\n\r\n „Ако това пространство остане извън зоната, тук ще бъдат паркирани два пъти повече автомобили, тъй като ще дойдат приходящи водачи, които не живеят тук, но искат да паркират без заплащане”, каза Румяна Милова от дирекция „Паркиране и мобилност” в Центъра за градска мобилност. По думите ѝ така проблемът на живеещите в района ще стане още по-голям. \r\n\r\n „Основният призив на поддръжниците на „зелената зона” е: „Селяните да си ходят на село, за да имаме софиянци къде да паркираме”, каза един от протестиращите. \r\n\r\n Милова увери също, че ще започне ремонт на тротоари във „Възраждане”. \r\n \n\t\t\t\t\t\t", "date": "2018.11.07", "title": "Столичани протестират срещу новата \"зелена зона\""}
