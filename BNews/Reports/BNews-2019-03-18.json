{"url": "http://www.bnews.bg/article/258455-vrachki_spryaha_noviya_album_na_lili_ivanova", "text": "\n Врачки отложиха новия албум на Лили Иванова за 2020 г., след като примата направила консултация с няколко от тях.  Като Телез по западния зодиак и Заек по източно-азиатския, тя избрала най-добрата тактика да отложи проекта за по-добри астрологични времена. Врачките й казали, че няма да е добре да издава сега цял голям албум, а по-добре да изчака или за края на 2019-а, или още по-добре за през 2020 г. \r\n\r\n Първоначално легендата имала намерение още през официално юбилейната за нея 2019 г. да издаде новия си проект. Феновете й бяха убедени, че тя ще го пусне навръх 80-годишния си юбилей, който навършва на 24 април. Това обаче няма да се случи. Последният й албум бе без име и излезе през 2017 г., като се продаваше в популярна верига магазини за хранителни и домакински стоки, писа „Телеграф“. \r\n\r\n Миналата година естрадната легенда записа три песни, които представи на концерта си в НДК. Това са „Мигът на любовта“ по музика на Веселин Веселинов – Еко и текст на Иван Тенев и с участието на аржентинския изпълнител бандонеон Жилберто Перейра, „Бурната река“ по музика на Ангел Дюлгеров и текст на Росен Кукошаров, „Главна роля“ по музика на Артур Недосян и текст на Иван Тенев. И трите композиции са аранжирани от Ангел Дюлгеров. \r\n\r\n Очакванията бяха, че тези песни ще влязат в новия албум на звездата. Това засега обаче не се случи. През януари тя влязла в студиото да ги презаписва, тъй като не била доволна от миналогодишните версии. \r\n \n\t\t\t\t\t\t", "date": "2019.03.18", "title": "Врачки спряха новия албум на Лили Иванова"}
{"url": "http://www.bnews.bg/article/258468-dashteryata_na_dzhako_s_nov_opit_za_samoubiystvo", "text": "\n Дъщерята на Майкъл Джексън, Парис, е била приета в болница след опит за самоубийство. \r\n\r\n По-късно обаче самата тя опроверга тази информация със съобщение в Туитър и нарече хората, които ги разпространяват лъжци. \r\nСлужители на щатската полиция и на Бърза помощ са посетили дома на Парис Джексън. \r\nПредполага се, че тя е опитала да си пререже вените. Парис вече е изписана от болницата. Според източници от семейство Джексън опитът й за самоубийство се дължи на напрежението около документалния филм за покойния й баща Да напуснеш Невърленд. \r\nДжаксън вече един път се опита да се самоубие през 2013 година и заяви, че и преди това е правила такива опити няколко пъти. \r\n\r\n   \r\n \n\t\t\t\t\t\t", "date": "2019.03.18", "title": "Дъщерята на Джако с нов опит за самоубийство"}
{"url": "http://www.bnews.bg/article/258483-svidetel_natopi_traycho_traykov_za_prodazhbata_na_evn", "text": "\n Решението сделката за продажбата на държавния дял акции в EVN да стане чрез фондовата борса е било на министър Трайчо Трайков. Това стана ясно от показанията на един от свидетелите по делото. Според прокуратурата, нанесените щети на бюджета, заради занижените цени, на които да продадени акциите възлизат на над 28 милиона лева. Освен Трайков, по делото са повдигнати обвинения и на Симеон Дянков и Иво Прокопиев. \r\n\r\n На днешното заседание бяха изслушани петима свидетели, които през 2011 година са били членове на надзорния съвет на Агенцията за приватизация. Според показанията на Димитър Бъчваров тогавашният министър на икономикта, енергетиката и туризма Трайчо Трайков е взел решението сделката за продажбата на държавните акции в EVN да стане чрез фондовата борса. \r\n\r\n Според прокуратурата, в момента се разпитват свидетели, които трябва да очертаят процесите, довели до извършването на сделката. \r\n\r\n Бившият финансов министър Симеон Дянков е подсъдим за престъпление по служба. Според прокуратурата, именно той е поискал през 2011 година от изпълнителния директор на Агенцията по приватизация Емил Караниколв да възложи оценката по сделката да се извърши от фирмата \"Булброкърс”, която е контролирана от бизнесмена Иво Прокопиев. А целта била дружеството да се облагодетелства с над 1 милион лева. Бившият икономически министър Трайчо Трайков пък е с обвинение за умишлена безстопанственост. \r\n \n\t\t\t\t\t\t", "date": "2019.03.18", "title": "Свидетел натопи Трайчо Трайков за продажбата на ЕVN"}
{"url": "http://www.bnews.bg/article/258479-ninova_stanishev_nyama_da_zashtiti_natsionalnite_interesi_v_ep", "text": "\n Лидерът на БСП Корнелия Нинова отрече твърдението, че вчерашният вот, при който Елена Йончева беше избрана да води евролистата на левицата, е подправен и че в залата е имало по-малко хора, отколкото пуснати в урната бюлетини. \r\n\r\n Това заяви тя в предаването „Лице в лице” и допълни, че другият опонент – Сергей Станишев не е добър избор, защото като лидер на Европейските социалисти, той трябва да поддържа балансирана позиция и трудно ще може да защитава националните интереси в Европейския парламент. \r\n\r\n „Много е важно да умееш да губиш достойно. Системата на избор беше възможно най-прозрачната – отпред, пред цялата зала – всички гледат урните. Тревожно е, че тези обвинения идват момент, когато БСП пое инициативата за честни и прозрачни избори в България. Заради такава надпартийна кауза напуснахме парламента. В такъв момент да внушаваш, че БСП не прави честни избори е непочтено”, посочи Нинова. \r\n\r\n Корнелия Нинова посочи, че тя и Сергей Станишев имат различен поглед за правене на политика. „Лидерът на другото голямо европейско семейство – ЕНП, в която членува ГЕРБ, когато избраха Жоузеф Дол за лидер, той се отказа от еродепутатското си място. Същото е и при либералите. Няма нужда един човек да съчетава всички постове. В Европа има едно неписано правило за несъвместяване на постове – нека отворим ветрилото. Защо вместо един българин на два поста, да имаме двама”, заяви лидерът на БСП. \r\n\r\n Нинова каза още, че в политиката не може да си вечен, като припомни, че тя е поела инициативата за въвеждане на мандатност в българския парламент. \r\n\r\n „Когато си президент на едно политическо семейство, ти трябва да правиш много сложни компромиси и баланси. Сергей трябва да балансира и да изразява позицията на общото семейство. Това го обременява и той не може да защитава само българските интереси, той  трябва да стои над тези неща. Нека отиде един български евродепутат, изпратен от българските граждани, който да защитава българските граждани”, заяви Нинова. \r\n\r\n По думите на Нинова Елена Йончева е лице на две каузи и европейски, и български – справедливост и свобода. „Справедливост чрез всичко, което тя направи до сега, за осветли корупционни схеми и да търси справедливост и свобода, защото и като журналист се бори за свободата на изразяване, свободата на медиите, свободните права”, коментира лидерът на столетницата. \r\n\r\n Корнелия Нинова заяви, че проблемът с корупцията не е само български въпрос, а европейска тема. „В Европа в момента се създава специален орган – Европейка прокуратура, която да се бори със злоупотребата с евросредства. Защото тези пари са необходими и за социални политики, и за доходи, и за пенсии, и за благоустройство”, каза лидерът на левицата и допълни, че подкрепя кандидатурата на румънката Лаура Кьовеши за европейски главен прокурор. \r\n\r\n Лидерът на БСП беше категорична, че докато ГЕРБ не изпълнят изискванията им, левицата няма да се върне в парламента. \r\n \n\t\t\t\t\t\t", "date": "2019.03.18", "title": "Нинова: Станишев няма да защити националните интереси в ЕП"}
{"url": "http://www.bnews.bg/article/258478-pretsakvat_pensionerite_s_noviya_nachin_za_izchislenie_na_pensiite", "text": "\n Почти всеки трети от новите пенсионери през тази година ще бъде ощетен заради новия начин, по който те бъдат изчислявани. \r\nСтава дума за 12 хил. души, показват последните анализи на Националния осигурителен институт, с които bTV разполага. \r\n\r\n Анализите са направени за хората, на които им предстои да навършат пенсионна възраст през тази година.  \r\nСпоред новите правила вече не се избират трите най-силни години преди 1997 г., не влиза и доходът между 1997 г. и 1999 г.  Вземат се предвид само осигуровките от 2000 г. насам. \r\n\r\n „Не е добра идея да се вземат трите най-добри години и човек просто да избира, кое е най-благоприятно за него, без да се отчита целия му осигурителен принос, отпадането на трите най-добри години от това е продиктувано”, коментира Драгомир Драганов, дир. на Дирекция „Анализ, планиране и прогнозиране” в НОИ. \r\nТака хората, получавали по-високи доходи преди това, са ощетени. \r\n \n\t\t\t\t\t\t", "date": "2019.03.18", "title": "Прецакват пенсионерите с новия начин за изчисление на пенсиите"}
{"url": "http://www.bnews.bg/article/258480-izdirvaniyat_atentator_v_utreht_bil_istinski_izrod_s_bogato_krimi_dosie", "text": "\n Местният вестник Algemeen Dagblad съобщава, че издирваният за нападението в холандския град Утрехт Танис е трябвало да се яви в съда на 4 март за случай на изнасилване. Той бил обвинен в сексуално насилие над жертвата му няколко пъти и заплашвал да изгори дома й. \r\n\r\n През 2013 г. пък той е заподозрян в опит за убийство чрез „откриване на огън в апартамент“, а през последните години е бил обвинен в извършване на влизане с взлом, кражба в магазин, шофиране в нетрезво състояние и нападение срещу полицай, като го е наплюл в лицето. \r\n\r\n Стрелецът, за когото се смята, че е Танис, избяга от мястото на стрелбата в откраднат червен автомобил \"Рено Клио\", който после е бил намерен изоставен в Утрехт, четвъртият по големина град в Холандия с население от около 340 000 души. \r\n\r\n Припомняме, че 37-годишният турски гражданин, е обвинен, че стои зад смъртоносната стрелба по трамвай в холандския град Утрех, където загинаха трима души, а девет бяха ранени. \r\n\r\n Той има богат криминален опит, твърдят местните медии. Гьокман Танис все още е издирван след атентата, а нивото на заплаха от тероризъм в Утрехт е повишено до възможно най-висока степен. \r\n\r\n Полицията призова обществото да „се оглежда за него, но да не го доближа“. \r\n  \r\n\r\n \r\n  \r\n \n\t\t\t\t\t\t", "date": "2019.03.18", "title": "Издирваният атентатор в Утрехт бил истински изрод, с богато крими досие!"}
{"url": "http://www.bnews.bg/article/258481-svoboda_sreshtu_polovin_milion_leva_za_minyu_staykov", "text": "\n Бизнесменът Миню Стайков да излезе на свобода срещу 500 хил. лв. гаранция, реши спецсъдия Мария Кавракова. Окончателната дума обаче ще е на Апелативния спецсъд след седмица. Дотогава Стайков ще чака в ареста. \r\n\r\n Заседанието мина при закрити врати по искане на адвокат на Стайков. Съдът уважи искането. Причината - наяве могат да излязат интимни подробности около здравословното състояние на арестанта. От прокуратурата искаха делото да е публично, предаде Канал 3. \r\n\r\n Стайков е обвинен като лидер на 8-членна престъпна група за държане и продажба на цигари без акцизен бандерол, данъчни престъпления и пране на пари. Зад решетките е от септември. \r\n \n\t\t\t\t\t\t", "date": "2019.03.18", "title": "Свобода срещу половин милион лева за Миню Стайков"}
{"url": "http://www.bnews.bg/article/258450-iliana_raeva_popari_nilo_i_futbolnite_saprugi_nie_obichahme_mazhete_si_a_ne_kolegite_im", "text": "\n Навремето футболистите се женеха за гимнастички. Днес спят с миски и плеймейтки. В това на пръв поглед няма нищо лошо – тогава е нямало плеймейтки, днес почти няма гимнастички. \r\n\r\n Една от гимнастичките, която имат един от най-здравите спортни бракове с легендата на Левски и националния отбор Наски Сираков, е Илиана Раева. Години наред тя е образец за футболна съпруга. \r\n\r\n Раева обаче никак не се гордее със своите наследнички. И не може да проумее начина, по който днешните футболни съпруги разменят половинките си. \r\n\r\n „Дори не знам днешните футболни съпруги кои са, с изключение на Николета Лозанова и още няколко. Сегашните са точно определен типаж. Едно време жените до футболистите бяха интересни дами, влюбени истински в мъжете си, а не в джобовете им. Няма как да си представя, че е могло да си се разменяме. Ние обичахме мъжете си, а не колегите им“, заяви Раева в интервю пред седмичник. \r\n\r\n Ясно, че Илиана визира именно Николета и двамата й футболни мъже – Валери Божинов и Николай Михайлов. \r\n \n\t\t\t\t\t\t", "date": "2019.03.18", "title": "Илиана Раева попари НиЛо и футболните съпруги: Ние обичахме мъжете си, а не колегите им"}
{"url": "http://www.bnews.bg/article/258484-zhurnalistkata_ot_bnt_kranyotova_pokaza_sreden_prast_pred_protestirashti_na_konya_te_kreshtyat_bnt_ku_vi", "text": "\n Протестиращи крящат: „БНТ проститутка на мафията“, „БНТ, защо не ни отразихте?“, а репортерка на БНТ – Карина Караньотова зад гърба на полицаите им показва следен пръст. \r\n\r\n Източник: Афера.бг \r\n\r\n \r\n\r\n   \r\n \n\t\t\t\t\t\t", "date": "2019.03.18", "title": "“Журналистката” от БНТ Краньотова показа среден пръст пред протестиращи на Коня! Те крещят:”БНТ - ку.ви”!"}
{"url": "http://www.bnews.bg/article/258471-ubiystvo_v_harmanli_nameriha_trup_na_zhena_do_sporten_kompleks", "text": "\n Тялото на мъртва 53-годишна жена е било открито вчера от случаен минувач, захвърлено в тревна площ в Харманли, съобщи ОД на МВР-Хасково. \r\n\r\n Сигнал на телефона за спешни случаи 112 е подаден в 10:26 ч. Тялото се намирало в разграден празен парцел на улица \"Васил Левски\", до спортен комплекс \"Хеброс\". \r\n\r\n Съдебен лекар е констатирал, че починалата е с множество наранявания по главата. \r\n\r\n Работи се по версия за убийство по особено жесток начин. Не се съобщава дали има заподозрени и задържани. \r\n \n\t\t\t\t\t\t", "date": "2019.03.18", "title": "Убийство в Харманли: Намериха труп на жена до спортен комплекс!"}
{"url": "http://www.bnews.bg/article/258482-parizh_obmislya_da_zabrani_otchasti_protesti_na_zhaltite_zhiletki", "text": "\n Френският премиер Едуар Филип обяви, че Париж скоро може да забрани протестите в \"най-тежко засегнатите\" квартали, след като в събота радикалните протестиращи превърнаха демонстрация на \"жълтите жилетки\" на бул. \"Шанз-Елизе\" в тотален хаос, трошейки витрини, разграбвайки магазини и палейки автомобили. \r\n\r\n \"От следващата събота ще забраним протестите на \"жълтите жилетки\" в кварталите, които бяха най-тежко засегнати, след като виждаме признаци за присъствието на радикални групировки и тяхното намерение да причиняват щети\", коментира Филип, цитиран от \"Ройтерс\". \r\n\r\n По-рано днес стана ясно, че бъдещи протести и демонстрации биха могли да бъдат забранени в сърцето на Париж, след като френският президент Еманюел Макрон се консултира с министрите си на вътрешните работи и на правосъдието по време на извънредно заседание. \r\n\r\n Протестиращите започнаха изстъпленията си на емблематичния \"Шанз-Елизе\", след като полицията се опита да премахне барикадите, издигнати от протестиращите. Демонстрацията, която се проведе за 18-и пореден уикенд, след това прерасна в безредици, като бяха подпалени коли и разбити и разграбени магазини. Полицейски части за борба с безредиците отговориха със сълзотворен газ и други средства, при което имаше ранени, включително и журналисти. \r\n \n\t\t\t\t\t\t", "date": "2019.03.18", "title": "Париж обмисля да забрани отчасти протести на \"жълтите жилетки\""}
{"url": "http://www.bnews.bg/article/258475-dazd_se_razmarda_pochva_proverki_po_sluchaite_s_detsko_nasilie", "text": "\n Държавната агенция за закрила на детето се самосезира по случаите на насилие над ученици от Габрово, Ловеч и Пловдив, които бяха широко отразени и онагледени от медиите чрез видеоматериали и снимки. \r\n\r\n Според ДАЗД въпросните случаи изискват предприемане на мерки за закрила на децата от въвличане в дейности с негативни последици за тяхното физическо, умствено, нравствено и социално развитие. Те посочват, че заедно със Съвета за електронни медии са разписали Критериите за оценка на съдържание, което създава опасност от увреждане на физическото, психическото, нравствено и/или социално развитие на децата. Този документ прецизира прилагането на законовите разпоредби по отношение на децата от страна на журналистите. Въпреки тези критерии обаче твърде често при отразяване на конкретни случаи на деца в медиите тези правила се нарушават, посочват от Агенцията. \r\n\r\n Те напомнят, че при оповестяването от медии на прояви на деца не трябва да се посочват лични данни за тях, включително техните образи, поради риска от създаване на негативни нагласи към тях. Това важи както за децата, които са жертви на насилие или злоупотреба, така и за децата, за които се предполага, че са извършили насилие или престъпление, уточняват от ДАЗД. \r\n\r\n Чрез чл. 16 от Конвенцията на ООН за правата на детето се гарантира правото на всяко дете да бъде защитено срещу незаконна намеса в личния му живот, семейство, дом или кореспонденция, както и срещу незаконно посегателство срещу неговата чест и репутация, посочват от Агенцията и допълват, че член 16 трябва да се прилага към всички деца без дискриминация. Комитетът по правата на детето е заявил, че \"личният живот на детето трябва да бъде напълно защитен на всички етапи на делото, включително по отношение на незаконни записи и възможно разгласяване от медиите\", изтъкват още от ДАЗД, предаде Нюз.бг. \r\n\r\n За да гарантира правото на детето във връзка със закрилата на личността му, Държавната агенция за закрила на детето извършва проучване за установяване на административно нарушение. \r\n\r\n   \r\n \n\t\t\t\t\t\t", "date": "2019.03.18", "title": "ДАЗД се размърда, почва проверки по случаите с детско насилие"}
{"url": "http://www.bnews.bg/article/258469-grahich_nyama_myasto_za_novi_tatusi", "text": "\n Цветелина Грахич няма намерение да спира с татуировките, но вече не остана празно място по тялото й. \r\n\r\n Това стана ясно от последните снимки, които певицата сподели. Бившата беквокалистка на „Ку-ку бенд” позира чисто гола в басейн, с което даде възможност на почитателите си да разгледат в детайли картините, изрисувани по гърба и ръцете й, писа „Уикенд“. \r\n \n\t\t\t\t\t\t", "date": "2019.03.18", "title": "Грахич няма място за нови татуси "}
{"url": "http://www.bnews.bg/article/258456-darina_pavlova_marta_i_vlado_penev_se_sabraha_v_milano", "text": "\n Владо Пенев и Дарина Павлова се отдадоха на ваканция в чужбина, а с тях е и дългогодишната им приятелка Марта Вачкова. Триото си устрои ваканция в Милано, където очевидно си прекарваха повече от добре. Вдовицата на убития бос от „Мултигруп”и актрисата са близки приятелки и често излизат заедно. Двете дори си устройват пътешествия по женски, но този път с тях бе и Владо Пенев. \r\nТримата вечеряли в италиански ресторант, точно срещу катедралата „Дуомо”. Вечерята там излиза поне няколкостотин евро, а Марта, Владо и Дарина обиколиха и забележителностите в града, пише „България днес”. \r\n\r\n Дарина и Марта се познават от студентските си години и оттогава продължават да поддържат връзка. Двете не крият също, че се надяват да работят заедно по общ проект. Не е ясно дали екскурзията няма точно тази цел, а и преди дни стана ясно, че датската кинолегенда Биле Аугуст ще снима филм за цар Борис Трети в София. \r\nА продуцент ще е именно Дарина. \r\n \n\t\t\t\t\t\t", "date": "2019.03.18", "title": "Дарина Павлова, Марта и Владо Пенев се събраха в Милано"}
{"url": "http://www.bnews.bg/article/258476-zashto_sdvr_izpolzvali_lyutiv_sprey_vizhte_obyasneniyata_na_politsiyata", "text": "\n Днес на брифинг началникът на „Охранителна полиция” в СДВР Борислав Муеров подчерта на няколко пъти, че демонстрацията е била нерегламентирана и участниците не са се подчинявали на никакви разпореждания – но същевременно от полицията не били изненадани. \r\n\r\n Така, по думите му, се стигнало до ситуация в района на Партийния дом, при която няколко души били притиснати от останалите протестиращи до паркиран полицейски автомобил. Водачът му преценил, че единственият начин да се предотврати инцидент с тежко пострадали в бутаницата е да използва спрея. \r\n\r\n „Там са доста променящи се атмосферните условия. Когато натиснал бутона на спрея е било нормално, но после веднага се е обърнало течението на вятъра така, че всички са пострадали от самия спрей”, обясни Муеров, предаде БТВ. \r\n\r\n Началникът на „Специализирани полицейски сили” и ръководител на операцията Радослав Стойнев беше категоричен, че униформеният е имал добър поглед върху ситуацията и е решил, че няма време да слиза от буса. \r\n\r\n „Провежда се обучение, всеки един служител, който използва такова средство, предварително е изпитал върху себе си действието му”, подчерта той. \r\n\r\n Защо обаче полицаите не са със защитно облекло? „Когато има такова мероприятие и оборудваме полицейските служители със снаряжение, ефектът е отрицателен спрямо гражданите”, отговори Муеров. \r\n\r\n Това, оказва се, не е първа употреба на лютивия спрей. От думите на полицаите стана ясно, че той не е бил пръскан по футболни агитки. „При грубо нарушаване на обществения ред в циганските махали можем да използваме такова нещо”, коментира Борислав Муеров. \r\n \n\t\t\t\t\t\t", "date": "2019.03.18", "title": "Защо СДВР използвали лютив спрей? Вижте обясненията на полицията!"}
{"url": "http://www.bnews.bg/article/258457-krisko_stava_chalgar_shte_konkurira_paynera", "text": "\n Снощи бе потвърдено, че фолк певецът Константин наистина е напуснал „Пайнер“, но HotArena се сдоби с пикантна информация как точно чалга звездата планира да продължи кариерата си и какво общо с нея ще има Криско!   В „Папараци“ бяха пуснати кадри от заснемането на новия клип на Коцето, а учудващо за някои като режисьор на лентата  се явява Кирил Киров – Кико. За лицето е ясно, че е режисьор на „Като две капки вода“, както и съдружник на Криско в компанията „Adamand”. Именно Кико снима по-голямата част от клиповете на габровеца, както и на протежето му Тита. \r\n\r\n И макар до тук да нямаме кой знае каква новина, то вижте какво се задава! Освен самият Криско, Тита е единственият изпълнител на лейбъла, който носи пари. Вътре е и рапърът Боро Първи, но той все още не е станал толкова комерсиален изпълнител. Затова Криско имал идея как да налази чалгата и като същински октопод – да пусне пипалата си, че да обхване и нея, за да генерира още по-сигурни печалби. \r\n\r\n И ето какъв ход ще изиграе – тримата с Кико и Коце ще направят чисто нов лейбъл, който ще продуцира новоизгряващи и вече доказани изпълнители от лекия жанр. Като официално име, което ще представя новата компания, ще бъде посочено това на Константин. А и той ще бъде най-голямата звезда, която със сигурност ще привлича нови и нови кадри. Кристиян Талев ще действа като композитор, а Кирил ще снима видеа. \r\n\r\n Миналата година стана ясно, че освен с R&B и рап, Криско възнамерява да обхване и поп музиката, каквато и той самият често си позволява да прави. Бе анонсирано също, че си е стиснал ръцете с бившия вокалист на група „ТЕ“ – Любо Киров и двамата ще работят в партньорство. \r\n\r\n Схемата на габровеца е доста хитра – той планира да окупира всички модерни музикални жанрове и така ще стане потенциална и заплашителна конкуренция както на гиганта „Пайнер“, така и на Саня Армутлиева и всички останали по-развити български лейбъли. \r\n \n\t\t\t\t\t\t", "date": "2019.03.18", "title": "Криско става чалгар! Ще конкурира пайнера "}
{"url": "http://www.bnews.bg/article/258454-sled_tezhka_bitka_s_raka_radina_chervenova_se_vrashta_v_bnt", "text": "\n Иконата на държавната медия тези дни бе обявена за Жена на десетилетието в категория „Малък екран”. Малко след това тя сподели, че работата много ѝ липсва.   \r\n\r\n Вече година и половина харизматичната водеща на „По света и у нас” не се е появявала в студиата на БНТ. Причината – коварно онкологично заболяване, което наложило да се оттегли от нюзрума, за да се посвети на лечението си. Както „Уикенд” писа, Радина Червенова е била на терапия във Франция и се смята, че вече е в ремисия. Въпреки това обаче доскоро не се обсъждаше идеята за връщането ѝ на работа. Това се промени, след като емблематичната водеща взе приз „Жена на десетилетието” и по време на церемонията на шега каза, че иска да я обявят и за Жена на столетието, писа „Уикенд“.  \r\n\r\n На церемонията тя беше с компанията на съпруга си Константин Каменаров, който е шеф на БНТ. След раздаването на наградите водещата се върнала на старото си работно място, където се срещнала със своите колеги и дори се съгласила отново да застане пред камера за кратко интервю, макар че е една от малкото светски персони в България, които не обичат да говорят пред медиите.  \r\n\r\n Срещата с тв екипа и връщането назад към спомените от работното място събудили в Радина носталгия по дните като водеща на „Сан Стефано”, твърдят служители в БНТ. „Обичам, наистина обичам тази работа! Тя е много интересна работа, защото всеки ден научаваш нови неща. Ти всеки ден учиш, всеки ден ти си информиран. Това е страхотна сила”, споделя Червенова в единственото интервю, дадено след връчването на наградата. И подчертава, че се гордее, че целият ѝ стаж на малкия екран е минал в БНТ.  \r\n\r\n \r\nСпоред колегите ѝ в нюзрума няма да е изненада, ако скоро водещата отново заеме мястото си до своя екранен партньор Спас Кьосев. Тя не веднъж е споделяла колко лесно се е сработила с него, когато преди години в телевизията решили новините да се водят от двама души, вместо един, какъвто бил наложеният по онова време стандарт.   \r\nОт БНТ казаха пред „Уикенд”, че връщането на Червенова на екран засега не може да бъде официално потвърдено. По информация на вестника обаче то усилено се обсъжда на „Сан Стефано” 29. За целта водещата трябва напълно да се възстанови от болестта и страничните ефекти от лечението, през което е минала. За момента тя продължава да носи перука. Извън тази подробност е все така красива, както и преди да ѝ поставят тежката диагноза.  \r\n \n\t\t\t\t\t\t", "date": "2019.03.18", "title": "След тежка битка с рака Радина Червенова се връща в БНТ"}
{"url": "http://www.bnews.bg/article/258462-bez_nikakvo_samnenie_nay_bogati_v_plovdiv_sa_semeystvo_totevi", "text": "\n В Пловдив живеят и работят много богати хора. Така е било в миналото, когато се е създавала новата българска държава, така е и днес. В топ 10 на всеки от основните 25 стопански отрасъла на българската икономика има най-малко две компании с пловдивски корени. Статистиката показва, че по брой милионери на глава от населението градът е далеч пред столицата. И в този град на едрия капитал най-състоятелният човек е кметът Иван Тотев. Така смята всеки трети участник в анкетата на marica.bg, отговорил на въпроса „Кои са най-богатите пловдивски фамилии“. \r\n\r\n Уникалното е, че пловдивчани поставят семейството на градоначалника над знакови фамилии от прехода и капиталистическата контрареволюция като Гергови и Арабаджиеви. За фамилията на мажоритарния собственик на „Международен панаир Пловдив“ АД Георги Гергов са гласували 27% от читателите на \"Марица\". Напоследък Гергов се раздели с част от курорта „Слънчев ден“, оценяван като перлата на неговата бизнес империя. \r\n\r\n Преди 2 години продаде и строителната си фирма „Пътища Пловдив“ АД, с която редовно печелеше обществени поръчки. Освен панаира обаче Гергов притежава знаковия за софиянци ЦУМ, хотел „Санкт Петербург“ и редица други апетитни имоти в Пловдив и региона. За фамилията на Ветко Арабаджиев, който напоследък има проблеми с държавата и закона, са гласували 22,8% от участниците в анкетата. Въпреки разследването срещу него за данъчни престъпления Ветко все така е собственик на столичния топ хотел „Маринела“ /бившия „Кемпински-Зографски“/, комплекс „Елените“ и няколко други хотела на морето, „Марица“ в Пловдив, Захарния комбинат и огромно имение на френската Ривиера. \r\n\r\n Едва на четвърто място по богатство в Пловдив читателите са класирали братята Иван и Александър Асенови, собственици на конгломерата от фирми около „Хъс“ ООД. В същото време само основната компания от групата е на четвърто място по приходи в Южен Централен район, според последните данни на Българско-търговско промишлена палата. През 2017 г. пред „Хъс“ са само гиганти като КЦМ, Либхер и Асарел Медет. Нетните приходи от продажби на дружеството за 2017 г. са 340 947 000 лева, а печалбата след платени данъци - над 33 милиона лева. \r\n\r\n Братята Асенови обаче са получили едва 6,5% от гласовете в анкетата. Въпреки огромните активи в недвижимост, които притежават фамилиите на Георги Гергов и Ветко Арабаджиев, и внушителните парични потоци, с които оперират фирмите на Иван и Александър Асенови, пловдивчани настояват, че именно фамилията на кмета Иван Тотев е най-богатата в Пловдив. И то при положение, че Тотеви едва сега натрупва първите си легални капитали. Според справките в Търговския регистър те са съвсем скромни и никак не предполагат стандарта и богатството, което притежават кметът и неговите близки. \r\n\r\n От този факт би трябвало да се интересуват половин дузина институции като НАП, Икономическа полиция, КОНПИ, прокуратурата, но засега никой явно не е открил нещо нередно в очевидното несъответствие. В основната на фамилния бизнес на Тотеви е майката на градоначалника Роза. Тя нагазва в мътните води на българската пазарна икономика в средата на 90-те със счетоводни услуги, курсове и издателска дейност. В края на века успява да приватизира бившия център за обучение на кадри към СМК. Именно там, в някогашното общежитие на зидарите и мазачите, се полагат основите на бизнес империята „Империал“. Големият възход на фамилния бизнес обаче започва след 2006 година, когато синът Иван влиза в политиката. Разцветът пък идва през 2012-а. Тогава Иван вече е кмет на Пловдив. Вече 7 години Тотев управлява града като истински олигарх - без ясна биография, без намек за произхода на парите на фамилията му, но пък с огромна увереност и натрапчиво внушение, че е недосегаем. За двата си мандата Тотев е разпределил към бизнеса над 1,3 милиарда лева от общинския бюджет и още 400 млн. от европейски проекти и целеви субсидии за капиталови разходи от държавата. Известно е, че кметът държи еднолично контрола върху обществените поръчки. Без неговата благословия никой не може да стане доставчик или изпълнител по дейности или проекти на Общината. Освен това за 7 години Тотев създаде собствен приятелски кръг, в който свързани фирми изкупуват евтини общински терени и строят луксозни кооперации с огромни печалби. Всичко това вероятно кара читателите да мислят, че именно кметското семейство е най-богатото в Пловдив. \r\n  \r\n \n\t\t\t\t\t\t", "date": "2019.03.18", "title": "Без никакво съмнение: Най-богати в Пловдив са семейство Тотеви"}
{"url": "http://www.bnews.bg/article/258472-vizhte_kade_zhivakat_skochi_nay_visoko_dnes", "text": "\n Температурни рекорди отчетоха днес в Търговище и Силистра. \r\n\r\n В Търговище температурата достигна 25,6 градуса. На датата 18 март най-топло досега е било през 1957 г., когато термометрите са показвали 24,5 градуса, уточни за БТА ръководителят на Метеорологичната обсерватория в града Красимира Стойчева.  \r\n\r\n По данни на метеоролозите абсолютният рекорд за март е поставен на 30 март през 1952 г., когато са регистрирани 31 градуса. \r\n\r\n Астрономическата пролет настъпва на 20 март в 23:58 ч. \r\n\r\n Справка в обсерваторията показва, че най-студено в Търговище е било на 18 март през 1987 г.с отчетени минус 11 градуса. А най-ниската измерена температура през март в Търговищко е била минус 16 градуса през 1991 година. \r\n\r\n Температурен рекорд е регистриран днес в 14:11 ч. и в Силистра - 27,1 градуса, съобщиха от Метеорологичната обсерватория в града. Досегашният температурен рекорд за тази дата е бил 23,8 градуса, измерен през 2012 г. \r\n\r\n От 8 до 10 март тази година бяха регистрирани три последователни температурни рекорда. През март е имало и други изненади, показва статистиката на Метеорологичната обсерватория. \r\n\r\n През март 1987 г.за девет дни е отбелязан абсолютен минимум на температурите. Две години по-рано на 1 март е регистрирана температура минус 15,5 градуса. През 1952 гна 7 и 8 март снежната покривка в Североизточна България достигнала до 60-70 сантиметра, а преспите - до два метра. \r\n\r\n От утре синоптиците очакват захлаждане, ще има понижение на температурите. \r\n\r\n   \r\n \n\t\t\t\t\t\t", "date": "2019.03.18", "title": "Вижте къде живакът скочи най-високо днес!"}
{"url": "http://www.bnews.bg/article/258467-tova_e_streletsat_ot_utreht", "text": "\n Това е конкретния заподозрян за стрелбата в холандския град Утрехт. Той е турчин - на 37 години. Името му е Гьокман Танис и е роден в Турция. Полицията разпространи и негова снимка, като поиска от гражданите съдействие за откриването му. \r\n\r\n Стрелбата стана днес сутринта в трамвай. Все още не са ясни мотивите за деянието, но местните власти не изключват и версия за тероризъм. В тази връзка е затегнат контрола на всякакви ключови обекти като гари, летища и т.н. \r\n\r\n Трима души са загинали, а девет други са ранени в стрелба в централния холандски град Утрехт днес сутринта, съобщи местната полиция, цитирана от Ройтерс.  \r\n\r\n Полицията вече действа и по свои следи, като на няколко места в града са извършени обиски и дори се съобщава за престрелки. \r\n\r\n Освен инцидента в трамвая, при който загина човек, на още няколко места в Утрехт е имало стрелба. Това каза на пресконференция Националния координатор за борба с тероризма Питер Яп Албергсберг. \r\n\r\n Полицията призова хората в града да не напускат домовете си. Според властите, нови нападения не са изключени. Продължава и търсенето на престъпника, който откри стрелба, написа в Туитър представител на градските общински власти. Основен заподозрян засега е 37-годишен турчин на име Гьокман Танис, който се издирва от властите. \r\n\r\n \"Нашето желание е възможно най-бързо да заловим извършителя на нападението\", каза говорителят на полицията Бернхард Йенс. \r\n\r\n Германската полиция съобщи, че е засилила наблюдението по границата на страната с Холандия, за да не може през нея да се промъкне въоръженият мъж, който откри стрелба по-рано днес в трамвай в холандския град Утрехт и уби поне един човек, предаде Асошиейтед прес.  \r\n\r\n Говорителят на федералната полиция в граничната провинция Северен Рейн-Вестфалия Хайнрих Онщайн каза, че са разположени допълнителен брой полицаи, които да наблюдават не само основните пътни магистрали, но и по-малките шосета, пресичащи границата, а също и железопътните линии, свързващи двете страни.  \r\n\r\n Той добави, че германската полиция е в близък контакт с холандските власти и разполага с описание на заподозрения, който успя да избяга от мястото на стрелбата. Първоначално германските власти имаха нареждане да следят за червено \"Рено Клио\", но преди малко получиха информация, че то е било открито изоставено в Утрехт.  \r\n\r\n   \r\n \n\t\t\t\t\t\t", "date": "2019.03.18", "title": "Това е стрелецът от Утрехт!"}
{"url": "http://www.bnews.bg/article/258473-ubiti_sa_okolo_12_hilyadi_ptitsi_zaradi_ptichi_grip", "text": "\n Около 12 хиляди птици са били умъртвени по хуманен начин в животновъден обект в ловешкото село Лисец заради птичи грип. Това съобщи директорът на Областната дирекция по безопасност на храните /ОДБХ/ в Ловеч д-р Росен Федерчев, цитиран от БТА. \r\n\r\n Проби от Националната референтна лаборатория към Националния диагностичен научноизследователски ветеринарномедицински институт са потвърдили на 13 март наличие на заболяването \"инфлуенца по птиците (H5)\" във фермата. Федерчев допълни, че са предприети всички предписани мерки от БАБХ. Незабавно е свикана областната епизоотична комисия, на която са присъствали всички институции, имащи отношение по предпазването от разпространение на заболяването. \r\n\r\n \"Унищожени са абсолютно всички птици във фермата\", каза Федерчев и добави, че до момента няма данни за други огнища в областта. Той посочи, че има съдействие от всички институции, както и от собственика на фермата с регистрираното заболяване. Птиците са били отглеждани за производство на патешки черен дроб в месопреработвателни предприятия, основно за износ. \r\n\r\n Според директора на ОДБХ няма опасност заразена продукция да е стигнала до потребителите. Заместник- областният управител Илиян Тодоров заяви, че се извършва почистване и дезинфекция на обекта. Всички птици са умъртвени. Останките им се съхраняват в помещения и поетапно се изгарят, като процесът се очаква да приключи до два дни. \r\n\r\n „Населението е предупредено за мерките, които се предприемат”, поясни кметът на Лисец Пламен Върбановски. Той допълни, че в селото около 100 души отглеждат птици. Те са предупредени да гледат животните си в закрити помещения. \r\n \n\t\t\t\t\t\t", "date": "2019.03.18", "title": "Убити са около 12 хиляди птици заради птичи грип"}
{"url": "http://www.bnews.bg/article/258463-uefa_nakazva_ronaldo_za_neprilichniya_zhest", "text": "\n УЕФА обяви, че е повдигнала обвинение срещу Кристиано Роналдо и дисциплинарната й комисия ще разгледа жест на звездата след третия му гол в осминафиналния реванш от Шампионската лига \"Ювентус\" - \"Атлетико\" (3:0). \r\n\r\n След като вкара третия си гол от дузпа, португалецът насочи ръце към гениталиите си. В часовете след двубоя радостта на Кристиано придоби известност като cojones (\"кохонес\" на испански - \"топки\", \"тестиси\"). Той имитира треньора на \"дюшекчиите\" Диего Симеоне, направил същия жест на мача в Мадрид, спечелен от тима му с 2:0. \r\n\r\n Симеоне бе глобен с 20 000 евро от УЕФА, което навежда на мисълта, че Роналдо най-малкото ще понесе финансова санкция. В Торино има опасения, че №7 може да бъде наказан за един мач, така ще пропусне първия четвъртфинал срещу \"Аякс\". \r\n\r\n   \r\n \n\t\t\t\t\t\t", "date": "2019.03.18", "title": "УЕФА наказва Роналдо за неприличния жест"}
{"url": "http://www.bnews.bg/article/258474-intimni_podrobnosti_ot_zhivota_na_minyu_staykov_zatvoriha_vratite_na_sadebnata_zala_za_zhurnalisti", "text": "\n Бизнесменът Миню Стайков пристигна в съда в инвалидна количка. А защитата му поиска заседанието да се гледа при закрити врата. Прокуратура възрази, но съдът счете, че при гледането на мярката може да бъдат оповестени интимни подробности от живота на Стайков и соченият за помагач, Иван Димитров, син на кмета на Карнобат, съобщи Канал 3. \r\n\r\n Това е втори опит на Миню Стайков да излезе от ареста. Той и още няколко души от обкръжението му бяха задържани на 5 септември 2018 година и в последствие обвинени като организирана престъпна група за пране на пари, данъчни престъпления и продажба на акцизни стоки без бандерол. В края на миналата година адвокатите опитаха да му осигурят по-лека мярка за неотклонение заради влошеното му здравословно състояние. Тогава магистратите отказаха да се съобразят с техните искания. \r\n \n\t\t\t\t\t\t", "date": "2019.03.18", "title": "Интимни подробности от живота на Миню Стайков затвориха вратите на съдебната зала за журналисти"}
{"url": "http://www.bnews.bg/article/258460-voynata_v_bsp_koy_manipulira_izbora_na_elena_yoncheva", "text": "\n Вчера БСП пропусна великолепен шанс да излезе единна и консолидирана. Това каза за БНР Атанас Мерджанов от БСП. Според него има „тежки съмнения за манипулация на избора, в който Йончева получи 95 гласа срещу 75 на Станишев“. \r\n\r\n „С личността на Кирил Добрев се свързват трите последни съмнения за манипулации. Първата е по времето, когато той не беше избран за член на Изпълнителното бюро, втората – при провеждането на 49-ия конгрес и третата – на вчерашното заседание на Националния съвет. Самият факт е, че първоначално бяха регистрирани 144 членове на Националния съвет... Срамежливо този факт беше отбягван от ръководството, тъй като имаше на няколко пъти запитвания колко е кворумът, пристигналите. И изведнъж – 174 гласували! Това е нещо недопустимо, като имаме предвид практиката, че на заседанията на Националния съвет от 185 члена не присъстват повече от 110 до 120 души. Вчера беше без прецедент такова нашествие! Това и фактът, че само минута след обявяването на резултата имаше гласуване за бюджета на Националния съвет и на него гласуваха 101 члена на Националния съвет, са достатъчно добри индикации за това, че се случва нещо нередно, нещо извън традициите, извън морала и устава на БСП. В такова състояние аз се съмнявам, че ще можем да мобилизираме докрай всички наши членове и симпатизанти“. \r\n\r\n Йончева не е спечелила по отношение на номинациите! Нямаше нито твърд, нито категоричен обзор и анализ на броя на номинациите по места. Тези факти срамежливо бяха пропускани! Едва по средата на заседанието Кирил Добрев излезе и спомена, че Станишев и Йончева имат над 200 номинации, но нито е казано кой има повече, нито кой има по-малко. Мога да говоря за моя избирателен район – Ямболска област, а имам информация и от други съседни области, че категорично води Станишев“. \r\n\r\n Нинова „панически бяга“ от заявените и декларирани намерения за провеждане на непрекъснати референдуми в партията, каза Мерджанов, според когото номинациите на кандидати за ЕП „са по същество вътрешнопартиен референдум“. БСП обаче няма да се разцепи, категоричен е Мерджанов, макар да подозира, че решението на Националния съвет „ще отекне много силно в общинските партийни организации, тъй като мнозина от тях са застанали твърдо зад Станишев“. \r\n\r\n „Със съжаление трябва да отбележа моята прогноза от преди две години и половина, че партията се води твърдо и еднолично, пренебрегвайки всякакви мнения във вътрешнопартиен план и вътрешнопартийната демокрация е на едно много ниско равнище“. \r\n\r\n Въпросът дали Нинова би подала оставка, ако БСП загуби евроизборите, е бил посрещнат с „ехидно усмихване“, допълни той и уточни, че Станишев и Нинова не са провели нито един разговор помежду си в последните няколко месеца. \r\n \n\t\t\t\t\t\t", "date": "2019.03.18", "title": "Войната в БСП - кой манипулира избора на Елена Йончева?"}
{"url": "http://www.bnews.bg/article/258461-ek_raboti_po_plan_a_za_brekzit", "text": "\n Европейската комисия заяви, че продължава да работи по план \"А\" за оттеглянето на Великобритания от ЕС - раздяла на основата на споразумение. \r\nГоворител на комисията не уточни какви възможности ЕК ще представи на утрешното заседание на Съвета на ЕС. \r\nВъв вторник министрите от ЕС ще бъдат запознати от европейския главен преговарящ Мишел Барние за развоя на преговорите с Лондон от последните седмици. Съветът се очаква да утвърди няколко допълнителни мерки, свързани с подготовката на ЕС за оттегляне на Великобритания без споразумение. \r\nВъпросът с британското оттегляне ще бъде разгледан в четвъртък и от Европейския съвет. Възможно е държавните и правителствените ръководители от ЕС да обсъдят дали приемат единодушно да дадат на Лондон допълнително време след първоначално оповестената дата за оттегляне 29 март, предаде Дарик.  \r\n \n\t\t\t\t\t\t", "date": "2019.03.18", "title": "ЕК работи по план \"А\" за Брекзит"}
{"url": "http://www.bnews.bg/article/258447-totalno_bezdushie_izmamnitsi_se_opitvat_da_spechelyat_ot_kasapnitsata_v_kraystcharch_vizhte_kak", "text": "\n Измамници опитват да спечелят от касапницата в две джамии в Крайстчърч, разпращайки имейли с линкове към фалшиви банкови сметки до хора, които имат желание да дарят средства за пострадалите, съобщи новозеландската агенция за киберсигурност, предаде АФП, цитирана от БНР. \r\n\r\n За ранени в атаката, в която бяха убити 50 души, предполагаемо извършена от бял националист, вече са дарени 5 млн. долара. \r\n\r\n Но ЦЕРТ, правителствената агенция за инциденти в сферата на киберсигурността, обяви, че съобщение с линкове към фалшиви банкови сметки, са изпратени с молба за даряване на средства след трагедията. \r\n\r\n Отделно новозеландска банка предупреди, че мошеници разпращат имейли, за да се възползват от щедростта на хората. \r\n\r\n Новината за измамата предизвика масови критики в социалните медии.  \r\n \n\t\t\t\t\t\t", "date": "2019.03.18", "title": "ТОТАЛНО БЕЗДУШИЕ! Измамници се опитват да спечелят от касапницата в Крайстчърч! Вижте как! "}
{"url": "http://www.bnews.bg/article/258465-kpkonpi_otne_nad_polovin_milion_ot_cholata_i_milyankova", "text": "\n Отнеха незаконно придобито имущество за 547 507 лв. от модела Ирена Милянкова и бившия й мъж Росен Чолов. \r\n\r\n Решението на Софийския апелативен съд е по искане на Комисията за противодействие на корупцията и за отнемане на незаконно придобитото имущество (КПКОНПИ). \r\n\r\n Бизнесменът е осъден да плати 16 660 лв. юрисконсултско възнаграждение и 984 лв. разходи за експертизи. \r\n\r\n От модела и бизнесмена са отнети левовата равностойност на дружествени дялове и суми по сметки в различни банки, както и паричната равностойност на двуетажна сграда с двор в София. Имотът не може да им бъде отнет, тъй като е купен с банков заем. \r\n\r\n През целия проверяван 10-годишен период Чолов и Милянкова, с която е живеел на съпружески начала, не са имали достатъчно законни доходи, за да покриват разходите си, включително и вноските по ипотечния кредит, сочат изчисленията на КПКОНПИ. \r\n\r\n През 2013 г. Росен Чолов беше привлечен като обвиняем за това, че в периода 2003-2013 г. е ръководил организирана престъпна група за трафик на хора с цел проституция. Според прокуратурата той и съучастниците му са набирали млади момичета, на които предлагали работа в модна агенция. Офертите били за участия в ревюта, фотосесии и видеоклипове. На по-късен етап започвало и склоняването да предлагат сексуални услуги с обещанието за добро възнаграждение. \r\n\r\n   \r\n \n\t\t\t\t\t\t", "date": "2019.03.18", "title": "КПКОНПИ отне над половин милион от Чолата и Милянкова"}
{"url": "http://www.bnews.bg/article/258477-lekarite_ne_iskat_kasovi_aparati", "text": "\n Българският лекарски съюз и Сдружението на личните лекари настояват да отпадне изискването информацията от касовите апарати при личните лекари да отива към НАП и медицинският софтуер да бъде приравнен с този в търговските обекти, съобщава БНР. \r\n\r\n Според председателя на Лекарския съюз д-р Иван Маджаров разпоредбите в новата наредба превишават целите на фискалния контрол и могат да нарушат правата на пациентите относно медицинската информация. \r\n\r\n С промяната се твърди, че самият НАП няма интерес от други данни освен от данните, свързани с продажбата, но тук за каква продажба става въпрос - за преглед, който понякога започва днес и може да приключи утре след обяд или след два дни в зависимост от това кога са дошли резултатите от изследването на пациента, обяснява той и подчертава, че при лекарите няма чак толкова големи парични потоци, които да са риск за фиска. \r\n\r\n Доц. Любомир Киров от Сдружението на общопрактикуващите лекари уточнява, че медиците не са против контрола. Те обаче искат НАП да проследикакво става със средствата, които трябва да постъпват при личните лекари от деветте категории освободени граждани, за които държавата заплаща такса. \r\n\r\n Проблемът е за тези 2,90 лева, които на фона на данъците, които чуваме, че се крият и крадат в нашата държава, каквото и някой от нас да е съгрешил, едва ли може да достигне такива висоти, посочва той и допълва, че лекарите настояват, когато се правят данъчните декларации, да им се приспадат средствата за всички освободени от потребителска такса, които преминават през кабинетите. \r\n\r\n От Националната агенция за приходите уточняват, че не изискват данни за здравословното състояние на пациентите и това е обяснено на браншовите организации и на разработчиците на софтуер. \r\n\r\n Те посочват още, че в момента се анализират фискалните рискове, когато се използва софтуер за нуждите на договорите с НЗОК. Ако се налага промяна, тя може да бъде направена, уверяват от НАП. \r\n \n\t\t\t\t\t\t", "date": "2019.03.18", "title": "Лекарите не искат касови апарати"}
{"url": "http://www.bnews.bg/article/258470-frantsiya_arestuva_mazh_podgotvyal_atentat_v_balgariya_povtorna_proverka_dokazala_obache", "text": "\n Джихадист е арестуван през нощта в Париж, а шофьорът му е бил пиян на \"Шанз-Елизе\", съобщават \"Паризиен\" и \"Фигаро\", цитирайки АФП. \r\n\r\n Около 2 и 50 часа, на ъгъла на булеварда и улица Дютуи, вниманието на полицаи от отряда за борба с престъпността е привлечено от поведението на шофьор на \"Ситроен\". \r\n\r\n \"Той показа всички признаци на пиянство. Той е арестуван за шофиране под въздействието на алкохол\", коментира източник и допълва, че за изненада, когато служителите проверяват документите за самоличност на пътника, те откриват, че е издирван. \r\n\r\n По време на проверката, той е идентифициран в три списъка, включително-S (държавна сигурност), за принадлежност към джихадистко движение.  \r\n\r\n Той също така е обект на заповед за арест за престъпна конспирация за подготовка на терористични актове в региона на Париж и България. \r\n\r\n Той също така е издирван за криминален заговор за подготовка на престъпление за нападение срещу хора. Задържан е и се очаква да бъде прехвърлен към специализираните служби. \r\n\r\n При повторна проверка обаче, по-задълбочена, станало ясно, че имената на задържания мъж се разминават с една буква от тези на издирвания джихадист. не сйотвествал и външния му вид, предаде БНР. \r\n \n\t\t\t\t\t\t", "date": "2019.03.18", "title": "Франция арестува мъж, подготвял атентат в България! Повторна проверка доказала обаче..."}
{"url": "http://www.bnews.bg/article/258448-sled_nova_zelandiya_holandiya_v_krav_strelba_v_tramvay_ubi_edin_i_rani_nyakolko_dushi", "text": "\n Един човек е убит, а няколко са ранени по последни данни при стрелба в трамвай в холандския град Утрехт. Първоначално беше съобщено само за пострадали. Засега обаче няма данни колко са те. \r\n\r\n Полицията не изключва стрелбата да е с терористичен мотив. \r\n\r\n Премиерът на Холандия Марк Рюте заяви, че е силно разтревожен от случилото се и че ще бъде свикано кризисно заседание. В сградата на правителството в Хага са засилени мерките за сигурност, съобщи холандското радио. \r\n\r\n Местни медии допълват, че след това нападателят е слязъл от него. Най-вероятно той е успял да избяга с кола. \r\n\r\n Има и противоречиви информации, според които няколко мъже са побегнали от спирката. Затова не се изключва стрелците да са повече от един. Повече стрелба в района не се чува, но извършителят все още не е заловен. \r\n\r\n Утрехт се намира в Централна Холандия, на около 50 км югоизточно от Амстердам. След инцидента днес трамваите в града са спрени, а полицията посъветва да бъдат затворени вратите на училищата, предаде Дир.бг. \r\n \n\t\t\t\t\t\t", "date": "2019.03.18", "title": "След Нова Зеландия Холандия в кръв: Стрелба в трамвай уби един и рани няколко души!"}
{"url": "http://www.bnews.bg/article/258464-prezdentat_sazdava_strategicheski_savet_vizhte_koy_vliza_v_nego", "text": "\n Държавният глава Румен Радев създава със свой указ Стратегически съвет към президента на Републиката. Стратегическият съвет е консултативен орган, работещ на обществени начала при президента на Република България и има за цел изготвянето на документи със стратегическо значение, позиции, становища, анализи и др., съобщиха от президенството. \r\n\r\n Председател на Стратегическия съвет при президента е началникът на кабинета на държавния глава, Иво Христов. \r\n\r\n Иво Христов е роден на 8 октомври 1970 г. в Истанбул. Завършва средното си образование в „Athénée Royale“ в Брюксел през 1988 г., а висшето си юридическо образование в Софийски университет \"Св. Климент Охридски\". \r\n\r\n Преводач на множество романи на Ромен Гари, Маргьорит Дюрас, Андре Жид, Филип Джиан, Тонино Бенакиста. \r\n\r\n Работил е като журналист в RFI-България, НТВ, БНТ и сп. „Europe Magazine“, издавано в Париж (2000-2001 г.). \r\n\r\n Автор на политическата биография на Франсоа Митеран, издадена на български език през 2000 г. \r\n\r\n Автор на блога leroisalomon.blog.bg \r\n\r\n Публикувал е в списание „L'Europeo“, вестник „Сега“ и списание „Тема“, кореспондент на сайта Courrier des Balkans за България. \r\n\r\n Създател на сдружение „Солидарна България“. \r\n\r\n Редактор и коментатор в списанието за политически анализи „A-specto“ (2014-2016). \r\n\r\n Публикувал е статии посветени на киното, литературата и фотографията. Автор на две фотографски изложби. \r\n\r\n Владее френски, английски, руски и испански език. \r\n\r\n Назначен e за началник на кабинета на държавния глава с указ на президента №45 от 23 януари 2017 г. \r\n\r\n Кредо: „Успехът е на острието на шпагата.“ (Шарл де Гол) \r\n\r\n Заместник-председател на Съвета е Невин Фети, съветник на президента по правни въпроси. \r\n\r\n Невин Фети е родена на 2 април 1977 г. в гр. Варна, където завършва  езикова гимназия с изучаване на френски език. През 2001 г. придобива магистърска степен по право от Софийския университет “Св. Климент Охридски”, от 2005 г. има магистърска степен по защита на националната сигурност от Академията на Министерството на вътрешните работи. Защитава дисертационен труд и придобива образователно-научна степен „доктор” по въпросите на сключването и изпълнението на договори с достъп до класифицирана информация. \r\n\r\n През 2002 г. е съдебен кандидат в Софийския градски съд. Била е адвокат в Софийската адвокатска колегия /2002-2003/, работила е в Държавната комисия по сигурност на информацията /2003-2004/, заемала е последователно длъжностите асистент, старши асистент и главен асистент в Академията на Министерството на вътрешните работи /2004-2012/. В периода 2007-2011 е секретар на Президента на Република България по юридически въпроси. Хоноруван преподавател по дисциплината “Гражданско право - обща част” в Юридическия факултет на Софийския университет “Св. Климент Охридски”. Дългогодишен преподавател в Националния институт на правосъдието по въпросите на защитата на класифицираната информация. Автор е на множество статии. \r\n\r\n Владее турски, френски, руски и английски език. \r\n\r\n Кредо: \"Законът, който живее вътре в нас, се нарича съвест.\" (Кант) \r\n\r\n Членове на съвета са: \r\n\r\n Александър Маринов е роден на 12 май 1957 г. в София. През 1982 г. завършва социология в Софийския университет „Св. Климент Охридски”. През 1987 г. защитава дисертационен труд за ролевите конфликти на личностно равнище и придобива образователна и научна степен доктор по научна специалност „Социология”. \r\n\r\n  Започва трудовата си дейност през 1983 г. в Софийския университет „Св. Климент Охридски”. От 1991 до 1997 г. е народен представител в 36-то и 37-то Народно събрание. \r\n\r\n От 2005 г. е доцент, а от 2016 г. – професор в катедра „Публична администрация” на Философския факултет на Софийския университет „Св. Климент Охридски”, от 2009 г. – доцент, от 2017 г. – професор в катедра „Политически науки” на Пловдивския университет „П. Хилендарски”. От 2008 до 2014 г. е член на Постоянната комисия по социални и правни науки и национална сигурност към Агенцията за акредитация. \r\n\r\n Автор на четири авторски монографии, 4 колективни монографии и над 70 студии и статии. Член на редакционни съвети на четири научни периодични издания. \r\n\r\n Научен ръководител на шест успешно защитили докторанти и над 70 дипломанти. \r\n\r\n От 2002 г. и досега развива активна журналистическа и публицистична дейност в електронни и печатни медии. \r\n\r\n Владее руски, английски и френски език. \r\n\r\n Майстор на спорта по хокей на лед, състезател на хокейните клубове на „Левски” (1972-1978 г.),  и „Академик” (1979-1983 г.) и на националния отбор на България (1976-1980 г.). \r\n\r\n Кредо: „Красивите думи не са истински, истинските думи не са красиви.“ (Конфуций) \r\n\r\n Атанас Пеканов е икономист в Австрийския институт за икономически изследвания (WIFO), във Виена, Австрия, и лектор във Виенския университет по икономика и бизнес (WU Wien). Преди това е работил в Европейската Централна Банка във Франкфурт, Германия. Завършил е бакалавърска степен по икономика във Виенския университет по икономика и бизнес и магистратура по икономическа политика в University College London. В момента докторант по икономика във Виенския университет по икономика и бизнес (WU Wien) с фокус върху темите парична и фискална политика. Член е на Съвета за икономическо и социално развитие към Президента на Република България. Два пъти избран за стипендиант на Българската Народна Банка (2015, 2019). През 2018 също избран за стипендиант на Австрийската икономическа асоциация. Член на Инициативата за млади изследователи на Института за Ново икономическо мислене (Institute for New Economic Thinking). \r\n\r\n Кредо: „Тестът за нашия прогрес не е в това дали прибавяме повече към богатството на тези, които имат много, а в това дали осигуряваме достатъчно за тези, които имат твърде малко.” (Франклин Делано Рузвелт) \r\n\r\n Владимир Шейтанов е дипломат от кариерата, специализирал в Харвардския институт по международно развитие, Вашингтонския институт по международно право, Световната търговска организация – Женева, работил с УНКТАД, ИКАО, Комитета за космоса на ООН; единствения чуждестранен адвокат пред Народния съд на полк. Муамар Кадафи, допуснат до защита на 5-те български медицински сестри в Либия по СПИН процеса в Либия през 2000-2002. \r\n\r\n Кредо: Територия на духа. \r\n\r\n Гергана Пирозова е театровед и театрален критик. Двигател на каузите за съхраняването на българските театри и опазването на Борисовата градина. \r\n\r\n Кредо: Всяка унищожена културна институция е загубена битка за бъдещето на България! \r\n\r\n Еленко Божков е роден на 3  юли 1953 г. в гр. Кюстендил. Завършва Техническия Университет в София със специалност Електроинженер – Автоматизация на енергийните системи”  през 1977 г. \r\n\r\n В периода 1977-1980 г. работи като инженер наладчик в „Пусково Наладъчно Управление” към ДСО „Монтажи”, а от 1981  до 1989 г. е научен сътрудник и ръководител на секция в НИТИ „Техенерго”  \r\n\r\n В периода 1990 – 1991 г. е народен представител в 7-ото ВНС и заместник председател на Комисията по енергетика. \r\n\r\n От 1993 до 1996 г. е член на Съвета на Директорите на НЕК, а в периода 1995 – 1997 г. е Главен секретар на Министерство на енергетиката. \r\n\r\n В периода 2002 - 2003 г. е Изпълнителен Директор на Енергопроект, а от 2003 до 2006 г. е ръководител на проект „Рехабилитация на блокове 1-4 в ТЕЦ Марица- Изток 3” към „Енергоремонт – Гълъбово”. \r\n\r\n Член е на Надзорния Съвет на „Енел – Марица Изток 3”  за периода 2006 – 2010 г. \r\n\r\n От 2001 – 2013 г. и от 2015 г.– досега е управител на „Пирин Ват” ООД. В периода 2013 – 2014 е член на ДКЕВР. \r\n\r\n Женен и има  син и дъщеря и внуци. \r\n\r\n Кредо: С енергия, идеи и опит за Родината! \r\n\r\n Жасмина Мирчева е лекар, доктор на науките на БАН, гост - изследовател и преподавател във Франция и Германия. Два пъти директор на Агенцията за лекарства, извършила съществени реформи за преструктуриране на фармацевтичния сектор у нас. Има 7-годишен опит като Директор за Източна Европа към Европейското представителство на производителите на безрецептурни лекарства в Брюксел. Работила е за Световна банка като експерт по лекарствена политика. Била е съветник към българския Икономически и социален съвет. Номинирана е 3 пъти за шеф на кабинета в здравното и социално министерства.  Носител е на диплом за европейски политики от Националното училище по администрация на Франция. Владее свободно френски, немски, английски и руски езици. \r\n\r\n Кредо: „Да правя добро навсякъде,  по всяко време и на всеки, на когото мога, докато мога...“ (по Джон Уесли) \r\n\r\n Живко Георгиев е роден на 25 февруари 1955 г. Магистър по социология, преподавател в бакалавърски и магистърски програми на специалностите 'Социология' и 'Политология' в СУ 'Климент Охридски' в направленията 'Методология на емпиричните социологически изследвания', 'Маркетингови изследвания', 'Политически и социален маркетинг'. \r\n\r\n От 1992 г. до 2001 г. е изследователски директор на ББСС Галъп Интернешънъл, а от 2001 г. собственик и управител на Джи Кънсалтинг - компания, специализирана в изследователска и консултантска дейност. \r\n\r\n С богат професионален опит в ръководството и реализизацията на изследователски проекти за множество компании, Световната банка, UNDP, USAID, министерства, държавни агенции, общини, неправителствени организации, политически партии. \r\n\r\n През различни периоди е бил председател или член на управителния съвет на неправителствени организации като Фондация 'Развитие на гражданското общество',  Институт за социална интеграция, Граждански институт, Институт 'Иван Хаджийски' и др. \r\n\r\n Кредо: \"Песимизъм на разума, оптимизъм на волята.“ (Антонио Грамши). \r\n\r\n   \r\n\r\n Калоян Методиев е роден на 24 април 1976 година в София. Завършва 133  СОУ „Ал. Пушкин” с хуманитарен профил и руски език (1994).  През 2001 се дипломира като магистър по политически науки със специализация „Външна политика и национална сигурност“ в СУ „Св. Климент Охридски“. Доктор по политически науки от СУ (2011). Преподавал е различни политически дисциплини в СУ “Св. Климент Охридски“ и ЮЗУ „Неофит Рилски“. Негови научни публикации са издавани на английски, сръбски, хърватски и албански език. Автор е на две монографии – „Поколения и възраст в политиката. Българският преход“ и „Западните Балкани и България (политика, дипломация, сигурност)“. От 2015 година е политолог и главен анализатор на Института за стратегии и анализи (ИСА). Владее английски, руски, сръбски и хърватски език. \r\n\r\n Кредо: \"Действам!\" \r\n\r\n Петър Воденски е роден в София на 15 януари 1951 година. Завършил е Английската гимназия в София (1970), а след военната си служба (1970-1972) завършва МГИМО (1977). \r\n\r\n Работил в МВнР (1978-2015), във всички кариерни дипломатически рангове от аташе до посланик, бил е началник на политическия кабинет на министъра при Станислав Даскалов (1993-1994) и при Соломон Паси (2004-2005), както и директор на различни дирекции в Министерството. \r\n\r\n Извънреден и пълномощен посланик на Република България  в Република Кипър (2005-2009), в Република Молдова (1995-2001), в Република Турция (1991-92), Генерален консул на Република България в Истанбул (1990). \r\n\r\n Удостоен със златен почетен знак на Министерството на външните работи (2005 и 2013) и златен почетен знак „За вярна служба под знамената“ (2001) на Министерството на отбраната. \r\n\r\n Автор на книгата „А иначе дипломацията е сериозен занаят“ (2013). \r\n\r\n Владее английски, турски, руски и френски. \r\n\r\n Женен, с три деца. \r\n\r\n Кредо: Дипломацията - дори да е в някои случаи недотам добра - е за предпочитане пред \"добрата война“. \r\n\r\n   \r\n\r\n Румен Гълъбинов е роден през 1966 г. в град Бургас. Завършва УНСС като магистър по Икономика. Има следдипломни квалификации от Университета на Джорджтаун, Вашингтон, САЩ (Банков рисков мениджмънт), Университет Сeйнт Джон, Колеж по застрахователен и рисков мениджмънт, Ню Йорк, Университета Екситър, Великобритания (Банки и финанси). \r\n\r\n Специализирал е банков и застрахователен мениджмънт в Германия и Англия. \r\n\r\n Председател на Агенцията за застрахователен надзор, след което е зам.-председател на Комисията по финансов надзор. \r\n\r\n Работил е в управителните съвети на международни финансови компании от Холандия, Австрия и САЩ. \r\n\r\n Автор е на три книги и поредица от статии в националната  и международна преса в областта на банките, застраховането и финансите. \r\n\r\n Владее английски език и руски език. \r\n\r\n Кредо: Демографията в България е основен фактор за икономиката. \r\n\r\n   \r\n \n\t\t\t\t\t\t", "date": "2019.03.18", "title": "Прездентът създава Стратегически съвет, вижте кой влиза в него!"}
{"url": "http://www.bnews.bg/article/258451-antoniya_petrova_zavede_bebeto_na_ski", "text": "\n Преди няколко седмици Антония Петрова роди, и вече хукна по планините с детето. \r\n\r\n Русата фурия, законната й половинка и плодът на тяхната любов – невръстният Благовест, когото наричат Бест, са в зимен курорт, където се пързалят и закаляват, писа „България Днес“ \r\n \n\t\t\t\t\t\t", "date": "2019.03.18", "title": "Антония Петрова заведе бебето на ски"}
{"url": "http://www.bnews.bg/article/258440-dzhambazki_prodalzhava_guzno_da_malchi_kakvo_obrazovanie_ima", "text": "\n Евродепутатът Ангел Джамбазки продължава гузно да мълчи какво образование има! Преди няколко седмици Джамбазки бе предизвикан от журналисти и общественици да покаже дипломите си за средно и висше образование, ако има такива. В предаването \"Бареков и Байрактаров без цензура\", което се излъчва на живо всяка събота от 10.30 ч. по телевизия Евроком, Николай Бареков обяви сериозна награда за този, който покаже тези дипломи на Ангел Джамбазки. \r\n\r\n Справка на BNews вече показа, че липсва официална  информация, къде и кога Ангел Джамбазки е учил и евентуално завършил съответно образование. Справката ни обаче показва,че Джамбазки е изпълнявал длъжности, за които не се изисква образователен ценз, всичко това, както и гузното мълчание на Джамбазки по темата, засилват подозренията, че същия вероятно няма завършено образование или ако има такова, то то е завършено с много нисък успех. Припомняме, че хора, които познават Джамбазки още от детските му години, заявиха, че нямат спомен той да е бил някога студент, но си припомниха, че е разнасял вестници и от това се е препитавал в миналото сегашния евродепутат. \r\n  \r\n \n\t\t\t\t\t\t", "date": "2019.03.18", "title": "Джамбазки продължава гузно да мълчи какво образование има!\r\n"}
{"url": "http://www.bnews.bg/article/258445-azis_chukna_41_s_nov_kyuchek", "text": "\n Азис чукна 41 години на 7 март щастлив и доволен от успеха на новия си кючек „Жено, бягай” и семейния си проект, в който майка му Гергина и сестрите й Стефка и Малина показват на ясновидските си способности. \r\n\r\n \r\nКралят на фолка подпомага трите сестри, както се казва и фейсбук страницата им, като се включва на живо заедно с тях в социалната мрежа. Във видеата почитателите имат възможност да се допитват до трите сестри. От своя страна Азис привлича хиляди зрители в интернет с атрактивното си присъствие. Кралят на чалгата пее новия си кючек „Жено, бягай”, изявява се като медиатор на дискусията, като междувременно не забравя да напомня на почитателите да харесат страницата на майка му и лелите му и да им се обаждат, писа „Уикенд“. Дали ясновидските услуги са платени не е ясно, тъй като не се уточнява нито във фейсбук страницата, нито във видеата, в които трите жени гледат на карти на живо.  \r\n\r\n  „Това са трите дъщери на баба Станка от Костинброд. Те са наследили нейната дарба и помагат на хората, предсказвайки бъдещето”, пише в страницата на Гергина, Стефка и Малина, а от предаването „Ничия земя”, в което бяха представени на зрителите на Нова тв, става ясно, че леят куршуми и развалят магии. Леля Стефка давала вяра, майката на Азис – Гергина, давала надежда, а леля Малинка – любов.   \r\n\r\n Във видеата, в които трите сестри проявяват ясновидските си способности, а Азис е конферансие, а после и водещ, и певец, почитатели искаха съвет за трудни моменти и питаха за важни житейски събитие. Все пак не липсваха и забавни моменти. Момче на 21 години, което живее в Лондон, попита дали ще успее да стане фолк певец, а господин, който не бе уточнил възраст и местожителство, дали ще си купи къща с мъжа си. „Имаш мъж, така ли да го разбирам?  Странно, не бих предположил, но както и да е”, коментира Азис с широка усмивка. Кралят на фолка усърдно се е заел с подкрепата на трите дами, макар че едва ли им е силно необходима. Фейсбук страницата им вече има 6700 харесвания, а въпросите към тях не спират.   \r\n\r\n Азис се радва на успех и на семейния проект, и на новата си песен „Жено, бягай”. „Това не е един от моите сериозни проекти, които те карат да се замислиш и носят послание.Това е парче,което носи настроение и те подсеща за питие,приятели и танци. Благодаря на моя оркестър „Азис Груп” за щурите моменти”, коментира певецът.  \r\n \n\t\t\t\t\t\t", "date": "2019.03.18", "title": "Азис чукна 41 с нов кючек "}
{"url": "http://www.bnews.bg/article/258446-psihichno_bolen_prebi_bashta_si_do_smart_v_petrich", "text": "\n Психично болен преби баща си до смърт, съобщават от Окръжната прокуратура в Благоевград. \r\n\r\n Убийството било извършено около 03.00 часа тази нощ. На телефон 112 постъпил сигнал за побой, нанасян на възрастни хора от сина им в Петрич. \r\n\r\n Когато служителите на реда пристигнали на мястото, 36-годишният мъж продължавал да бие 75-годишния си баща. Възрастният човек бил откаран в болница, където обаче по-късно починал. \r\n\r\n Към момента синът е привлечен като обвиняем за извършено убийство. Има данни, че той страда от психично заболяване. Предстои да бъдат назначени експертизи, за да се установи дали по време на побоя той е бил вменяем. \r\n \n\t\t\t\t\t\t", "date": "2019.03.18", "title": "Психично болен преби баща си до смърт в Петрич\r\n"}
{"url": "http://www.bnews.bg/article/258452-prokuraturata_prati_na_sad_edin_bivsh_zam_ministar_i_dvama_direktori_na_vrachanskata_bolnitsa", "text": "\n Днес, 18 март 2019 г., Софийска градска прокуратура (СГП) внесе в Специализирания наказателен  съд /СНС/ обвинителен акт срещу бивш заместник-министър и двама изпълнителни директори на МБАЛ „Христо Ботев“ АД - гр. Враца за извършени от тях длъжностно престъпление, сключване на неизгодна сделка и безстопанственост, съобщиха от държавното обвинение. \r\n\r\n Михаил Зортев е предаден на съда, затова,че в периода 30.12.2010 г. до 18.05.2011 г. в гр. София, в условията на продължавано престъпление с две отделни деяния, като длъжностно лице, заемащо отговорно служебно положение - заместник- министър на здравеопазването, е нарушил служебните си задължения, като в нарушение на чл. 9, ал.6 от Закона за лечебните заведения е дал разрешение на частно здравно заведение да осъществява  лечебни дейности на територията на  МБАЛ „Христо Ботев“ АД гр. Враца, с цел да набави за частното здравно заведение имотна облага, и от деянието са настъпили значителни вредни последици за  държавното лечебно заведение в размер на 12 881 505 лева и случаят е особено тежък – престъпление по чл. чл. 282, ал.3, във вр. ал.2, във вр.ал.1, във вр. чл. 26, ал.1 от НК. \r\n\r\n През инкриминирания период Михаил Зортев в качеството си на заместник-министър на здравеопазването бил упълномощен от министъра да подписва разрешения за осъществяване на лечебна дейност съгласно Закона за лечебните заведения. \r\n\r\n Във връзка с тези му правомощия той бил ангажиран със запознаване и произнасяне по преписка, образувана по молба от управител на частно здравно заведение в гр. Враца за издаване на разрешение за упражняване на лечебна дейност. \r\n\r\n От материалите по преписката, както и в разменената с частното здравно заведение кореспонденция било видно, че адреса на който ще се извършва дейността съвпада с този на държавната МБАЛ „Христо Ботев“ АД гр. Враца, както и че дейностите, за които се иска разрешение, дублират лечебните дейности, предоставяни от държавната болница. \r\n\r\n Съгласно на чл.46, ал.1 и 2 от Закона за лечебните заведения, „ На територията на държавно или общинско лечебно заведение за болнична помощ може да осъществява дейност друго лечебно заведение за болнична помощ само при условие, че клиниките, отделенията и лабораториите в двете лечебни заведения за болнична помощ извършват различни медицински дейности.“ \r\n\r\n Въпреки, че бил запознат както с материалите по преписката, така и с разпоредбата на закона, Михаил Зортев на два пъти- на 30.12.2010 г. и на 18.05.2011 г. , подписал 2 бр. разрешения в полза на  частната болница за осъществяване на дейности,  дублиращи дейностите на държавната болница. \r\n\r\n След издаването на разрешенията частното здравно заведение сключило договори с НЗОК за оказване на болнична помощ по клинични пътеки съответно за 2011 г. и за периода от началото на 2012 г. до края на 2017 г. \r\n\r\n Въз основа на така сключените договори то получило общо от НЗОК сумата 12 881 505 лева по изпълнение клинични пътеки. \r\n\r\n Тези приходи от НЗОК по клиничните пътеки представлявали имотна облага за частната болница. \r\n\r\n Същевременно, тъй като предлаганите здравни услуги изцяло дублирали тези на държавното лечебно заведение МБАЛ „Христо Ботев“ АД гр. Враца  за държавната болница настъпили значителни вредни последици, изразяващи се в  неполучените от НЗОК заплащания по клинични пъти. \r\n\r\n Ако бъде признат за виновен Михаил Зортев може да получи наказание „лишаване от свобода“ от три до десет години, както и „лишаване от право да заема определена държавна или обществена длъжност“. Наложена му е мярка за неотклонение \"парична гаранция\". \r\n\r\n Бившият изпълнителен директор на МБАЛ „Христо Ботев“  АД гр. Враца, Владислав И. е предаден на съд, затова че на 18.03.2009 г. в гр. Враца, в качеството си на длъжностно лице съзнателно сключил неизгодна сделка и от това произлязла значителна вреда в размер на  137060,71 лв. за управляваната от него болница, като сумата е в особено големи размери и случаят е особено тежък - престъпление по чл. 220, ал.2, вр. с ал.1 от НК. \r\n\r\n Престъпното поведение на Владислав И. било реализирано във връзка с отдаването под наем на недвижими имоти на МБАЛ „Христо Ботев“  АД гр. Враца. \r\n\r\n Владислав И. подписал договор за дългосрочен наем с частно здравно заведение, като му предоставил за ползване част от базата на държавната болница, при цени, значително по-ниски от нормативно определените. \r\n\r\n Настъпилата значителна вреда в размер на 137060,71 лв. съставлява разликата между минималната дължима наемна цена за квадратен метър съгласно Правилника за прилагане на закона за държавната собственост и цената по договора. \r\n\r\n Ако бъде признат за виновен Владислав И. може да получи наказание „лишаване от свобода“ от три до десет години, „лишаване от право да заема определена държавна или обществена длъжност“или ‚лишаване от право да упражнява определена професия или дейност“. \r\n\r\n Светозар Л. е предаден на съд затова че  в периода от 22.12.2014 г. до 25.03.2015 г. в гр. Враца в качеството си на длъжностно лице - изпълнителен директор на МБАЛ „Христо Ботев“ АД – Враца,  не положил достатъчно грижи за възложена му работа във връзка с ефективното разходване на бюджетните средства, и от това последвали значителни щети за повереното му имущество- в размер на 379 091, 10 лева, като престъплението е в особено големи размери, представляващо особено тежък случай – престъпление по чл. 219, ал.4, вр. ал.1 от НК. \r\n\r\n През 2014 г. Светозар Л, като изпълнителен директор на МБАЛ „Христо Ботев“ АД, уведомил министъра на здравеопазването, че за нуждите на болницата е необходимо спешно закупуване на нов компютърен томограф, като в писмото си посочил, че според постъпвали оферти необходимата сума възлизала на 784 000 лева . \r\n\r\n В действителност обаче той не бил извършвал пазарни проучвания и в болница не били постъпвали оферти за такава апаратура. \r\n\r\n След отпускане на сумата в пълен размер от страна на Министерството на здравеопазването, Светозар Л. открил процедура по обществена поръчка с предмет: „Доставка, монтаж, предварителни изпитвания на апаратурата и обучение на персонала на 1 бр. компютърен томограф“. В обявлението за обществената поръчка била посочена прогнозната стойност на поръчката – 784 000 лева без ДДС. \r\n\r\n В процедурата участвали двама кандидати, като разликата в предложените от тях цени варирала около 130 000 лв. \r\n\r\n След разглеждане на документите и съобразяване с критериите за избор на изпълнител, заложени в процедурата по обществената поръчка, за изпълнител на поръчката било избрано търговското дружество, предложило по високата цена. Тя била съвсем близко до максималната стойност от 784 000 лева. \r\n\r\n След сключване на договора, в процеса на изпълнението му, дружеството изпълнител по силата на друг договор възложило на фирмата  производител на \r\n\r\n компютърния томограф да извърши доставката, транспорта и застраховката му. \r\n\r\n Съгласно този договор цената на апаратурата, при закупуването й от производителя й, била в размер на 366 378,90 лева без ДДС. \r\n\r\n Разликата между стойността на компютърния томограф по договора за обществена поръчка и реалната му пазарна стойност била в размер на 379 091, 10 лева. \r\n\r\n По този начин, откривайки процедура по обществената поръчка без предварително събиране на информация или оферти за установяване на цените, без анализ на пазарните условия и възможности за закупуване на техниката при по-изгодни условия, Светозар Л. не положил дължимите грижи по отношение на повереното му имущество и като пряка и непосредствена последица от тази му престъпна самонадеяност, последвалите значителни щети за дружеството. \r\n\r\n Ако бъде признат за виновен Светозар Л. може да получи наказание „ лишаване от свобода“ в размер от три до десет години, както и ‚лишаване от право да упражнява определена професия или дейност“. \r\n\r\n Припомняме, че през юни 2011 г. Зортев подаде оставка, като посочи като мотив  \"лични причини\". \r\n\r\n   \r\n \n\t\t\t\t\t\t", "date": "2019.03.18", "title": "Прокуратурата прати на съд един бивш зам.-министър и двама директори на врачанската болница"}
{"url": "http://www.bnews.bg/article/258441-dashteryata_na_berbatov_pohiti_profila_mu_v_instagram", "text": "\n Димитър Бербатов остана без профил в социалната мрежа \"Инстаграм\" за няколко часа. Футболистът, който е доста активен в интернет пространството, беше неприятно изненадан от най-сладкия \"похитител\" на света - своята по-голяма дъщеря Деа. 9-годишната наследница на Бербо представи София на всичките над 411 хил. последователи на баща си, докато двамата се наслаждаваха на слънчевото време в центъра на столицата и чакаха мама Елена. \r\n\r\n Известният ѝ татко не посрещна инициативата ѝ с голяма радост. Особено след като тя му прибави така модерните кучешки ушички и муцунка. \r\n\r\n А може би това е поредната актьорска игра, в която баща и дъщеря Бербатови се включват с огромен ентусиазъм. \r\n\r\n Преди мача на тима на българския нападател и този на Луиш Фиго през 2017 г. Деа и Бербо изиграха забавна сцена, с която промотираха събитието. \r\n\r\n Рекордьорът по голове за националния отбор често показва на последователите си как се забавлява с 9-годишната Деа и 6-годишната Елиа. Двете пък нямат нищо против да бъдат звезди в публикациите на баща си. \r\n \n\t\t\t\t\t\t", "date": "2019.03.18", "title": "Дъщерята на Бербатов \"похити\" профила му в Инстаграм"}
{"url": "http://www.bnews.bg/article/258453-emiliya_razbiva_mazhki_sartsa_s_mikroskopichen_minizhup", "text": "\n В микроскопичен минижуп се вее Емилия и разбива мъжките сърца. Чалгаджийката показа убийствения тоалет по време на участие в клуб в Европейската столица на културата за 2019 г. през уикенда. Русата певица не изневерява на траурния черен цвят. \r\n\r\n Емилия излиза на сцената след полунощ, както е прието. Преди това не е сериозно, а и хората са трезви, салфетките започват да летят чак по малките часове. Мъжете в публиката се зарадваха на тоалета на любимката си. Роклята  е с дълги ръкави и съвсем няма деколте, но за сметка на това е със смущаваща дължина, писа „България Днес“. \r\n\r\n Стройните крака на изпълнителката изглеждат безкрайни, още повече че са повдигнати на висок ток. Бившата на Коко Динев редува балади и нежни парчета с по-живи ритми и мелодии, но човек тази музика може да я слуша и със запушени уши. \r\n \n\t\t\t\t\t\t", "date": "2019.03.18", "title": "Емилия разбива мъжки сърца с микроскопичен минижуп"}
{"url": "http://www.bnews.bg/article/258458-spetschasti_zatyagat_obracha_okolo_izvarshitelya_na_strelbata_v_utreht", "text": "\n Спецчасти на холандската полиция са обградили сграда, в която вероятно се укрива нападателят, който откри огън в трамвай в град Утрехт, уби един човек и рани още поне 7 души. Според местни медии извършителят е избягал с автомобил. Съобщава се, че става въпрос за червено „Рено Клио“От полицията по-рано потвърдиха, че той е успял да напусне мястото на инцидента. Не се изключва извършителите да са няколко лица.   \r\n\r\n Нивото на сигурност в град Утрехт и едноименната провинция е повишено до 5-а степен – най-високата в Холандия. Всички джамии в града са евакуирани. На училищата в района на инцидента е разпоредено да не се допускат деца да излизат навън.   \r\n\r\n Към 13:30 ч. българско време посолството ни в Хага не разполага с информация за пострадали български граждани при инцидента в град Утрехт, Холандия, при който неизвестен, засега, извършител откри стрелба в трамвай. \r\n\r\n Това съобщава МВнР на страницата си във Фейсбук. \r\n\r\n Посолството на България в Холандия следи развитието на ситуацията.  \r\n \n\t\t\t\t\t\t", "date": "2019.03.18", "title": "Спецчасти затягат обръча около извършителя на стрелбата в Утрехт!"}
{"url": "http://www.bnews.bg/article/258442-dimitar_marinov_yancho_takov_ni_vze_kashtata_ne_lili_ivanova", "text": "\n „Лили Иванова няма нищо общо с историята с дома ни. Къщата ни я взе Янчо Таков, тя после получи апартамента”. Това разкрива актьорът Димитър Маринов по повод тежката семейна драма, която го сполита преди години.  „Аз израснах с Лили Иванова. Тя идваше у нас. И няма нищо общо със случилото се с жилището ми на „Оборище” 33”, споделя още Димитър Маринов. \r\n„Лили дойде там, когато аз излязох от къщата. Общото го имат хората, които ни взеха жилището—семейството на Янчо Tаков. Тя дойде да живее при тях, а впоследствие получи апартамента”, спомня си Димитър Маринов, пише „България днес”. \r\nТой разкрива още, че певицата си купила буквално въздуха над къщата им, за да си построи там апартамент. Домът на семейството му е взет от семейството на Янчо Таков, което по-късно вдига нова сграда там, а апартаментът по-късно получава Лили Иванова. \r\n„През 1976 година дойде у нас и помоли майка ми да се подпише под финалните документи, доказващи, че певицата е новият собственик. Тя поиска разрешение от осиновителката ми, а по-късно ни покани на гости. С майка ми отидохме, беше много вълнуващо, носталгично”, казва още Маринов. \r\n\r\n За него примата си остава и досега кралица на естрадата. И й пожелава да изживее още 80 години след 80-годишния й юбилей и да продължава да твори. „Пожелавал й да намери онази, следващата Лили Иванова и да й предаде не само музиката, но и сърцето си. Тя го може”, споделя Димитър Маринов. \r\n \n\t\t\t\t\t\t", "date": "2019.03.18", "title": "Димитър Маринов: Янчо Таков ни взе къщата, не Лили Иванова "}
{"url": "http://www.bnews.bg/article/258434-razsledvat_ubiystvoto_na_53_godishna_zhena_v_harmanli", "text": "\n Разследват убийството на 53-годишна жена в Харманли, съобщиха от Областната дирекция на МВР в Хасково. \r\n\r\n Около 10.26 часа вчера на телефон 112 постъпил сигнал за открита мъртва жена в тревната площ на разграден празен парцел на улица \"Васил Левски\" в града. Трупът е бил открит от случаен минувач. \r\n\r\n Пристигналите на мястото служители на реда установили, че жертвата е 53-годишна местна жителка. \r\n\r\n Съдебният лекар е констатирал множество наранявания по главата. Трупът е откаран за аутопсия в \"Съдебна медицина\" - Хасково. \r\n\r\n Работата по случая продължава. \r\n \n\t\t\t\t\t\t", "date": "2019.03.18", "title": "Разследват убийството на 53-годишна жена в Харманли\r\n"}
{"url": "http://www.bnews.bg/article/258436-kontrabandata_na_lekarstva_belezhi_seriozen_rast", "text": "\n За по-малко от 7 месеца – от април до октомври 2018 г. в Европа са конфискувани лекарства на стойност над 165 млн.евро, съобщи пресслужбата на Европол. По данни на организацията за сътрудничество между полицейските служби на европейските страни благодарение на координираните действия на правоприлагащите, митническите и здавните власти на 16 държави за този период са били иззети над 13 млн.лекарствени дози в рамките на съвместната операция MISMED 2, насочена към незаконния трафик на лекарства. \r\n\r\n От Европол отчитат сериозен успех на операцията, която е била ръководена от Националната жандармерия на Франция и финландската митническа служба Tulli с активната подкрепа на Коалицията за престъпления на интелектуалната собственост на Европол (IPC3). Така в рамките на MISMED 2 са били осъществени 435 ареста и иззети вещи на стойност 168 млн. евро, в това число 13 млн. единици, равни на 1,8 тона лекарства. \r\n\r\n „Бяха прекъснати 24 организирани престъпни групи и възстановени активи на стойност 3,2 милиона долара“, информират от Европол. \r\n\r\n Оттам изразяват мнение ,че все повече държави в Европа осъзнават заплахата от незаконния трафик на лекарства и се включват в общите действия, насочени към преодоляване на проблема. Тази година 7 нови страни - Белгия, България, Кипър, Литва, Португалия, Сърбия и Украйна са се присъединил към първите 9 държави-членки на ЕС - Финландия, Франция, Гърция, Унгария, Ирландия, Италия, Румъния, Испания и Великобритания, които са поставили началото на общата борба с нелегалното разпространение на лекарства. \r\n\r\n Злоупотребата с лекарства е сериозен и нарастващ проблем, който трябва да бъде решен на европейско равнище, смятат от Европол. По мнението на експертите организираните престъпни групи все повече се обръщат към тази дейност, тъй като тя осигурява много високи печалби за извършителите при относително ниски рискове за разкриване и невисоки наказателни санкции. \r\n\r\n Тази година разследванията са показали, че трафикът обхваща не само опиоидни лекарства, но също така и фармацевтични продукти, използвани за лечение на други заболявания, като рак и сърдечно-съдови болести. Броят на фалшифицираните продукти, които са предмет на трафик, също се увеличава, сочат данните на Европол. \r\n\r\n --  \r\n \n\t\t\t\t\t\t", "date": "2019.03.18", "title": "Контрабандата на лекарства бележи сериозен ръст!\r\n\r\n"}
{"url": "http://www.bnews.bg/article/258439-ministerstvo_na_zdraveopazvaneto_ili_ministerstvo_na_ubiystvata_kakvo_sochat_sadebnite_dela", "text": "\n Министерство на здравеопазването ли имаме или министерство на убийствата? Ето какво остъди състав на Административн съд София град осъди министерството на здравеопазването да заплати обезщетение по частично предявен иск за обезщетение за причинени вреди в размер на 30 000 лева от общо 100 000 лева в едно със законната лихва за последните 5 години. \r\n\r\n Делото е образувано по жалба на наследниците на починал пациент с онкологично заболяване. \r\n\r\n След изчерпване на конвенционалните методи на лечение, пациентът е можел да се възползва от методите на състрадателно лечение, което позволява прилагането на лекарства, които не са разрешени за употреба и са в период на изпитване. Тези възможности са регламентирани в Регламент 726/2004г. на Европейския парламент и на Съвета, но същите не са имплементирани в Българското законодателство. В конкретния случай на пациентът е можело да се приложи лечение с „ваксина на Коули”, но липсата на нормативно определен ред не позволявало това да стане, а аналогичното лечение в Германия или Италия било извънредно скъпо. \r\nЛипсата на имплементация на Регламент 726/2004г. на Европейския парламент и на Съвета е послужило като основание за Комисията за защита от дискриминация да осъди МЗ и да препоръча приемането на регламента.  \r\nОсъществената дискриминация по признак „увреждане“, според КЗД, чието становище е възприето и от ВАС, се изразява в това, че в съществуващата нормативна уредба липсва специфична регламентация относно възможностите за прилагане на нерегистриран лекарствен продукт спрямо група пациенти със специфични увреждания като „...без правно значение е доколко конкретният продукт, станал повод за образуване на административното производство, е в процедура по клинично изпитване или не.“ Нарушението е именно липсата на правна регламентация относно възможностите въобще да се предписва нерегистриран в нито една държава лекарствен продукт, обект на клинично изследване, а не ограничаването на достъпа до лечение с конкретен продукт на конкретни пациенти. Съдията постановил решението е  Диляна Николова. \r\n \n\t\t\t\t\t\t", "date": "2019.03.18", "title": "Министерство на здравеопазването или министерство на убийствата? Какво сочат съдебните дела?"}
{"url": "http://www.bnews.bg/article/258435-gergana_stoyanova_podpuhna_ot_filari_i_botoks", "text": "\n Aктрисата Гергана Стоянова, познатата от телевизионните реклами на прах за пране, се е подложила на разкрасителни процедури заради новата си роля на психоложката Поли Грънчарова в сериала „Откраднат живот” по Нова телевизия. \r\n\r\n \r\nВместо да се подмлади, 47-годишната актриса изглежда като нажилена от зла оса в лицето. От пръв поглед се вижда, че някогашната красавица е прекалила с инжекциите за изглаждане на бръчки. В момента тя е доста подпухнала и подута, а устните й са огромни – като на силиконова секс кукла.  \r\nВ новия сезон на сериала Гергана има ролята на лекарка, която е женена за 10 години по-млад от нея мъж. Съпругът й има любовна афера с омъжената героиня на Ралица Паскалева – д-р Галя Стилянова, а самата Гергана завръзва връзка с нейният екранен съпруг - доц. Захариев. \r\n \n\t\t\t\t\t\t", "date": "2019.03.18", "title": "Гергана Стоянова подпухна от филъри и ботокс"}
{"url": "http://www.bnews.bg/article/258438-mis_silikon_viktoriya_petrova_shashna_fenovete_si_s_nova_viziya_snimki", "text": "\n Освен с ново гадже Мис Силикон Виктория Петрова се похвали и с нов нос. \r\n\r\n Красавицата публикува няколко снимки в Инстаграм, на които е със съвсем нова  визия. Тя се е тагнала от Истанбул, което засили подозренията на последователите, че именно в турската столица Вики е коригирала носа си, който вече е чип и по-малък. А и фотосите говорят достатъчно красноречиво за тоталната промяна   \r\n\r\n На разкрасителната процедура миската се е подложила дни, след като се завърна от романтична почивка в Занзибар, подарък от новото й гадже, пише HotArena. \r\n\r\n Виктория продължава да крие кой е мистериозния мъж до нея в последната година, но за първи път показа обща снимка, макара, че на нея се вижда само ръката му. \r\n\r\n Вероятно мистериозният мъж е спонсорирал и операцията на обонятелния орган на силиконката, гадаят почитателите й в социалните мрежи. Вижте снимките \r\n \n\t\t\t\t\t\t", "date": "2019.03.18", "title": "Мис Силикон Виктория Петрова шашна феновете си с нова визия (Снимки)"}
{"url": "http://www.bnews.bg/article/258444-okonchatelno_vas_osadi_ministerstvoto_na_zdraveopazvaneto_da_zaplati_95000_lv_na_patsient", "text": "\n Състав на Върховния админситративен съд постанови решение, с което осъжда министерството на здравеопаването да заплати 95 000 лева обезщетение на пациент за нанесените му неимуществени щети в резултат на заповед от 2013 г. на заместник-министъра на здравеопазването, отменена като незаконосъобразна, с влязло в сила съдебно решение. Пред решаващия съд пациентът е предявил иск, с правно основание чл. 1, ал. 1 ЗОДОВ, срещу Министерство на здравеопазването. \r\n\r\n За да постанови този резултат е приел за безспорно установено, че пациентът страда от болест на Ходжкин от есента на 2011 г. Стадият и формата на болестта и установената рефрактерност на стандартно лечение дават шанс единствено, ако се проведе имунотерапия с Брентуксимап. Поради това, че лечението не се прилага в България, пациентът е поискал със заявление до МЗ да бъде финансирано лечението му в Германия или Италия. По заявлението е постановен отказ със Заповед на заместник-министъра на здравеопазването, който отказ в последствие е обявен от съда за незаконен.  \r\n\r\n Около половин година след подаване на заявлението до КЛЧ пациентът чака отговор и непрекъснато се е надява да получи разрешение за лечение в чужбина. Докато чака му прилагали все по-високи дози химиотерапия и въпреки, че е преминал през всички предлагани форми на лечение у нас, в това число лъчетерапия и трансплантация, е бил отчетен рецидив. От края на 2014 г. пациентът започва имунотерапия в Италия за своя сметка, но тази терапия била твърде закъсняла, според мнението на лекуващите я италиански лекари. \r\n\r\n В мотивите на съда се казва, че: \r\n\r\n В чл. 28 от Конституцията на страната е закрепено основно човешко право – ПРАВОТО НА ЖИВОТ, а доброто здраве е основна предпоставка на живота. Затова държавата закриля здравето на гражданите ( чл. 52, ал. 3 КРБ) и финансира от държавния бюджет тяхното здравеопазване (чл. 52, ал. 2 от Конституцията). Съгласно текста на чл. 29, ал. 1 от Конституцията на РБ никой не може да бъде подлаган на мъчение, на жестоко, безчовечно или унижаващо отношение. Всяко решение на КЛЧ трябва да бъде съобразен с тези основни конституционни права на българските граждани, което в случая тя не е направила. \r\n\r\n Не се нуждае от доказване ситуация, в която животът на гражданите е реално застрашен от онкологичното заболяване и неимуществените вреди, понесени от същите, в хипотеза когато те сами не могат да осигурят лечението си. Касае се за нарушаване на основното право на живот по чл. 2 ЕКПЧОС и чл. 28 от Конституцията на РБ, застрашено от незаконосъобразно бездействие на дължащите активно поведение органи и институции, натоварени от закона да осигуряват адекватно и своевременно лечение.  \r\n\r\n Съдът постановил решението е в състав: Галина Христова – председател, Таня Куцарова и Пламен Петрунов – членове. Решението е окончателно и не подлежи на обжалване. \r\n \n\t\t\t\t\t\t", "date": "2019.03.18", "title": "ОКОНЧАТЕЛНО! ВАС осъди Mинистерството на здравеопазването да заплати 95000 лв. на пациент!"}
{"url": "http://www.bnews.bg/article/258431-cholata_i_milyankova_razdeliha_detsata", "text": "\n Четирите си деца поравно са разделили манекенката Ирена Милянкова и бившият й съпруг Росен Чолов. \r\nГолемият син Уилям Чолов и дъщерята Мери Роуз живеят в София при баща си. Другите им две деца живеят заедно с новото семейство на Милянкова. Мелани е ученичка в столично училище, а Уилям се е посветил на тренировките по бокс, като дори вече има спечелени титли. Затова и децата не последваха Милянкова в Солун, където живее с втория си съпруг Николай Чолаков. Нещо повече, въпреки криминалното си минало Чолов е поставил ултиматум на Милянкова, че децата остават при него. Приятелки на Милянкова издават, че тя искала да избегне съдебни битки за родителски права, за да не станат публично достояние. Затова се съгласила на този етап да разделят децата. Милянкова подкрепя спортните успехи на сина си Уилям, затова и го оставя на грижите на баща му. \r\n\"Ако някой ми беше казал, че синът ми Били Чолов ще се изкачи толкова скоростно на върха и ще стане златен медалист на републиканското по бокс, щях да му отговоря: \"Знам, той е борец, откакто се е родил\", сподели преди време бившата манекенка. Самият Били, както го наричат близките му, е мотивиран за големи победи, пише \"България Днес\". \r\n\"Един боксьор, за да бъде добър, трябва да бъде на първо място дисциплиниран. Да бъде постоянен в тренировките и да се лишава от много неща, защото моите връстници, да кажем, докато аз свалям килограми, те си ядат. Не ходя на купони, дисциплиниран съм. Казват ми, че съм луд. Но аз им казвам, че един ден, като съм на върха, ще видят защо съм го правил\", споделя Уилям Чолов. Въпреки напрежението Ирена поддържала нормални отношения с бившия си съпруг в името на наследниците. Милянкова и Чолата се разделиха през 2014 година още докато той бе в следствения арест по обвинение за сводничество. На Ирена й се наложи да се грижи сама за четирите деца. Тя започна работа първо като продавачка в бутик, а после и като консултант недвижими имоти. След като срещна втория си съпруг Никола Чолаков и роди още две деца, семейството се премести в Гърция. Междувременно голямата й дъщеря Мелани Роуз тръгна по стъпките на майка си и също се насочи към модния бранш. \r\nКрасавицата е все още непълнолетна, но вече има няколко професионални фотосесии. Затова и остана да живее при баща си, въпреки че момичето не спира да показва в социалните мрежи, че страда за майка си, с която не дели един покрив. Съвсем наскоро бившият съпруг на актрисата от \"Под прикритие\" получи условна 3-годишна присъда. Росен Чолов-Чолата бе подсъдим заедно с модела Полина Иванова. Двамата са признати за това, че са набирали заедно привлекателни момичета с цел проституция. Чолов е обвинен, че е тарторът на бандата, търсела компаньонки сред модели. \r\n  \r\n \n\t\t\t\t\t\t", "date": "2019.03.18", "title": "Чолата и Милянкова разделиха децата "}
{"url": "http://www.bnews.bg/article/258437-kpkonpi_otne_nad_polovin_milion_ot_aktrisa_i_biznesmen", "text": "\n С влязло в сила решение на Софийският апелативен съд (САС) по иск на Комисията за противодействие на корупцията и за отнемане на незаконно придобитото имущество (КПКОНПИ) от бизнесмена Р.Ч. и актрисата И.М. се отнема имущество на обща стойност 547 507 лв. \r\n\r\n Бизнесменът е осъден да заплати на КПКОНПИ 16 660 лв юрисконсултско възнаграждение и 984 лв. разходи за експертизи. \r\n\r\n През 2013 г. той е бил привлечен като обвиняем за това, че в периода 2003-2013 г. е ръководил организирана престъпна група за трафик на хора с цел проституция. \r\n\r\n С решението на САС се отнема левовата равностойност на дружествени дялове и суми по сметки в различни банки, както и паричната равностойност на двуетажна сграда с двор в София. Имотът не подлежи на отнемане, тъй като е купен с банков заем. Изчисленията на инспекторите на КПКОНПИ, които са потвърдени от съда обаче показват, че през целия проверяван 10-годишен период двамата не са имали достатъчно законни доходи, за да покриват разходите си, включително и вноските по ипотечния кредит. \r\n \n\t\t\t\t\t\t", "date": "2019.03.18", "title": "КПКОНПИ отне над половин милион от актриса и бизнесмен\r\n"}
{"url": "http://www.bnews.bg/article/258449-tova_e_izdirvanoto_v_burgas_dete_politsiyata_tarsi_sadeystvie", "text": "\n \r\nОфициално съобщение за   пусна ОДМВР – Бургас. \r\n\r\n Съобщава се, че се издирва Юлиян Иванов Митков /Онур/ на две години и половина от с. Равнец, който е забелязан за последно около 18.30 ч. на 17.03.т.г. в района на лозов масив около селото. Детето е било в района заедно със свои близки за отбелязване на рожден ден, чието отпразнуване се е \r\nосъществило в стопански двор, разположен в края на село Равнец. \r\nПо време на изчезването детето е било облечено с бяла или светла връхна дреха с дълъг ръкав. Същото има лек дефект при придвижване, изразяващ се във влачене на едното краче. \r\nОДМВР – Бургас призовава гражданите, разполагащи с някаква информация относно местонахождението на Юлиян Иванов Митков да сигнализират незабавно на тел. 112 или в най-близкото поделение на МВР. \r\n\r\n Сутринта по Нова тв. майката, която има общо 14 деца, изрази притеснения, че наоколо в гората има чакали и се притеснява, те да не са нападнали малчугана. \r\n  \r\n \n\t\t\t\t\t\t", "date": "2019.03.18", "title": "Това е издирваното в Бургас дете, полицията търси съдействие"}
{"url": "http://www.bnews.bg/article/258443-gartsiya_opovesti_marshruta_ot_razhodkata_na_terorista_tarant", "text": "\n Полицията в Гърция разпространи подробности относно престоя на терориста Брентън Тарант в страната, информира БГНЕС. \r\n\r\n Нападателят, който уби 50 души и рани още толкова в град Крайстчърч, Нова Зеландия, е преминавал през южната ни съседка два пъти. \r\n\r\n През 2016 година Тарант е пристигнал в Гърция с полет от Истанбул.  Той бил няколко дни на остров Крит, в местността Хералклион. \r\n\r\n След това терористът отишъл на остров Санторини. \r\n\r\n Гръцкото МВР уточнява, че Тарант е минал транзитно през страната 2 пъти - - на 29 ноември и на 10 декември 2016 година. \r\n\r\n Компетентните органи в страната към момента проверяват всички телефонни разговори на терориста по време на престоя му там. Проверява се и какви покупки е направил нападателят от Нова Зеландия. \r\n\r\n Припомняме, родните служби за сигурност разпространиха данни, че Тарант си е направил разходка на Балканите. Той със сигурност е бил в България, Турция, Хърватия и Унгария. \r\n\r\n До момента няколко държави от региона официално потвърдиха, че 28-годишният Брентън Тарант е посетил техните страни - България, Турция, Хърватия, Сърбия, Черна гора, Босна и Херцеговина. Бил и в Унгария. \r\n\r\n Предполага се, че той е бил в страната ни като турист - посещавал е исторически обекти, свързани с антиосманското движение у нас. \r\n\r\n   \r\n \n\t\t\t\t\t\t", "date": "2019.03.18", "title": "Гърция оповести маршрута от разходката на терориста Тарант"}
{"url": "http://www.bnews.bg/article/258432-problemi_v_braka_na_dzhastin_biybar_i_heyli_bolduin", "text": "\n Всяка двойка от време на време се кара зад затворените врати на дома си. Но Джъстин Бийбър и Хейли Болдуин избраха да изгладят различията си на открито и публично място – в парка, пише в. „Дейли мейл“. Канадският певец и съпругата му бяха забелязани да спорят докато отмарят в Лагуна Бийч, Калифорния. \r\n\r\n Гледката на новобрачните, които си разменят остри реплики засили слуховете, че двойката има брачни проблеми. Миналия месец Хейли и Джъстин бяха забелязани да посещават брачни консултации в Ню Йорк, съобщава БГНЕС. \r\n\r\n 22-годишният модел Хейли се омъжи на скромна гражданска церемония за Джъстин миналия септември в Манхатън. Плановете на двамата млади за църковна сватба с приятели и семейство обаче бяха отложени, след като стана ясно, че певецът страда от дълбока депресия. \r\n \n\t\t\t\t\t\t", "date": "2019.03.18", "title": "Проблеми в брака на Джъстин Бийбър и Хейли Болдуин"}
{"url": "http://www.bnews.bg/article/258433-v_burgasko_e_strashno_tsyala_nosht_tarsyat_pod_darvo_i_kamak_izgubeno_2_godishno_dete", "text": "\n 2-годишно дете е изчезнало в село Равнец, област Бургас. Това заяви за news.bg говорителят на Областната дирекция на МВР в Бургас Цветелина Рандева. \r\n\r\n В издирването на детето участвали екипи от много МВР структури - полиция, жандармерия, гранична полиция. В издирването се включили и местни жители. До момента обаче от детето няма следа. \r\n\r\n Сигналът е подаден в МВР малко след 20 часа вчера, 17 март. \r\n\r\n Цяла нощ детето е било търсено с термокамери. \r\n\r\n \"Видели са го на около 300 метра над селото около 18 часа. Претърсили сме широк район около мястото, но без успех. Вечерта използваха и термокамери, но и това не помогна\", посочи кметът на селото Христо Колев, цитиран от \"Дарик. \r\n \n\t\t\t\t\t\t", "date": "2019.03.18", "title": "В БУРГАСКО Е СТРАШНО! Цяла нощ търсят под дърво и камък изгубено 2-годишно дете! "}
{"url": "http://www.bnews.bg/article/258427-v_strashni_maki_umrya_krasavitsa_svidetelka_po_delata_za_seks_orgiite_na_berluskoni", "text": "\n Прокуратурата в Италия започва разследване за смъртта на мароканската моделка, която свидетелства по делата, свързани с прословутите „бунга-бунга партита“ на бившия премиер Силвио Берлускони. 34-годишната Имани Фадил почина на 1 март в болница в Милано, където се лекува от 29 януари насам.   \r\n\r\n Фадил имала „симптоми на отравяне“, обяви прокурорът на Милано Франческо Греко, цитиран от италианската агенция АНСА.   \r\n\r\n През 2012 година Фадил каза на репортери, че се страхува за живота си, след като разказала на разследващи скандалния случай на Берлускони, че са ѝ предлагани пари, за да мълчи за това какво се е случвало по време на оргиите. През 2015 година Берлускони беше оправдан от върховния съд на Италия по обвинения, че е плащал за секс на непълнолетно момиче – известното дело „Руби“.   \r\n\r\n Фадил присъствала на най-малко 8 бурни вечеринки във вилата на Берлускони, където била и мароканската танцьорка Карим ал Махруг, известна с прозвището си Руби. Тогава танцьорката била на 17 години. Фадил разкрива, че на едно от партитата тя била облечена като монахиня и правила стриптийз, а Берлускони ѝ платил 2000 евро.   Прокурор Греко заяви, че болницата, в която е била настанена Фадил, не е докладвала за симптомите на отравяне докато е траело лечението. Прокурорите били уведомени за смъртта ѝ едва след като адвокатът ѝ съобщил за това.   \r\n\r\n От болницата пък заявиха, че са предали резултатите от токсикологичните изследвания, когато те били готови – на 6 март. Неназован служител е посочил, че тестовете показали „смес от радиоактивни субстанции“. Предполага се, че тя може да е била сложена в храната ѝ. Отравянето довело до постепенен отказ на вътрешните органи. Моделката починала в мъчителна агония. \r\n  \r\n \n\t\t\t\t\t\t", "date": "2019.03.18", "title": "В страшни мъки умря красавица, свидетелка по делата за секс оргиите на Берлускони\r\n\r\n"}
{"url": "http://www.bnews.bg/article/258425-sasho_tomov_izvesten_kato_apasho_vdigna_maya_manolova_za_kmet_na_sofiya", "text": "\n Слухът, който от месеци обикаля партийните централи, най-сетне се потвърди - Мая Манолова влиза в битката за кмет на София на предстоящите местни избори, пише lupa.bg. \r\n\r\n „Наесен София ще има нов кмет”. Това заяви пред Втората национална конференция на движение „ЗАЕДНО” проф. Александър Томов, председател на движението. \r\n\r\n В подкрепа на това твърдение бе издигната кандидатурата на Мая Манолова за кмет на столицата. В мотивите за номинацията бяха изтъкнати сериозните професионални качества, постиженията и усилията, които Манолова полага като национален омбудсман в защита на интересите на гражданите. \r\n\r\n На конференцията движението се обяви за предсрочни парламентарни избори и обяви своята листа за евроизборите, съставена изцяло от изтъкнати учени и професори с доказан международен авторитет. \r\n\r\n „ЗАЕДНО” обяви и програмата си „За по-силна България в обновена ЕВропа”, в която движението обяви, че влиза в битка с корупцията и политическото статукво. УСкореното развитие на страната е в основата на тази концепция, която предвижда достигане на 6% годишен икономически растеж, който да бъде постигнат чрез 38 големи индустриалнипроекта. \r\n\r\n В името на тази цел от „ЗАЕДНО” призоваха към помирение за миналото и единение за бъдещето. \r\n \n\t\t\t\t\t\t", "date": "2019.03.18", "title": "Сашо Томов, известен като Апашо, вдигна Мая Манолова за кмет на София"}
{"url": "http://www.bnews.bg/article/258430-kali_bivshiyat_me_narichashe_merkantilna_k_rva", "text": "\n Бившият мъж на Кали Влади, я обиждал на к*рва, ожали се певицата. \r\n\r\n Пайнерката разкри, че е била подложена на психически тормоз и непрестанни обиди от негова страна, а преди шест месеца й писнало да го търпи и му била шута. Тя е категорична, че Влади никога не я е наранявал  физически, но фактът, че й няма доверие и обидите от негова страна буквално я смазвали. „Той така и не можа да приеме моето свободно поведение и често ме наричаше к*рва, даже още преди да се роди синът ни. Много търпях. С бащата на Георги се разделих заради едно хващане за врата в спор, с Антон се разделих заради обръщението „ма“, а в тази връзка с Влади 6 години търпях много, сподели в предаването „Папараци“ по Би Ти Ви звездата. \r\n\r\n \r\nТой че сто й казвал, че е меркантилна, но през всички тези години Кали сама е плащала разходите и кредитите си. „Ако бях меркантилна, дали щях да оставя човек с такова положение в обществото като Тони Краус, за да бъда с туроператор“, обърна се с риторичен въпрос към водещата Кали. Тя твърди, че е намерла сили да прости на Влади, но се чувства смазана, защото третият й опит да създаде семейство завърши с раздяла.   \r\n \n\t\t\t\t\t\t", "date": "2019.03.18", "title": "Кали: Бившият ме наричаше меркантилна к*рва"}
{"url": "http://www.bnews.bg/article/258421-nikolay_radulov_za_politsaite_koito_se_napraskaha_sas_sprey_mnogo_smeshna_situatsiya_video", "text": "\n Ситуацията наистина е смешна. Според мен нямаше никакви основания да се използва този спрей, защото нямаше масови безредици. Законът ясно е разпоредил кога може да се използват сълзотворен газ и такива спрейове. В случая нямаше никаква нужда от това използване на спрей. \r\n\r\n Това каза в сутрешния блок на БТВ бившият главен секретар на МВР и експерт по сигурността проф. Николай Радулов, който коментира странната ситуация от събота, при която полицаи пръскаха със спрей протестиращи, но вятърът отвя спрея към тях и органите на реда пострадаха. \"Полицаите, които охраняваха този протест, явно не са подготвени. Някой явно им е разпоредил да пръскат с този спрей. Интересно е кой е дал тази заповед. Според мен това може да е подготовка на властта спрямо всички, които ще се опитват да протестират. Употребата на такива вещества трябва да бъде много премерена. Трябва да се вземе под внимание времето - вали ли дъжд, духа ли вятър. Аз не видях полицаите да носят маски, противогази. Това използване на този спрей е много глупаво и некомпетентно. На всички е ясно, че тези полицаи не са обучени за борба с масовите безредици\", категоричен бе Радулов. \r\n\r\n \r\n\r\n   \r\n \n\t\t\t\t\t\t", "date": "2019.03.18", "title": "Николай Радулов за полицаите, които се напръскаха със спрей: Много смешна ситуация (ВИДЕО)"}
{"url": "http://www.bnews.bg/article/258422-hilyadi_balgari_otpadat_ot_sistemata_na_telk_ostavat_bez_invalidna_pensiya", "text": "\n Хиляди българи отпадат от системата на ТЕЛК, заради новите правила за издаване на решенията за инвалидност. Те са в сила от август миналата година и много хора, получаващи досега пенсия, вече няма да могат да я вземат, заради новата методика на изчисление на процента нетрудоспособност. Така хора, които са здрави пред ТЕЛК, реално остават „зад борда” – и в социален и в икономически план, разказва Нова телевизия. \r\n\r\n Един такъв случай е Галю Иванов е на 55 години. Преди 3 години получава първия си инфаркт, малко след като е съкратен от кораборемонтния завод във Варна. Така той стига до първия си ТЕЛК. През 2011 г. обаче, инфарктът го покосява отново и се налага да се направи стент. 13 години Галю е с инвалидна пенсия. \r\n\r\n „Тогава беше 80% инвалид за една година, след това процентите станаха 50. Въпреки това – при 50% получава пенсия\", каза пред Нова телевизия съпругата му Невяна Иванова. От ден обаче, вече няма право на нея, тъй като заболяването му - стенокардия - е предвидено като 40% нетрудоспособност в новата наредба за ТЕЛК. \r\n\r\n Преди 3 години, когато е минавал за последно ТЕЛК – в решението е записано 51% нетрудоспособност, отбелязани са и 10% нетрудоспособност заради развит диабет. \r\n\r\n От ТЕЛК казват, че според новата наредба, ако не присъстват поне 50 % по една от всичките 2-3 болести, оставаш без пенсия. От август разликата била, че се гледат систуалната и диастулната функция от ехографията. „Когато има диастулна дисфункция е 40%, което е нищо и няма пенсия вече, а когато и систулна – тогава може да бъде и 50, може и повече в зависимост от застоя и от сърдечната недостатъчност”, каза д-р Анелия Колева, председател на ТЕЛК. \r\n\r\n Съпругата му споделя, че така се оказва, че той е без пенсия, макар че заболяванията нито са намалели, а са се увеличили, след установяването на захарен диабет. Лекарствата трябвало да продължава да си ги пие доживот. „Промяна той да е по-добре няма. Промяна има само, че го лишават от пенсията, поне е спокоен, че каквото и да се случи – лекарства има. Всъщност сега трябва сам да си плаща здравните осигуровки, защото те спират след като няма тоя ТЕЛК”, допълни Невяна. \r\n\r\n Галю е притеснен, че при липсата на работа, няма да разполага с финанси да си закупи лекарства. Решението е той да се яви пред Националната експертна лекарска комисия, където да докаже, че заради заболяванията нетрудоспособността му е над 50% \r\n \n\t\t\t\t\t\t", "date": "2019.03.18", "title": "Хиляди българи отпадат от системата на ТЕЛК - остават без инвалидна пенсия"}
{"url": "http://www.bnews.bg/article/258426-badzhanatsi_dimitar_marinov_spal_s_zhenata_na_blatechki_pikantni_podrobnosti", "text": "\n Асен Блатечки и най-популярният в момента български актьор, пробил в Холивуд, Димитър Маринов, са делили една и съща жена, научи „Уикенд” от състуденти на двамата във ВИТИЗ. Става дума за настоящата съпруга на Блатечки – Катерина Горанова, която е актриса, режисьор и също е възпитаник на родната кино и театрална академия.  \r\n\r\n \r\nМаринов, който участва в спечелилия тази година „Оскар” за най-добър филм „Зелената книга”, всъщност е изпреварил Блатечки, тъй като пръв свалил пет години по-малката от него красавица докато учели във ВИТИЗ.  „Митьо от София”, както сам се представя докосналият се до холивудската слава артист, постъпва във ВИТИЗ през 1982 г. заедно с Чочо Попйорданов и Христо Шопов. За Академията го подготвя лично голямата Невена Коканова. Бъдещата холивудска звезда след множество перипетии обаче постъпва едва в края на 80-те, тъй като веднага след като първоначално е приет трябва да отиде в казармата. Вместо да служи на родината обаче попада в затвора, тъй като решил да бяга на Запад, но е заловен на границата с Югославия. В героичната биография на партньора на Виго Мортенсен и Махершала Али присъства и побой от агентите на Държавна сигурност.  \r\nСлед като излиза от килията и преди да емигрира в Америка Митьо от София се впуска в секс авантюри с по-млади свои колежки от ВИТИЗ и от филмовите и театралните среди. Една от тях е бъдещата съпруга на Блатечки – Катерина Горанова. Техни колеги издават, че Димитър доста упорито ухажвал Катето преди двамата да станат гаджета. Нашите източници споделиха, че Маринов говорел с голямо възхищение за потомствената столичанка от известна аристократска фамилия и непрекъснато й носел по една роза, докато най-накрая тя вече не устояла на упорството му. А самият Митко, за когото обаче се твърди, че след спечелването на Оскара умело изгражда около себе си мита за човека, постигнал американската мечта, още преди години се хвалел пред познати, че свалил Катето с чаровната си усмивка и с невероятното си чувство за хумор. \r\nАмериканската мечта обаче се оказва по-силна от любовта към Катерина Горанова, защото в началото на 90-те Митко бяга в САЩ след презокеанско турне. Той е там с музикален спектакъл заедно с джаз певица Йълдъз Ибрахимова и с колегата си Андрей Баташов. Вместо да се върне с тях в родината си обаче, Маринов решава да остане там и зарязва красивата и талантлива Катя. А след няколко години тя среща любовта в лицето на Асен Блатечки, който обаче не се оказа особено верен съпруг.  \r\n \n\t\t\t\t\t\t", "date": "2019.03.18", "title": "Баджанаци: Димитър Маринов спал с жената на Блатечки (Пикантни подробности)"}
{"url": "http://www.bnews.bg/article/258429-tragediyata_e_golyama_bashtata_na_kobaka_proplaka_az_otkrih_trupovete_im_gledkata_beshe_strashna", "text": "\n Рапърът Костадин Кобаков – Кобака, и 34-годишната му любовница издъхнаха от задушаване по време на любовни ласки в гараж в Пловдив. Както БЛИЦ писа двамата били в мерцедеса с пазарджишка регистрация на 40-годишния мъж, известен с песните си с Мишо Шамара и Ванко 1. \r\n\r\n Труповете на Кобака и новата му приятелка, която била женена с две деца, били открити около 7 часа сутринта на 17 март от баща му. Предполага се обаче, че са починали два дни по-рано – в петък вечерта, защото оттогава близките им нямали връзка нито с единия, нито с другия, пише „Телеграф“. На 15 март вечерта 34-годишната дама на Кобаков била на работа в дискотека в Пловдив. След като смяната ѝ приключила, се обадила на Костадин да се видят. Той имал възможност да я заведе на хотел, защото в джоба си имал 4700 лева. Вместо това предпочел да ѝ се похвали с новото си жилище в една от луксозните току-що построени кооперации на ул. „Рая“ в кв. „Смирненски“. \r\n\r\n „Аз открих труповете им, защото синът ми не си вдигаше телефона от петък вечерта. Звънях му и тази нощ (бел. Ред – на 17 март) в 4 часа сутринта, но после в 7 часа телефонът му вече беше с паднала батерия. Гледката беше страшна. На никой родител не пожелавам да погребва детето си, не знам как ще кажа на майка му, че е починал“, плачеше бащата Асен пред злополучния гараж. Той предполага, че синът му е искал да се похвали на новата си приятелка с новозакупеното жилище. \r\n\r\n Костадин и дамата му се отдали на ласки в колата в гаража. Явно им е станало студено и по някое време той е запалил двигателя, което решение се оказало фатално. \r\n\r\n Едно от най-известните парчета, в които Кобака рапира, е „Ти искаш да бъдеш с мен“, а друга популярна негова песен, пак заедно с Ангел, е „Не всичко е пари“. Първият му албум :Моят бизнес“ е продуциран от рап бандата на Мишо Шамара „Гумени глави“ и е издаден през 1999 г., а вторият му албум е „Стил хит“. Кобака става по онези години член на групата, участвал в техните парчета и клипове. След това я напуска и започва самостоятелна кариера. Има запаси с Мишо Шамара, Ангел, Трой, д-р Пит и други рапъри, След като приключва с музикалната си кариера, по думите на баща му Асен, Костадин се включил в семейния бизнес с игрални зали. „Беше крупие при мен, Работеше много, но и ние много му угаждахме“, призна родителят. Кобака се оказа и внук на бившия депутат на БСП от Пазарджик Костадин Кобаков. Преди да отиде в Народното събрание, дядото е бил председател на червените в града. Бил е депутат мандат 2005-2009. \r\n  \r\n \n\t\t\t\t\t\t", "date": "2019.03.18", "title": "ТРАГЕДИЯТА Е ГОЛЯМА! Бащата на Кобака проплака: Аз открих труповете им! Гледката беше страшна... \r\n\r\n"}
{"url": "http://www.bnews.bg/article/258424-izvanredno_zatvoriha_metrostantsiya_zapaden_park_politsiyata_blokira_rayona", "text": "\n Временно метростанция \"Западен парк\" е затворена за достъп на граждани. Това съобщиха от пресцентъра на Столична община.  \r\n\r\n Причината е забравен багаж. Районът е блокиран.  \r\n \n\t\t\t\t\t\t", "date": "2019.03.18", "title": "ИЗВЪНРЕДНО! Затвориха метростанция \"Западен парк\"! Полицията блокира района!"}
{"url": "http://www.bnews.bg/article/258420-proletta_podrani_slanchevo_i_toplo_vreme_i_dnes", "text": "\n Времето ще е слънчево, с временни увеличения на облачността в следобедните часове над Западна България, а в сутрешните часове в източните райони ще има условия видимостта да е намалена. \r\n\r\n През деня ще се появи слаб, в Източна България до умерен южен вятър, с който температурите още малко ще се повишат и максималните ще са предимно между 20 и 25 градуса, по-ниски ще са по Черноморието. \r\n\r\n Над планините ще е слънчево, с временни увеличения на облачността над масивите в Западна България. \r\n\r\n Ще остане топло, с максимална температура на височина 1200 метра около 14 градуса, на 2000 метра - около 8 градуса.  \r\n \n\t\t\t\t\t\t", "date": "2019.03.18", "title": "ПРОЛЕТТА ПОДРАНИ! Слънчево и топло време и днес! "}
{"url": "http://www.bnews.bg/article/258423-streletsat_ot_kraystcharch_otkazva_advokati_shte_se_zashtitava_sam_v_sada", "text": "\n Брентън Тарант, 28-годишният австралиец, обвинен в убийството на 50 души при масова стрелба в две джамии в Нова Зеландия, планира да се защитава сам в съда, предаде ДПА. \r\n\r\n Адвокатът, който представляваше Тарант на съдебното заседание в събота, каза пред в. \"Ню Зийланд хералд\", че вече не е защитник на австралиеца.  \r\n\r\n Ричард Питърс заяви пред вестника, че Тарант е казал, че планира да се представлява сам. По думите му предполагаемият стрелец не изглежда да е умствено нестабилен. Тарант ще се яви във върховния съд на 5 април. \r\n\r\n Това поражда опасения, че Тарант ще използва делото като трибуна за изразяване на своите възгледи за превъзходство на бялата раса. Подобно нещо направи норвежкият терорист с крайнодесни убеждения Андерш Брайвик, убил 77 души през 2011 г. \r\n\r\n Собственикът на оръжейния магазин \"Гън сити\" в Крайстчърч каза, предполагаемият стрелец е купил четири оръжия и боеприпаси през интернет, предаде Ройтерс. \r\n\r\n Дейвид Типъл добави, че купувачът е предоставил заверен от полицията документ, удостоверяващ правото му да притежава оръжия. Правителството на Нова Зеландия ще се срещне днес, за да предприеме първи стъпки за промяна на законите за притежание на оръжия. \r\n\r\n \"Ще гледаме да действаме възможно по-бързо\", заяви министър-председателката Джасинда Ардерн пред радио \"Ню Зийланд\". \r\n\r\n Стрелецът от Крайстчърч ще се защитава сам в съда \r\n \n\t\t\t\t\t\t", "date": "2019.03.18", "title": "Стрелецът от Крайстчърч отказва адвокати, ще се защитава сам в съда"}
{"url": "http://www.bnews.bg/article/258428-mashina_miglena_angelova_vdiga_svatba_5", "text": "\n След 4 неуспешни брака, бившата тв водеща и звезда от „ВИП Брадър” Миглена Ангелова най-накрая откри любовта и намери човек, който да я укроти. Връзката й с последния мъж в живота й – бизнесменът Кузман Примджанов, се оказа най-продължителната и най-стабилната. \r\nДоскоро двамата не демонстрираха близостта си на публични места. Отношенията си пазеха в тайна от медиите и открито се дразнеха от публикации за чувствата им. Оказа се, че влюбените не искали да влошават отношенията на бащата с двете му деца – син и дъщеря, които трудно приели новата връзка на татко си.  \r\nМиглена и Кузман заживели под един покрив точно преди година, а от седмица афишират любовта си, публикувайки общи снимки в социалните мрежи. „Двамата говорят за брак, но Миглена чака предложение от Кузман”, разкриха общи познати на влюбените, които са убедени, че е въпрос на време да узаконят връзката си. И са сигурни, че този път Миглена е направила правилния избор!  Преди 2 години, след куп разочарования на любовния фронт и биография като на някоя холивудска знаменитост, 53-годишната Миглена се бе зарекла никога повече да не сключва брак. Влюбчивата фурия обаче не устиска дълго без мъж и най-накрая откри сродната си душа в лицето на 9 години по-младият от нея Кузман. Напук на всички прогнози, че връзката им ще просъществува от ден до пладне, тя ставала все по-стабилна. Кузман дори вдъхнови Миглена да напише книга, посветена на участието й във „ВИП брадър” и да му я посвети. Бившата водеща била убедена, че Примджанов е мъжът за нея и споделила пред приятелки, че ако й предложи брак, без да се замисля ще каже „да”. Четирите й деца пък нямали нищо против, защото освен, че веча имат свои семейства, виждали колко е щастлива майка им.  \r\nОткакто е с младия Кузман, русенката буквално цъфти от щастие. „Аз съм тежко влюбена”, призна още в началото на връзката им Ангелова. Приятели на бившата тв звезда коментират, че не могат да я познаят. „Миглена винаги командори мъжете, а сега чуваме само суперлативи за Кузман. За първи път има силна половинка, на чието рамо да се облегне. Явно работата е сериозна”, одумват я те.  \r\nНито един от четире бивши съпрузи на Ангелова не успя да я превърне в кротка домакиня. Заради любимия си мъж дамата в червено претърпяла пълна метаморфоза и редовно готвела вкусни ястия. Бизнесменът също е хлътнал по остроумната брюнетка. Още на първата им среща той се зарекъл, че един ден ще заживее с нея. Въпреки че е завършил икономика и психология, 44-годишният Кузман си падал по екстремните занимания, също като Миглена. Преди 14 години бизнесменът се снимал в италиански сериал, падал си по автомобилните състезания, ските и тениса.  \r\n  \r\n \n\t\t\t\t\t\t", "date": "2019.03.18", "title": "МАШИНА: Миглена Ангелова вдига сватба №5 "}
