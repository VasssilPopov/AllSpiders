{"url": "http://www.bnews.bg/article/249747-vodeshta_britanska_kompaniya_vliza_v_targa_za_kontsesiyata_na_letishte_sofiya", "text": "\n Най-голямата британска летищна група - Manchester Airport Group (MAG) потвърди днес своите намерения да участва в търга за концесията на летище \"София\", чието начало бе дадено от българското правителство на 5 юли 2018 г. \r\n\r\n Компанията, съвместно с екип от местни консултанти, вече повече от две години анализира потенциала на Летище София и днес обяви, че е първият консорциум, който потвърждава участие в процедурата. \r\n\r\n В момента MAG управлява три от основните летища във Великобритания – Манчестър, Лондон Станстед и Ийст Мидландс, които заедно обслужват около 60 милиона пътници годишно, до над 270 дестинации чрез 70 авиолинии. \r\n\r\n От MAG коментират, че се отнасят към всяко едно от летищата си като към самостоятелен обект и го управляват \"в тясно сътрудничество с местните общности около всеки обект\". \r\n\r\n \"По този начин се гарантира, че те ще имат ползи от гледна точка на инвестиции и създаване на работни места, а и ще бъде гарантирано и опазването на околната среда\", обясняват от компанията и допълват, че имат навика да работят с местни компании като доставчици. \r\n\r\n \"Ние се надяваме да ни бъде дадена възможност да предоставим на хората в България глобалния портал на световно ниво, който те заслужават. Вече сме извършили огромен обем работа във връзка с тази възможност и имаме ясна визия как да доставим на всеки един пътник приятно преживяване и глобална мрежа от маршрути през летище София, сравними с другите летища от световна класа по света. Ние искаме да доставим директна международна свързаност на България, като така ще се стимулира туризмът и икономическия растеж\", коментира главният изпълнителен директор на MAG Чарли Корниш. \r\n\r\n \"В същото време, MAG разбира важността общностите около районите на нашите летища да могат да се развиват, без това да става за сметка на увеличаване на въздействието върху околната среда. Ние вярваме, че когато летищата на MAG просперират, общностите около тях също просперират. Ние сме фокусирали нашите международни дейности за развитие към летище София, което може да стане „перла в нашата корона“ и нашата най-значима до сега инвестиция в друга държава\", каза още той. \r\n\r\n Офертата на MAG ще бъде подкрепена от китайския строителен гигант BCEG, който вече работи с MAG по строителния проект в Манчестър - Airport City UK, един от най-значителните британски примери за сътрудничество с Китай в областта на инфраструктурното развитие. Включването на BCEG ще доведе и до нови възможности за сътрудничество между България и Китай. \r\n\r\n \"Щастливи сме да сме партньори с BCEG при подаване на концесионното предложение. Партньорството ни по Airport City UK е повече от успешно. Идваме в София с пълен набор от умения – нашия търговски и оперативен опит и развитите строителни умения на BCEG, както и способността им да предоставят само най-високо качество и стандарти\", допълни Корниш. \r\n\r\n BCEG в момента изгражда един от най-големите авиационни строителни проекти в света - Пекинското международно летище Даксинг. \r\n\r\n \"Ние разглеждаме участието си в предложението по процедурата за летище София като продължение на меморандума за разбирателство между Китай и България и като част от инициативата \"Един пояс, един път\". Проектът представлява истинска възможност за нас да проучваме и за в бъдеще съвместни инфраструктурни възможности\", коментира Ксинг Ян, Управляващ директор на BCEG International Co. Ltd. \r\n\r\n \"Ние ще допринесем за Летище София с нашите китайски инвестиции заедно с експертизата си и задълбочените ни умения в авиацията, строителството, развитието, инвестициите и инфраструктура. Като основен доставчик и партньор, ние сме убедени в развитието му и вярваме, че то ще служи като магнит за последващи инвестиции в София, което ще донесе икономически ползи и увеличаване на заетостта в района\", допълни той. \r\n \n\t\t\t\t\t\t", "date": "2018.10.03", "title": "Водеща британска компания влиза в търга за концесията на Летище \"София\""}
{"url": "http://www.bnews.bg/article/249745-fandakova_globa_nad_1_mln_leva_mozhe_da_poluchi_firmata_remontirala_graf_ignatiev", "text": "\n Над 1 милион лева санкции заради лошо качество на работата може да получи фирмата, която ремонтира улица \"Граф Игнатиев\" в София. Това посочи кметът Йорданка Фандъкова и допълни, че ремонтът не е приключил. По договор обектът трябва да е готов до март въпреки поетия ангажимент, че ремонтът ще приключи предсрочно и ще бъде възстановено движението на трамваи до края на месец октомври. \r\n\r\n \"Няма да допуснем да бъде приет обект, който е в недобро качество. За лошо качество на фирмата ще бъдат наложени санкции, ако това се окаже така, над 1 милион лева. Ще връщаме изпълнителите, докато не направят нещата, както трябва, а за забавянето също се дължат допълнителни санкции. Към момента аз искам от господин Крусев да прави това, което прави - да бъде на обекта, да следи и да не допуска някой да не си върши добре работата\", коментира Фандъкова пред БНР. \r\n\r\n Припомняме, че \"Политическа група 5\" и \"Зелените\" в Столичния общински съвет ще поискат оставки на всички, които са отговорни за ремонта на ул. \"Граф Игнатиев\".  \r\nСтойността на проекта за ремонт на \"Графа\" е над 24 млн. лв. и трябва да приключи до края на годината.  \r\nВъв Facebook се появиха снимки на некачествено поставени тротоари и плочки на вече готова част от емблематичната столична улица, което предизвика вълна от възмущение. \r\n \n\t\t\t\t\t\t", "date": "2018.10.03", "title": "Фандъкова: Глоба над 1 млн. лева може да получи фирмата, ремонтирала \"Граф Игнатиев\"! "}
{"url": "http://www.bnews.bg/article/249744-neuk_robot_ili_prosto_edin_pritesnen_balgarski_deputat_video", "text": "\n Депутатът от ГЕРБ Стефан Апостолов се превърна в централна фигура на днешния парламентарен ден. Причината за това обаче не стана същността на политическите му послания, а начинът, по който бяха отправени. \r\n\r\n Апостолов изуми колегите си в пленарна зала, като в рамките на малко повече от минута прочете текст част от законопроекта за физическото възпитание и спорта по изключително странен и трудно разбираем начин. Наложи се председателстващата заседанието Нигяр Джафер да го прекъсне, за да коригира думите му. \r\n\r\n \r\n\r\n Видео от изказването моментално плъзна из социалните мрежи и набра популярност. Коментарите варират от обвинения в липса на начетеност, през саркастични теории на конспирацията аз първия роботизиран народен представител до предположение, че става дума за най-обикновено притеснение на един млад човек от високата трибуна на парламента. \r\n\r\n Стефан Апостолов е на 30 години и кара първия си мандат в НС. Той е професионален футболен съдия и съвместява политическите си задачи с тези на зеления терен, където свити международни срещи. Стефан е син на Апостол Апостолов-Поли - лошо момче от близкото минало, бивш рефер и понастоящем кмет на Симитли. \r\n \n\t\t\t\t\t\t", "date": "2018.10.03", "title": "Неук, робот или просто един притеснен български депутат? (ВИДЕО)"}
{"url": "http://www.bnews.bg/article/249731-sagata_svarshi_izgoniha_skandalniya_ivo_dimchev_ot_x_factor_angliya", "text": "\n Късно снощи стана ясно, че единственият българин в X-factor Англия е отпаднал от шоуто. Скандалният артист Иво Димчев направи фурор още с появата си в култовото риалити на Острова, а медиите му предричаха бляскаво представяне. Да ама не! Иво е отпаднал още на втори кръг, макар да бе впечатлил музикалната легенди Роби Уилямс. Новината обяви самият изпълнител в своя фейсбук профил, с кратко и ясно послание: Ivo leaving The X factor ! Епизодът, в който той си тръгва от шоуто вече е излъчен в Англия, а коментарите на публиката са разнопосочни. \r\n \n\t\t\t\t\t\t", "date": "2018.10.03", "title": "Сагата свърши! Изгониха скандалния Иво Димчев от X-factor Англия"}
{"url": "http://www.bnews.bg/article/249743-s_12_glasa_za_podkrepiha_krasimir_vlahov_za_konstitutsionen_sadiya", "text": "\n С 12 гласа \"за\" 0 \"против\" и 4 \"въздържали\" се правната комисия предлага на Народното събрание да избере Красимир Влахов за конституционен съдия. Съдията от Върховния касационен съд получи подкрепата на депутатите от ГЕРБ, Обединените патриоти и ДПС, въздържали се гласуваха представителите на левицата. \r\n\r\n Влахов е първият кандидат за конституционния съд до момента и единствената номинация от квотата на Народното събрание. Кандидатът на левицата Янаки Стоилов се отказа да участва в надпреварата. Близо час и половина продължи изслушването на Влахов в правната комисия. \r\n\r\n Извън залата Красимир Влахов обясни, че не е очаквал подобна покана на този етап от своето професионално развитие, но е приел, защото това било най-голямото професионално предизвикателство и затова се \"изкушил\". \r\n \n\t\t\t\t\t\t", "date": "2018.10.03", "title": "С 12 гласа \"за\" подкрепиха Красимир Влахов за конституционен съдия"}
{"url": "http://www.bnews.bg/article/249740-vse_oshte_nyama_zadarzhani_za_snoshtnata_strelba_v_sofiya", "text": "\n Все още няма задържани за снощната стрелба в София. Двама криминално проявени мъже бяха ранени в квартал „Стрелбище”. Стрелбата става на метри от жилищни блокове, както и до пицария и фитнес, които все още са били пълни с клиенти.   \r\n\r\n Един от ранените влиза в заведението, за да търси помощ. Сяда на маса, на която се намира по това време Миглена Александрова от „Атака”. \r\n\r\n „Беше уцелен в двете ръце. Човекът беше в съзнание, беше много уплашен. Нямаше много кръв, виждаха се дупки по него. Видяхме един човек със скиорска маска, който тичаше”, разказа тя.   \r\n\r\n Другият ранен стига до близкия фитнес, а охранител му се притичва на помощ. Спомня си, че преди да чуе изстрелите, видял от мястото да се оттегля черен джип. \r\n\r\n „Само вика: „Тия ме застреляха”. Падна и каза: „Умирам”. Докато дойде линейката, ние го превързахме. Като го вдигнахме към линейката, само помоли да си вземе кучето”, посочи охранителят, станал свидетел на инцидента. \r\n\r\n И двамата простреляни са познати на МВР. „Лицата са криминално проявени за наркотици, кражби. Работят колегите по тази версия”, каза вътрешният министър Младен Маринов. \r\n\r\n Основната версия е преразпределяне на територии и разчистване на сметки в наркобизнеса. Няма опасност за живота на ранените. \r\n \n\t\t\t\t\t\t", "date": "2018.10.03", "title": "Все още няма задържани за снощната стрелба в София"}
{"url": "http://www.bnews.bg/article/249741-promenyat_nk_v_chastta_za_krazhbata_na_avtomobili_i_konfiskatsiya_na_prestapno_imushtestvo", "text": "\n Правителството прие пакет от законодателни промени, свързани с ефективното изпълнение на присъди относно конфискация на имущество, придобито от престъпна дейност, както и за противодействие на противозаконното отнемане на моторни превозни средства (МПС). \r\n\r\n Законопроектът за промени в Наказателния кодекс прецизира уредбата относно превенцията срещу противозаконно отнемане на моторни превозни средства. В чл. 195, ал. 1 на НК се създава т. 12 за квалифициран състав на кражба, когато деецът с обективните си действия е демонстрирал намерение противозаконно да присвои моторно превозно средство и да се разпорежда с него, като със своя вещ. Предлага се още приготовлението към кражба на моторно превозно средство да се наказва като самостоятелно престъпление. \r\n\r\n Отпада предвидената възможност за налагане на алтернативното наказание глоба в случаите на противозаконно проникване в чуждо моторно превозно средство. Това е мотивирано с високата степен на обществена опасност на тези престъпления, което се обуславя както от значителната стойност на отнетата движима вещ, така и от факта, че много често отнетото моторно превозно средство се използва при извършването на други престъпления. \r\n\r\n С промените се предвижда още пряката и непряка облага, придобити чрез престъплението, да се отнемат в полза на държавата, ако не подлежи на връщане или възстановяване. А в случаите когато тя липсва или е отчуждена, да се присъжда нейната равностойност. \r\n\r\n Въвеждането на мярката е в изпълнение на изискванията на Директива 2014/42/ЕС на Европейския парламент и на Съвета за обезпечаване и конфискация на средства и облаги от престъпна дейност в ЕС. Тя цели създаване на реална възможност не само за признаване, но и за ефективно изпълнение на наказателните присъди в частта им относно конфискация на имущество, придобито от престъпна дейност. За вземане на мерки, гарантиращи адекватно управление на обезпечено имущество с цел евентуална последваща конфискация, се предлагат промени в Наказателно-процесуалния кодекс (НПК). Те предвиждат имуществото, обезпечено по реда на чл. 72 от НПК с цел конфискация или отнемане на вещи в полза на държавата, да се управлява от Комисията за противодействие на корупцията и за отнемане на незаконно придобитото имущество. \r\n\r\n Във връзка с транспонирането на Директива 2013/48/ЕС за установяване минимални правила относно правото на достъп до адвокат в наказателното производство и в производството по изпълнение на европейска заповед за арест, с проектозаконът се уреждат по-подробно правата на лицата при задържане и обвиняемите в наказателното производство, и правата на лицата в производствата по изпълнение на европейска заповед за арест и на издирваните по Закона за екстрадицията и Европейската заповед за арест. \r\n \n\t\t\t\t\t\t", "date": "2018.10.03", "title": "Променят НК в частта за кражбата на автомобили и конфискация на престъпно имущество!"}
{"url": "http://www.bnews.bg/article/249734-kola_padna_v_perlovskata_reka", "text": "\n При катастрофа в района на квартал „Подуяне“ лек автомобил е паднал в река Перловска. \r\n\r\n Сигналът е подаден 16.50 часа, съобщиха от МВР. \r\n\r\n При инцидента няма пострадали. \r\n\r\n Причините все още се изясняват. \r\n \n\t\t\t\t\t\t", "date": "2018.10.03", "title": "Кола падна в Перловската река "}
{"url": "http://www.bnews.bg/article/249725-dariya_simeonova_na_rabota_mesets_sled_razhdaneto", "text": "\n Актрисата Дария Симеонова, която наскоро стана майка, вече се завърна на снимачната площадка. \r\n\r\n Дария стана известна с ролята си в сериала \"Откраднат живот\", в момента се снима в новата лента на режисьора Мартин Макариев - съпруг на Луиза Григорова. В новия филм с работно заглавие \"Диви и щастливи\" тя ще си партнира с Луиза, Яна Маринова и Александър Сано. Все още обаче няма подробности за новия проект, освен че е романтичен екшън. \r\n\r\n Преди дни Луиза и Яна се появиха с променени визии във Варна. Двете дами показаха снимки с накъдрени коси, а Луиза дори бе изсветлена. \r\n\r\n Дария Симеонова стана майка на момче на 30 август. Тогава тя сподели: \r\n\r\n \"Това е най-изумителното и вълшебно нещо, което ни се е случвало! Благодарни сме на живота за този подарък!\" \r\n\r\n Тя и любимият ѝ Антон се сгодиха по време на пътешествие в Австралия в края на миналата година. Тя сподели, че очаква дете на прожекция в Дом на киното на последния епизод от миналия сезон на \"Откраднат живот\". \r\n \n\t\t\t\t\t\t", "date": "2018.10.03", "title": "Дария Симеонова на работа месец след раждането"}
{"url": "http://www.bnews.bg/article/249742-putin_kogato_tramp_govori_za_tseni_na_petrol_da_se_pogledne_v_ogledaloto", "text": "\n Президентът на Русия Владимир Путин заяви, че би посъветвал американския лидер Доналд Тръмп в търсенето на виновника за повишаването на световните цени на петрола да погледне в огледалото, предава ТАСС, цитиран от \"Фокус\". \r\n\r\n \"Имахме много хубава среща с президента Тръмп в Хелзинки\", отбеляза Путин. \"Но ако с него бяхме засегнали темата, която в момента обсъждаме, бих му казал, че ако иска да намери виновника за повишаването на цените (на петрола), Доналд, тогава ти трябва да погледнеш в огледалото\". \r\n\r\n Руският държавен глава във връзка с това припомни за влиянието на геополитическите фактори на цените на нефта. \r\n\r\n \"Такива има, те реално играят на пазара\", констатира той. \"По-добре да не се бъркаш в тези пазарни процеси, да не се опитваш да получиш някакви конкурентни предимства за сметка на политически инструменти и да не се опитваш да ги регулираш, както в Съветския съюз, цените (на нефта): това не води до нищо хубаво\". \r\n\r\n Путин отбеляза, че съгласуваните с ОПЕК действия фактически са пазарни инструменти. Ние просто изравняваме търсенето и предлагането на пазара, това е всичко\", констатира той. \"Не ме вкарвайте, моля ви, във вътрешнополитическите процеси и дрязги в САЩ. Оправяйте се сами, защото пак ще кажат, че ние се бъркаме във вътрешнополитическия живот на САЩ\". \r\n\r\n Външни фактори \r\n\r\n Путин смята, че текущото нарастване на цените на петрола са свързани с външни, често политически фактори. \r\n\r\n \"Това, че расте цената на нефта, това даже не е толкова резултат от нашата дейност (изпълнението на международното споразумение за намаляване на добивите), колкото резултат, в значителна степен, от други обстоятелства: очакваните решения за Иран, между другото, абсолютно незаконни решения и вредни за световната икономика; намаляването на добива в Северна Африка във връзка с редица политически обстоятелства; намаляването на добивите във Венецуела, също по вътрешнополитически съображения и във връзка с въведените там ограничения\", заяви Путин на пленарното заседание на форума \"Руска енергетическа седмица\". \"Нека да си го кажем честно, че тези цени на нефта до голяма степен са резултат от дейността на сегашната американска администрация\", призова руският лидер. \r\n\r\n Той уточни: \"Ето, очакванията от въвеждането на санкциите срещу Иран, политическите проблеми във Венецуела\". \"Погледнете какво се случва в Либия. Ето резултата от безотговорната политика, която директно се отразява на световната икономика\", уверен е руският президент. Ето защо, според неговото мнение, различните страни \"трябва не само в енергетиката, но и в политиката да работят една с друга по-плътно и тясно, за да не допускат проблеми\". \r\n \n\t\t\t\t\t\t", "date": "2018.10.03", "title": "Путин: Когато Тръмп говори за цени на петрол да се погледне в огледалото"}
{"url": "http://www.bnews.bg/article/249738-prokuraturata_s_informatsiya_za_razsledvaneto_na_tragediyata_kray_svoge", "text": "\n На 04.09.2018 г. Пресцентърът на Прокуратурата на Република България представи информация за осъществените до този момент действия по разследването на тежкото произшествие на пътя Своге – София. \r\n\r\n Разследването е възложено от главния прокурор на Националната следствена служба, под ръководството на екип от прокурори от Софийска окръжна прокуратура. За времето от 05.09.2018 г. до сега, по делото е извършено следното: \r\n\r\n 1. Нови огледи, при които са иззети веществени доказателства, имащи значение за разследването и в частност за назначаването и изготвянето на съответни експертизи : - Два допълнителни огледа на местопроизшествието, като са иззети сравнителни образци от поставената еластична ограда /мантинела/; - Повторен оглед на автобуса - във връзка с изготвяне заключението на назначената експертиза за установяване на техническото му състояние; - Три огледа на веществени доказателства - допълнителни огледи на двата леки автомобила, участвали в произшествието, както и детайлен оглед на иззетите части от еластичната ограда /мантинела/. \r\n\r\n 2. Разпити на свидетели : В качеството на свидетели са разпитани още 15 лица, сред които служители на дружествата, участвали в строителството на пътния участък, включително и изпълнителния директор и председателя на Надзорния съвет на „Трейс Груп Холд“ АД и ръководителя на лаборатория „Пътно строителство – Трейс“. Разпитани са също служители на АПИ, имащи отношение към изпълнението на проекта и директора на ОПУ. Показания са дали петима пострадали от произшествието и трима свидетели, оказали помощ на пострадали лица. \r\n\r\n 3. Експертизи : Назначени са 5 бр. експертизи: - Техническа експертиза, възложена на специализирана лаборатория - на иззетите сравнителните образци от асфалтова настилка за установяване дали асфалтовата смес от иззетите проби /изрезки/ отговаря на утвърдената рецепта за изготвянето й и на БДС за тежко и много тежко движение. Експертизата ще даде отговор и на въпроса, дали едрозърнестия минерален материал, вложен в асфалтовата смес, по устойчивост на ускорено полиране отговаря на действащия стандарт; - Техническа експертиза на иззетите части /сравнителни образци/ от поставената в района предпазна еластична ограда /мантинела/ - на това, дали тя съответства на установените стандарти като материал, дебелина, закрепване и други показатели. Изследването е възложено на Института по металознание към БАН. - Физико – химическа експертиза за определяне на химичния и морфологичния състав на иззети сравнителни образци от боя от мантинелата на мястото на произшествието. Възложена е на НИК – МВР. - Съдебно – оценителна експертиза на МПС, участници в ПТП, възложена на вещи лица авто- експерти. - Строително - техническа експертиза /пътно строителство/, която следва да даде заключение относно спазването на технически правила и норми при изготвянето на проекта и при изпълнението на обекта /пътя/ в участъка на ПТП. Заключението ще бъде изготвено от експерт, притежаващ специалност в областта на пътното строителство. \r\n\r\n 4. Приобщени писмени документи : Изискани и приобщени са редица нови документи, относими към предмета на разследването от: АПИ, „Трейс груп Холд“ АД, Български институт по стандартизация, лечебни заведения /по повод проведено лечение на пострадалите от произшествието/, „ Мотт Мак Доналд България“ ООД /във връзка с делегирани от възложителя по договора права и задължения и уточняване обхвата на консултантските услуги/. \r\n \n\t\t\t\t\t\t", "date": "2018.10.03", "title": "Прокуратурата с информация за разследването на трагедията край Своге! "}
{"url": "http://www.bnews.bg/article/249735-putin_nareche_skripal_predatel_i_otrepka", "text": "\n Владимир Путин нарече \"предател\" и \"отрепка\" бившия руски шпионин Сергей Скрипал, който бе отровен във Великобритания, съобщиха информационните агенции, цитирани от БТА. \r\nПрезидентът на Русия направи това на пленарно заседание на енергиен форум в Москва. \"Някои [. . .] прокарват мисълта, че господин Скрипал е едва ли не правозащитник\", каза Путин в отговор на въпрос за санкциите срещу Русия и покушението срещу Скрипал. \"Той е просто шпионин, предател на родината. Има такова понятие - предател на родината. Той е един от тях\", заключи Путин и добави: \"Той е просто отрепка, това е\".  \r\nПутин изтъкна, че във всяка страна се отнасят по този начин към предателите. Същевременно констатира, че \"никому не е било необходимо да трови\" някакъв предател, който е бил заловен, излежал си е присъдата и е бил пуснат на свобода.  \r\nПутин изрази учудване, че водещият на дискусията е подел тази тема. \"Сега ние с вас за какво говорим - за петрола и газа или за шпионажа?\" - попита той и се пошегува: \"Хайде да минем на друга древна професия, да обсъдим какво става в тази сфера на бизнеса\". Продължавайки в този тон, президентът на Руската федерация заяви, че шпионажът, както и проституцията, \"е една от най-важните професии в света\", което никой не е премахвал и засега не е в състояние да премахне.  \r\n \n\t\t\t\t\t\t", "date": "2018.10.03", "title": "Путин нарече Скрипал \"предател\" и \"отрепка\""}
{"url": "http://www.bnews.bg/article/249737-spetsprokuraturata_pogna_prokopiev_i_dyankov_za_izvarshvane_na_dlazhnostno_prestaplenie_s_golemi_shteti", "text": "\n Специализираната прокуратура внесе днес отново в Специализирания наказателен съд обвинителен акт по делото за продажба на занижени цени на държавния дял от 33% в енергоразпределителното дружество EVN. От прокуратурата уверяват, че са отстранени \"всички посочени от съда неясноти и процесуални нарушения в първоначалния обвинителен акт (изготвен и внесен в СпНС от Софийската градска прокуратура), заради които в края на март 2018 г. делото бе прекратено и върнато по компетентност в Специализираната прокуратура\". \r\n\r\n Прецизирани са и обвиненията срещу шестимата привлечени към наказателна отговорност лица, съобщиха от държавното обвинение. \r\n\r\n Два съдебни състава досега връщаха обвинителния акт. Основният мотив на съда втория път (през март т.г.) беше, че делото е внесено от \"некомпетентна прокуратура\" - от Софийската градска, а не от Специализираната. Освен това съдиите изтъкнаха, че трябва да има повече конкретика в обвинението за мястото на деянието. \r\n\r\n Бившият вицепремиер Симеон Дянков и бизнесменът Иво Прокопиев са обвинени за извършване на длъжностно престъпление, от което са настъпили значителни вредни последици (близо 28 милиона лева щети на държавния бюджет). \r\n\r\n Трима от привлечените - изпълнителният директор на \"Булброкърс\" Радослав Рачев, Петър Василев и Любомир Евстатиев, са обвинени за съзнателно нанасяне на щети на чуждо имущество в особено големи размери. \r\n\r\n Бившият министър на икономиката и енергетиката Трайчо Трайков е обвинен за това, че като длъжностно лице не е положил достатъчно грижи за повереното му имущество, от което са настъпили вреди в особено големи размери и престъплението представлява особено тежък случай. \r\n\r\n Предстои Специализираният наказателен съд - единствено компетентен да разглежда антикорупционни дела, да насрочи разпоредително заседание по делото. \r\n \n\t\t\t\t\t\t", "date": "2018.10.03", "title": "Спецпрокуратурата погна Прокопиев и Дянков за извършване на длъжностно престъпление с големи щети! "}
{"url": "http://www.bnews.bg/article/249721-gadzheto_na_rouzi_ot_bradara_zhena", "text": "\n Очарователната Розмари, която го играе много хрисима и скромна във „ВИП Брадър“, всъщност има доста богат любовен живот \r\n\r\n Тя е истинска загадка не само за зрителите, но и за самите съквартиранти, защото не говори много за себе си, нито за обичайните си занимания. Темата за нейното гадже е табу. Единственото, което си позволи да сподели, е, че има сериозен приятел в Германия. \r\n\r\n Но може би пропусна да уточни, че става дума за жена. 33-годишната красавица се определя като хетеро пред хората, но всъщност предпочита да се подвизава на „левия бряг“, категорични са източници от близкото й обкръжение пред „Галерия“. \r\n\r\n В социалните мрежи Рози е активна, но не качва снимки с половинката си. Според познатите й тя се притеснява от реакциите на околните, затова отказва да признае, че всъщност е привлечена повече от нежните ласки. \r\n\r\n Според друг сигнал до изданието, Розмари снове между левия и десния фронт. Почти цялата й компания е от гей средите, а както се видя и в риалитито, тя единствена се присламчи и правеше мили очи на Кулагин, с когото се познават отвън. \r\n \n\t\t\t\t\t\t", "date": "2018.10.03", "title": "Гаджето на Роузи от Брадъра- жена"}
{"url": "http://www.bnews.bg/article/249736-samo_za_nyakolko_dni_dva_sluchaya_na_pregazeni_i_ubiti_peshehodtsi_v_targovishtko_selo", "text": "\n Втори случай на прегазен пешеходец в търговищкото село Пробуда само в рамките на няколко дни, съобщиха от полицията в Търговище. \r\n36-годишен мъж от село Макариополско е починал, след като е бил блъснат от товарен автомобил. Инцидентът е станал тази сутрин. Мъжът се е движил пеша по ул. „Витоша“ в селото, когато е бил блъснат от влекач с прикачено към него полуремарке. \r\nВ резултат на сблъсъка 36-годишният мъж е получил фрактури на черепа, на таза и на левия крак. По късно той е починал в болницата. \r\nНа 52-годишния водач на камиона е взета проба за употреба на алкохол, която се оказала отрицателна. \r\nПешеходецът е бил блъснат на същата улица, където в събота вечерта, 29 септември, е бил прегазен друг мъж – на 62 години, който починал на място. \r\n \n\t\t\t\t\t\t", "date": "2018.10.03", "title": "Само за няколко дни два случая на прегазени и убити пешеходци в търговищко село"}
{"url": "http://www.bnews.bg/article/249718-gurkova_reklamira_pricheski_dokato_mazhat_y_bere_dusha_v_yuar", "text": "\n Наталия Гуркова е рекламирала нови прически, докато мъжът й берял душа в ЮАР. Една от най-красивите миски у нас се цанила като модел на обучение на фризьори в София. Според коафьорът Тоше Ефтимов Наталия показала завиден професионализъм по време на събитието, в същия ден, в който съпругът й бе разстрелян на улица в Южна Африка, докато караше Поршето си. Гуркова споделила пред Ефтимов, че много обича Благоевград, където е учила и с удоволствие се връща в града при всеки удобен случай, пише Струма.ком. Явно моделката е била принудена в последно време сама да заработва парите за издръжката си. Освен като манекен на прически, тя се извяваше и като дилър на диаманти, с които търгуваше и покойния й мъж. \r\n  \r\n \n\t\t\t\t\t\t", "date": "2018.10.03", "title": "Гуркова рекламира прически, докато мъжът й бере душа в ЮАР"}
{"url": "http://www.bnews.bg/article/249728-izostavena_ranitsa_pred_parlamenta_vdigna_na_krak_politsiyata", "text": "\n Изоставена раница пред сградата на парламента вдигна на крак столичната полиция. На място са изпратени екипи на полицията и пожарната. Спряно е движението пред парламента по бул. „Цар Освободител” между БАН и СУ „Св. Климент Охридски”. \r\n\r\n На място пристигнаха и екипи на ДОТИ. Не се стигна до контролиран взрив. Раницата бе сканирана и отворена, а вътре са намерени торбичка и кутия от сладолед. \r\n \n\t\t\t\t\t\t", "date": "2018.10.03", "title": "Изоставена раница пред парламента вдигна на крак полицията "}
{"url": "http://www.bnews.bg/article/249729-v_angliya_zameriha_menidzhar_sas_zelka", "text": "\n Мениджърът на \"Астън Вила\" Стив Брус имаше доста неприятна вечер във вторник, макар и тимът му да се добра до равенство 3:3 срещу \"Престън Норт Енд\" с 10 души в мач от поредния кръг в Чемпиъншип. \r\n\r\n Малко преди края на двубоя Брус, който е заплашен от уволнение заради слаби резултати, беше замерен със... зелка от привърженик на бирмингамци. \r\n\r\n \"За съжаление това показва в какво общество живеем. Хората вече не уважават никого, не признават авторитети. Намирам този инцидент за крайно неуважителен\", каза Брус след срещата. \"Астън Вила\" поведе с 2:0 през първото полувреме, но в началото на второто Джеймс Честър получи директен червен картон и остави домакините с 10 души. \r\n\r\n Това доведе до 3 безответни гола за \"Престън\", но в 90-ата минута Яник Боласи изравни за 3:3. \"Вила\" можеше и да спечели мача в края на добавеното време, но Глен Уилън пропусна дузпа. Равенството остави бирмингамци на 12-о място в подреждането с 15 точки от 11 мача. \r\n \n\t\t\t\t\t\t", "date": "2018.10.03", "title": "В Англия замериха мениджър със... зелка"}
{"url": "http://www.bnews.bg/article/249723-gradushka_i_silen_snegovalezh_v_chasti_na_italiya_video", "text": "\n В северозападната част на Италия падна градушка, придружена от снеговалеж и силен вятър, съобщават руски медии. \r\n\r\n В епицентъра на бурята бяха крайбрежните райони на Лигурия. Само за няколко часа пътищата побеляха. На места е имало толкова обилен снеговалеж, че автомобилите са били блокирани. На видеокадри се вижда как фадроми почистват натрупалия се сняг. Благодарение на положителните температури обаче той бързо се е стопил. \r\n\r\n Видеото гледайте  \r\n \n\t\t\t\t\t\t", "date": "2018.10.03", "title": "Градушка и силен снеговалеж в части на Италия (ВИДЕО)"}
{"url": "http://www.bnews.bg/article/249724-sled_dalgo_izdirvane_frenskite_vlasti_zadarzhaha_izdirvaniya_zatvornik_reduan_faid", "text": "\n Френските власти заловиха един от най-издирваните престъпници в страната – Редуан Фаид.   \r\n\r\n Той беше арестуван северно от Париж, заедно с брат му и още двама негови роднини. \r\n\r\n Преди три месеца гангстерът избяга по зрелищен начин от затвор с хеликоптер. \r\n\r\n Фаид има множество присъди за въоръжени грабежи. Той избяга от затвор и през 2013 г., но беше заловен шест седмици по-късно. \r\n\r\n Престъпникът излежаваше 25-годишна присъда за обир, при който беше убит полицай. \r\n \n\t\t\t\t\t\t", "date": "2018.10.03", "title": "СЛЕД ДЪЛГО ИЗДИРВАНЕ! Френските власти задържаха издирвания затворник Редуан Фаид "}
{"url": "http://www.bnews.bg/article/249715-stefan_na_gala_porasnal_v_albaniya", "text": "\n Мъжът на Гала – Стефан Николов, е прекарал детските си години в Албания. Бизнесменът, който е сочен за един от фаворитите да спечели „ВИП Брадър“, живял две години в столицата Тирана. Престоят в чужбина се наложил, тъй като малкият Николов не искал да ходи на градина, а родителите му трябвало да работят. Затова го изпратили в Албания при баба му и дядо му, който работил там по дипломатическа линия, писа „Галерия“. \r\n\r\n Той всъщност е един от най-важните хора в живота на днешния бизнесмен и е човекът, който го е запалил по лова. И досега съквартирантът намира време за хобито си, а най-големият му трофей е елен лопатар. \r\n\r\n Дядо му така и не успява да го види като ловец, тъй като умира през 1997 г. По-тежка за Стефан е кончината на баба му през 2012 г. Любимият й внук отива да я поздрави навръх Великден и да се чукнат с яйцата, са само часове по-късно възрастната жена си отива от този свят. Фаталното събитие се случва само ден преди рождения ден на Николов, който и до днес държи на видно място в дома си снимка с непрежалимата си баба. \r\n\r\n Първоначално Стефан е навлязъл в търговията продавайки мобилни телефони, въртял е покер организация, а преди 8 години с негов приятел създават първия сайт за електромобили. Имат и собствен хардуерен продукт – българска зарядна станция, произведена изцяло от тях. Най-голямата тръпка на Стефан обаче са пчелите. Основният му бизнес е производство и търговия на пчелен мед. Има 800 кошера, а целта му е до 5 години да ги направи 3000. \r\n \n\t\t\t\t\t\t", "date": "2018.10.03", "title": "Стефан на Гала пораснал в Албания"}
{"url": "http://www.bnews.bg/article/249716-preslava_udari_milion_sled_razhdaneto", "text": "\n Малко повече от 48 часа бяха необходими на Преслава да удари милион гледания на новата й песен.Певицата, която наскоро роди, се завърна с гръм и трясък обратно в играта и извади пореден хит, писа „България Днес“. \r\n\r\n Арко върви с това темпо, Преслава ще задмине Слави Трифонов и Криско, чиито изпълнения са №1 засега. Песента „Да гори в любов“ изби конкуренцията и е най-гледаната в мрежата. Парчето разби на пух и прах останалите чалга певици и вече ехти във всяка дискотека. \r\n \n\t\t\t\t\t\t", "date": "2018.10.03", "title": "Преслава удари милион след раждането"}
{"url": "http://www.bnews.bg/article/249727-400_000_dushi_koito_ne_zhiveyat_v_makedoniya_bili_v_izbiratelnite_spisatsi", "text": "\n Компетентните институции трябва да се заемат с прочистването на Избирателния списък, където има доста наследени проблеми. Това каза говорителят на македонското правителство Миле Бошняковски по време на пресконференция в Министерския съвет, съобщи БГНЕС. \r\n\r\n Бошняковски припомни, че от 2002 година до днес в Република Македония не е имало преброяване на населението. \"Над 400 000 души отдавна не живеят в страната, но те фигурират в Избирателния списък, което има отражение върху всички изборни резултати и референдума\", каза още той. \r\n\r\n \"Съществуват повече сегменти, които трябва да бъдат разгледани. Част от тях са задължение на държавата, а друга част на останалите институции. От 2002 година в Македония не е имало преброяване на населението. В момента се извършва подготовка в Държавната избирателна комисия и Националния статистически институт. Има доста наследени проблеми, които трябва да бъдат решени. Всички сме наясно, че над 400 000 наши съграждани не живеят в Македония, а продължават да съществуват в Избирателния списък... Държавната избирателна комисия по всяка вероятност ще се намеси в списъка, но всички институции трябва да реагират и този въпрос да бъде решен\", каза още Бошняковски. Според него \"тук не става въпрос за добра воля, а за проблем, който трябва да се реши\". \r\n\r\n Ръководителят на македонската дипломация Никола Димитров подчерта, че с убедително мнозинство граждани, които са излезли да гласуват на референдума и са дали гласа си в подкрепа на договора от Преспа, задължение е да се върви напред със или без нови избори. \r\n\r\n В профила си във Facebook той изнася някои факти за референдума.   \r\n\r\n „Ако имаше един, един глас „против” повече, щяхме да се поклоним и да вдигнем ръце. Но с това убедително мнозинство \"за\", наш дълг към народа е да намерим начин да вървим напред, със или без нови избори“, казва ръководителят на дипломацията. \r\n\r\n  „Дали е факт, че повече от половината от гражданите (903 169) от общия брой регистрирани гласоподаватели (1 806 336) не гласуваха на референдума? Да. Дали е факт, че списъкът на гласоподавателите изобщо не е реален, ако се вземат предвид данните на здравноосигурителния фонд? Да. 416 382 са непълнолетните лица без право на глас от общо 1 872 466 осигурени лица. Дали стотици хиляди граждани са изселени? Да. Дали е факт, че референдумът беше консултативен, а не задължителен? Да. Дали е факт, че без официално минаване на референдума, без решение на народа, решението се връща на институциите? Да. Дали е факт, че с постигнатата избирателна активност бяха необходими само 441 585 гласа „за“? Да. Дали е факт, че имаме 609 813 гласа „за“? Да. Това значи, че ни трябваха повече гласове „за“, подчертава Димитров. Той завършва с думите, че ако е било лесно, нямаше да е историческо и че страната трябва да продължи напред и нагоре. \r\n \n\t\t\t\t\t\t", "date": "2018.10.03", "title": "400 000 души, които не живеят в Македония, били в избирателните списъци"}
{"url": "http://www.bnews.bg/article/249708-zhiteli_na_selo_kray_haskovo_zhiveyat_bez_piteyna_voda", "text": "\n Жителите на хасковското село Маслиново живеят без питейна вода. Казусът е стигнал до Комисията за защита от дискриминация. \r\n\r\n Хората в селото – около 450 души, са принудени да носят водата в бидони, за да посрещат всекидневните си нужди. \r\n\r\n През годините са правени сондажи, но цялостен водопровод така и не бил изграден. От община Хасково твърдят, че нямат необходимия бюджет. \r\n\r\n Ако се докаже че липсата на вода е дискриминация спрямо жителите на селото, общината може да бъде глобена. \r\n \n\t\t\t\t\t\t", "date": "2018.10.03", "title": "Жители на село край Хасково живеят без питейна вода"}
{"url": "http://www.bnews.bg/article/249709-prokuror_otiva_na_sad_za_lazhesvidelstvane", "text": "\n Специализираната прокуратура внесе в Специализирания наказателен съд обвинителен акт срещу прокурор от Окръжната прокуратура в Добрич за извършване на две престъпления, съобщиха от Спецпрокуратурата. \r\n\r\n Първото е за това, че на 30 юни 2012 г, като длъжностно лице, тя използвала служебното си положение, за да преустанови започнала проверка на съпруга й, спрян от полицаи във видимо нетрезво състояние. Мъжът отказал на служителите на МВР проверка за алкохол, оказало се, че няма и необходимите документи в себе си – легитимирал се единствено с международен паспорт. След негово обаждане по телефона на мястото пристигнала съпругата му. Представила се и попитала дали може да направи нещо, за да няма последствия за половинката й. Носела и документите му. \r\n\r\n След повторна покана от полицаите за алкохолна проверка с дрегер, мъжът станал агресивен, хванал единия от униформените за ръката, нанесъл му удар с юмрук в гърдите и му отправил заплахи и обиди. Наложило се на място да дойде и втори полицейски екип, след което мъжът бил задържан и отведен в Районното управление. В хода на образуваното досъдебно производство по случая, по свое желание (макар да не е длъжна да свидетелства за член от семейството), съпругата на три пъти дала лъжливи показания като свидетел пред разследващи и съдебни органи в Добрич, Варна и Разград. Започналото в Добрич разследване по него продължило в Разград заради служебното положение на съпругата. \r\n\r\n Досъдебното производство срещу прокурорката от Окръжна прокуратура - Добрич е образувано през 2015 г. в Софийска градска прокуратура и приключва с обвинителен акт. Съгласно новите компетенции за разследване на магистрати, делото е изпратено в Специализираната прокуратура. Предстои Специализираният наказателен съд да насрочи разпоредително заседание. \r\n \n\t\t\t\t\t\t", "date": "2018.10.03", "title": "Прокурор отива на съд за лъжесвиделстване"}
{"url": "http://www.bnews.bg/article/249713-magi_zhelyazkova_praznuva_edna_godina_kato_siderova", "text": "\n Маги Желязкова, която преди една година стана Сидерова, след като се омъжи за любимия си Георги, отпразнува първата си годишнина от новото летоброене с романтично пътешествие в Италия. \r\n\r\n Тя публикува кадри в социалните мрежи, на които позира и се разхожда в южната част на Ботуша под топлите слънчеви лъчи. Семейството е било отседнало в Амалфи, но е отскочило и до Позитано. \r\n\r\n Освен на хубавото време, приятните улички на италианските градчета и компанията, Маги се е насладила и на фина италианска кухня. Вече Сидерова е на родна земя, но със сигурност е събрала спомени, които да я сгряват. \r\n\r\n Преди година Маги и Георги, който е бивш служител на ГДБОП се венчаха в Руската църква в София, а на сватбеното им тържество присъстваха много знаменитости. Тогава Маги написа в профила си във Фейсбук: \r\n\r\n \"Моето прекрасно следобедно утро! Да се събудиш Сидеров и да знаеш, че си съпруга на най-уникалния мъж!\" \r\n \n\t\t\t\t\t\t", "date": "2018.10.03", "title": "Маги Желязкова празнува една година като Сидерова "}
{"url": "http://www.bnews.bg/article/249732-intsident_kola_se_samozapali_na_am_trakiya_video", "text": "\n Кола се запали на автомагистрала „Тракия”. Сигнал е подаден в полицията в Пазарджик около 16.00 часа. \r\n\r\n Автомобилът се е самозапалил на 100-ия километър в платното в посока Бургас. На място незабавно са изпратени екипи на Пътна полиция и пожарната. \r\n\r\n Автомобилът е с бургаска регистрация. В него е пътувало семейство. За щастие те не са пострадали. Движението в участъка се извършва в изпреварващата лента. \r\n\r\n \r\n\r\n   \r\n \n\t\t\t\t\t\t", "date": "2018.10.03", "title": "ИНЦИДЕНТ! Кола се самозапали на АМ „Тракия” (ВИДЕО)"}
{"url": "http://www.bnews.bg/article/249720-sadat_otmeni_reshenieto_za_zapechatvane_na_hotel_marinela", "text": "\n Съдът е отменил разпореждането на данъчните, с което за седмица беше запечатан хотел „Маринела” в София на бизнесмена Ветко Арабаджиев. Определението на Аминистративния съд в София не е окончателно и подлежи на обжалване в 7-дневен срок пред Върховния административен съд. \r\n\r\n Хотелът беше затворен в края на миналата седмица заради проверката на Националната агенция по приходите. \r\n\r\n Специализираният наказателен съд запорира банкови сметки, дружествени дялове и имоти на Ветко и Маринела Арабаджиеви. Двамата продължават да се издирват. \r\n\r\n Съдебни заповеди са издадени за 12 банкови сметки на семейство Арабаджиеви в различни трезори, както и дялове в няколко търговски дружества. \r\n\r\n Запор е наложен и над 4 имота, собственост на Маринела Арабаджиева в Пловдив, София и село Свежен. \r\n \n\t\t\t\t\t\t", "date": "2018.10.03", "title": "Съдът отмени решението за запечатване на хотел „Маринела“"}
{"url": "http://www.bnews.bg/article/249746-barekov_ochakva_chetvarto_dete_semeyna_snimka_ot_strasburg_razkri_shtastlivata_novina_galeriya", "text": "\n Евродепутатът Николай Бареков ще става баща на четвърто дете. Половинката на пловдивчанина Мария Календерска е бременна, а щастливите родители този път се надяват бебето да е момиченце. То трябва да се роди на 14 февруари.  заяви пред ПловдивПрес Николай Бареков. \r\n\r\n Евродепутатът има трима синове. Най-големият- Николай, е кръстен на баща си и е от първата съпруга на Бареков – Евгения. \r\n\r\n Вторият е Александър и е плод на любовта му с настоящата му половинка Мария Календерска. Детето се роди през юли 2014 година. Миналата година на 4 септември на бял свят се появи и третият  син на евродепутата. Момченцето носи името Виктор. \r\n\r\n \r\n\r\n От няколко дни Мария и синовете на Бареков са при него в Страсбург. Три месеца преди Коледа, градът вече е в тематична украса. Сашко явно е слушал през годината, тъй като баща му мигом го заведе на шопинг и му накупи една камара подаръци. Семейната снимка, на която позират до коледно еленче, издаде за предстоящата поява на бебе №4, пише ПИК.  \r\n\r\n \r\n\r\n   \r\n \n\t\t\t\t\t\t", "date": "2018.10.03", "title": "Бареков очаква четвърто дете! Семейна снимка от Страсбург разкри  щастливата новина (Галерия)"}
{"url": "http://www.bnews.bg/article/249704-natali_trifonova_v_barselona_za_chrd", "text": "\n Натали Трифонова празнува рождения си ден в Барселона. Блондинката и любимият й решиха да избягат от България за кратко, а синоптичката получи уникален подарък от гаджето си. \r\nКрасавицата отбеляза рождения си ден в слънчева Барселона. Половинката на русото изкушение й направи приказна изненада, пише „България днес”. \r\nНавръх празника на Натали любимият й мъж я изведе на романтична вечеря. Доан, както е името на гаджето на Трифонова, запазил маса в един от най-изисканите ресторанти в града. \r\nИ още докато я придружавал до местата им, той й подарил една прекрасна роза.  „Невероятен”, описа с една дума мъжа на сърцето си блондинката, която е с Доан Хасан от дете. \r\n  \r\n \n\t\t\t\t\t\t", "date": "2018.10.03", "title": "Натали Трифонова в Барселона за ЧРД "}
{"url": "http://www.bnews.bg/article/249733-novi_ogranicheniya_za_dizelovite_avtomobili", "text": "\n Вредните газове от автомобили в Европа трябва да намалеят с 40% , това изискване приеха евродепутатите. Целта трябва да бъде постигната до 2030г. \r\n\r\n Новата цел е доста по-амбициозна от предложението на Европейската комисия, която беше за 30%. \r\n\r\n За да се постигнат тези цели се въвеждат условия за максимални стойности за всеки нов произведен автомобил, както и използването на повече електрически коли. \r\n \n\t\t\t\t\t\t", "date": "2018.10.03", "title": "Нови ограничения за дизеловите автомобили"}
{"url": "http://www.bnews.bg/article/249739-sobstvenitsi_na_svine_izlyazoha_na_protest_kray_selo_tutrakantsi", "text": "\n Жители на село Тутраканци и ловци блокираха главния път Провадия - Айтос в знак на протест. \r\n\r\n Блокадата продължи около 20 минути, а една от причините за недоволството на протестиращите е наложената забрана за групов лов на дива свиня в района. Ловци от около 30 ловни дружинки настояват ограничението да отпадне. \r\n\r\n Местните жители пък искат да получат обезщетения за животните си, които бяха умъртвени - именно в Тутраканци преди около месец беше регистриран първият случай на африканска чума у нас. Животните обаче не били регистрирани и затова собствениците им не са получили помощ от държавата след наложената мярка. \r\n\r\n „Искам обезщетение за тези прасета, в които имам вложен труд, храна и безсънни нощи”, разказа пред bTV един от животновъдите. \r\n \n\t\t\t\t\t\t", "date": "2018.10.03", "title": "Собственици на свине излязоха на протест край село Тутраканци"}
{"url": "http://www.bnews.bg/article/249722-2_1_mln_dolara_iska_metalika_za_kontsert_v_plovdiv", "text": "\n 2,1 млн. долара иска „Металика“ за концерт в Пловдив догодина, когато групата прави мащабно лятно турне в Европа. Кметът Иван Тотев потвърди, че се преговаря с импресариото на легендарната хеви метъл банда. Той посочва, че прегорите се водят от „София мюзик ентърпрайсиз“. От промоутърите вчера потвърдиха пред „Телеграф“: „Да, преговаряме с групата да направи концерт у нас догодина. Но засега нямаме подписан договор и не можем да обявим евентуален концерт на „Металика“ в Пловдив“. \r\n\r\n „Има период от две седмици, когато все още няма официално насрочени събития в турнето на „Металика“. Евентуално може да се поберем в един от тези дни. Ясно е обаче, че концертът няма да е част от фестивала „Хилс ъф рок 2019“, който е през юни“, казва кметът Иван Тотев пред „Трафикнюз“. \r\n \n\t\t\t\t\t\t", "date": "2018.10.03", "title": "2,1 млн. долара иска „Металика“ за концерт в Пловдив"}
{"url": "http://www.bnews.bg/article/249697-vaksinite_ne_dostigat_narastva_broyat_na_zarazenite_s_hepatit_a_v_sofiya", "text": "\n Нараства броят на регистрираните заразени с хепатит А в столицата, засегнати са предимно деца. Родители сигнализираха, че ваксините срещу заболяването не достигат. \r\n\r\n Най-много са случаите на заразени с хепатит А в кварталите „Красна поляна” и „Факултета”. \r\n\r\n В тези райони липсват ваксини и при личните лекари, и в аптечната мрежа. \r\n\r\n Във „Факултета” са имунизирани 250 деца, поръчали са и още ваксини. Съмненията са, че към този квартал са насочени повечето налични препарати срещу заболяването. \r\n \n\t\t\t\t\t\t", "date": "2018.10.03", "title": "ВАКСИНИТЕ НЕ ДОСТИГАТ!!! Нараства броят на заразените с хепатит А в София "}
{"url": "http://www.bnews.bg/article/249692-bebeto_na_plevneliev_proplaka_s_1_6_miliona", "text": "\n 663 488 лева и ½ идеални части от две къщи в село Баня и Черноморец – това е летящият  старт на новородения син на Деси Банова и Росен Плевнелиев – Йоан, показва проверка на „Галерия“ в последната декларация на баща му пред КПКОНПИ.  \r\nВсичко останало като имоти за десетки милиони е дарено на бившата съпруга на Плевнелиев и синовете му. През 2012г. Плевнелиев имаше 1,8 милиона лева. От 2009-а той не развива бизнес и разчита на спестяванията си от времето, когато работеще с германските инвеститори от „Линдер“. \r\nСиноптичката Деси Банова роди миналия понеделник, а двамата с Плевнелиев живеят заедно повече от година. Дори сключиха граждански брак през юни. \r\n\r\n   \r\n \n\t\t\t\t\t\t", "date": "2018.10.03", "title": "Бебето на Плевнелиев проплака с 1,6 милиона "}
{"url": "http://www.bnews.bg/article/249699-slab_trus_registriran_v_turtsiya", "text": "\n Земетресение с магнитуд 3,3 по скалата на Рихтер е регистрирано в Източна Турция във вторник вечер. Това съобщиха от сеизмичната обсерватория \"Кандили\" към университета \"Боазичи\" и от Института за изследване на земетресенията, цитирани от БТА. \r\n\r\n Епицентърът на труса бил в близост до село Чайчатъ, община Варто, провинция Муш. Няма информация за пострадали хора или сериозни материални щети. \r\n \n\t\t\t\t\t\t", "date": "2018.10.03", "title": "Слаб трус регистриран в Турция"}
{"url": "http://www.bnews.bg/article/249700-zatrudneno_e_dvizhenieto_sofiya_varna_zaradi_katastrofa", "text": "\n Катастрофа затруднява движението по пътя София - Варна след разклона за Лясковец, съобщи БНР.  \r\n\r\n По първоначална информация са се ударили два леки автомобила. Пострадали са двама души, пътували в единия от автомобилите. \r\n\r\n Движението в района на катастрофата се регулира от \"Пътна полиция\". \r\n\r\n Произшествието е станало около 08,30 ч. \r\n \n\t\t\t\t\t\t", "date": "2018.10.03", "title": "Затруднено е движението София-Варна заради катастрофа"}
{"url": "http://www.bnews.bg/article/249694-maykata_na_totsa_garnira_silikonovite_si_bombi_s_tatusi_snimki", "text": "\n Ана Петрова – майката на миската Антония Петрова, я слага в малкия си джоб с визия \r\n\r\n Тя не се свени да разкрива  плът и да демонстрира пищни силиконови форми. Напоследък може да бъде забелязана дори с ексцентричен татус на гърдите, включващ няколко броя пеперуди. \r\nНезависимо, че гони 60-е, възрастта на Ана явно не е причина да се представя за скромна, нито да пази тялото си от очите на околните, пише „Галерия“. Самата Антония, която сега е бременна също прима за нормален стила на майка си и изобщо не се притеснява от реакцията на хората.  Снимките вижте  \r\n \n\t\t\t\t\t\t", "date": "2018.10.03", "title": "Майката на Тоца гарнира силиконовите си бомби с татуси (Снимки)"}
{"url": "http://www.bnews.bg/article/249702-mis_silikon_viktoriya_petrova_vodeshta_na_predavane_za_religiya", "text": "\n След скандала, който се завихри около силиконката Виктория Петрова миналата седмица социалните  мрежи завряха от коментари. \r\n\r\n Припомняме, че моделката бе  сгащена от пътни полицаи да кара пила. Виктория категорично е отказала да даде проба за алкохол, но след като разбрала, че това може да й коства книжката се съгласила да надуе дрегера, който отчел малко над 0,8 промила. До отнемане на книжката не се стигнало, но Вики ще трябва да плати глоба в размер на 1000 лева. \r\n\r\n Този случай породи множество коментари, а един от тях развесели силиконката, която се замисли сериозно дали пък не би могла да се справи и с такова предизвикателство. ‚Доста добра идея, мисля, че ще се справя, само да се сетят да ме поканят“. \r\n\r\n  Ето какво пише потребител с ник „Администратор“: \r\n\r\n „Мис Силикон Виктория Петрова е силно вярваща, има татуирано разпятие на бедрото и става за ко-водеща на православната рубрика \"Вяра и общество\" по БНТ 1“. \r\n \n\t\t\t\t\t\t", "date": "2018.10.03", "title": "Мис Силикон Виктория Петрова - водеща на предаване за религия"}
{"url": "http://www.bnews.bg/article/249701-tramp_pomagal_na_roditelite_si_da_ukrivat_dohodi", "text": "\n Американският президент Доналд Тръмп е получил над 400 милиона долара от родителите си, като им помагал да укриват доходи, разкрива разследване на в. „Ню Йорк таймс”.   \r\n\r\n Според изданието Тръмп създавал параван с четиримата си братя и сестри, за да прикрие милиони долари, получени от бизнеса с недвижими имоти на баща им Фред Тръмп.   \r\n\r\n По оценки на вестника децата на Тръмп – старши са получили от родителите си сума, „съществено надхвърляща един милиард долара” под формата на дарения.   \r\n\r\n Данъчната служба на Ню Йорк съобщи, че проверява информацията на „Ню Йорк таймс”. \r\n\r\n Самият Тръмп не е коментирал твърденията на изданието. „Ако те са декларирали по-ниска стойност на даренията, значи са платили по-малки данъци. Това би представлявало интерес за данъчната служба на Ню Йорк, както и за федералните данъчни власти”, каза Бет Шпиро Кауфман, бивш служител на финансовото министерство на САЩ. \r\n \n\t\t\t\t\t\t", "date": "2018.10.03", "title": "Тръмп помагал на родителите си да укриват доходи "}
{"url": "http://www.bnews.bg/article/249717-shofyor_ubi_mazh_na_patya_izbyaga_i_se_ukri", "text": "\n Окръжната прокуратура във Варна повдигна обвинение на неправоспособен шофьор, който уби мъж на пътя. Той е задържан за срок от 72 часа. След инцидента той е избягал и се е укрил. \r\n\r\n Сигнал за мъж в безпомощно състояние на площада във варненското село Детелина е получен на 2 октомври малко преди полунощ. Пострадалият е лежал на тротоара в кръв. Около него имало части от автомобил. \r\n\r\n Пристигналият на място медицински екип констатирал смъртта на 54-годишния мъж, който е от Долни чифлик. На около 200 м е намерен автомобил с щети от катастрофа и без регистрационен номер. Шофьорът е открит и задържан по-късно. \r\n\r\n Прокуратурата ще внесе в съда искане за постоянен арест на неправоспособния водач. За това престъпление законът предвижда наказание лишаване от свобода от 3 до 15 години. \r\n \n\t\t\t\t\t\t", "date": "2018.10.03", "title": "Шофьор уби мъж на пътя, избяга и се укри"}
{"url": "http://www.bnews.bg/article/249698-vdovitsata_na_ubitiya_komandos_emil_sharkov_pokaza_noviya_si", "text": "\n Вдовицата на убития при полицейска акция командос Емил Шарков–Милена, показа новия симъж. Миската се появи на светско събитие с гаджето си, слагайки край на спекулациите дали е обвързана или не. Двамата предпочитаха да не афишират отношенията си в България, но след последния романтичен воаяж решиха, че повече няма да се крият. Двойката се появи заедно на модно събитие и по всичко личеше, че са безкрайно щастливи заедно. \r\nНовият мъж на Милена–Лъчезар е изпълнителен директор в най-големия фасилити мениджмънт холдинг у нас. Той ръководи близо 2500 служители и над 300 корпоративни клиенти. \r\nВъпреки натоварената си програма, бизнесменът все пак успява да намери време и да заведе любимата си на ваканция в чужбина. Двойката обиколи Рим, Пукет, Дубай, а наскоро посетиха и Прага, пише „България днес”. \r\nВ социалните мрежи към тях често се отправят въпроси дали обмислят годеж, сватба и деца, но двамата мълчат загадъчно по въпроса. Там обаче е пълно с техни снимки, докато с покойния й съпруг въобще липсват. \r\nВъпреки това Милена запазва фамилията на съпруга си–Шаркова и с нея спечели титлите „Мисис България 2008”, „Мисис Континентал 2009” и „Мисис дама на годината 2012”. \r\n„Темата за любовта в живота ми е твърде лична и не бих желала да говоря по нея”, лаконична е Милена по повод новата си връзка. \r\n \n\t\t\t\t\t\t", "date": "2018.10.03", "title": "Вдовицата на убития командос Емил Шарков показа новия си"}
{"url": "http://www.bnews.bg/article/249711-luna_si_pokaza_rozovite_gashti_foto", "text": "\n Какъв цвят са на Луна гащите. Но не късите гащи, а бельото? Розови!  Като всяка себеуважаваща се блондинка Луна – президент знае, че на русото най му тича розовото. \r\n\r\n Вглеждайки се внимателно в снимката и всичко лъсва. Именно там, между краката на кокетно полегналата певица, е истината. Вижте снимката \r\n \n\t\t\t\t\t\t", "date": "2018.10.03", "title": "Луна си показа розовите гащи (ФОТО)"}
{"url": "http://www.bnews.bg/article/249684-nezakonno_smetishte_zarina_politseyski_uchastak_v_plovdiv", "text": "\n Епидемия от хепатит и опасни зарази грозят район от Пловдив - този в \"Шекер махала\". Пред полицейския участък и в близост до сградата на КАТ там вече има тонове отпадъци. Униформените и гражданите, които трябва да бъдат обслужени в КАТ, се сблъскват с мръсотията, неприятната миризма и нелицеприятната гледка. \r\n\r\n Сметището посреща идващите от София и магистрала \"Тракия\". Контейнерите преливат, а боклуците се стоварват директно върху площадката срещу най-новия полицейски участък.  \r\n\r\n \"Боклуците, които се изхвърлят тук, са от всякакво естество - от животински кожи до оборска тор, защото Общинският съвет е разрешил в този квартал да се отглеждат и коне. Просто е страшно\", оплака се пред камерата на NOVA живеещата в района Йорданка Средева. \r\n\r\n Камарите с боклуци понякога стигали до два метра височина. А нарушителите не се стряскали дори от камерите на участъка. Хората в квартала, в който има стотици малки деца, се притесняват, че скоро ще пламнат опасни зарази. Въпреки глобите и предупрежденията на полицаите, извършителите продължават да изхвърлят боклуците си на улицата. \r\n\r\n Нерегламентираните сметища в квартала са десетки, като това е най-голямото. От общината твърдят, че камиони редовно извозват боклуците и отричат в махалата да има недостиг на контейнери. Следващата седмица планират и акция по събарянето на всички незаконни постройки по тротоарите. \r\n\r\n Тук има 10 конюшни, огради, две къщи, навеси. Трябва да се освободи място, където да се сложат контейнери. Проблемът е в техния манталитет, тяхното възпитание и отсъствието на такова. Няма ден, в който ние да не чистим, с изключение на неделя\", категоричен беше кметът на район “Северен\" в Пловдив Ральо Ралев. \r\n \n\t\t\t\t\t\t", "date": "2018.10.03", "title": "Незаконно сметище зарина полицейски участък в Пловдив"}
{"url": "http://www.bnews.bg/article/249685-55_iyat_v_sveta_izhvarli_grisho_ot_pekin", "text": "\n Григор Димитров приключи участието си на турнира в Пекин. Българинът загуби с 1:2 сета (4:6, 6:2, 4:6) от сърбина Душан Лайович в среща от третия кръг.  \r\n\r\n Димитров, който е полуфиналист от миналата година, допусна много непредизвикани грешки и не успя да стигне до обрат срещу 55-ия в света Лайович.  \r\n\r\n Очаквайте подробности! \r\n \n\t\t\t\t\t\t", "date": "2018.10.03", "title": "55-ият в света изхвърли Гришо от Пекин"}
{"url": "http://www.bnews.bg/article/249686-v_harvatiya_hvanaha_dvama_balgarski_kanaldzhii_sas_70_migranti_v_kamion", "text": "\n Полицията в Хърватска задържа двама българи за каналджийство, информира БГНЕС. \r\nВластите в страната са открили 70 нелегални мигранти в камион, който бил управляван от двама български граждани. \r\n\r\n Българите са на 19 и 29-годишна възраст. Те са арестувани край град Винковци, намиращ се в източната част на Хърватска. \r\n\r\n Около 23 часа на 1 октомври, понеделник, органите на реда спрели камиона за проверка, в хода на която открили 70 мигранти в товарното помещение на превозното средство. Всичките чужденци били без документи за самоличност. \r\nСред бежанците има и едно дете, на видима възраст около 13-14 години. Всичките нелегални мигранти са прехвърлени в полицейското управление в Винковци. \r\n\r\n Българите са предадени на следствието в града. Срещу тях вече е повдигнато обвинение за каналджийство. \r\n\r\n Властите в Хърватска вече разследват по какъв начин камионът е влязъл на територията на страната. \r\n\r\n В съобщението на хърватската полиция се посочва, че мигрантите ще бъдат върнати обратно в страната, от която са дошли. \r\n \n\t\t\t\t\t\t", "date": "2018.10.03", "title": "В Хърватия хванаха двама български каналджии със 70 мигранти в камион"}
{"url": "http://www.bnews.bg/article/249688-borislav_tsekov_sofiya_nikoga_ne_e_bila_impozanten_grad_no_i_nikoga_ne_e_izglezhdala_kato_nesrachno_skovana_selska_barachka_snimka", "text": "\n Днес във Фейсбук попаднахме на коментар на Борислав Цеков по повод състоянието на столицата след безбройните некадърно направени ремонти. Вижте какво написа той по темата в личният си профил в социалната мрежа! \r\n\r\n \r\n\r\n София никога не е била импозантен град... Но и никога не е изглеждала като несръчно скована селска барачка от стари тенекета саламурено сирене, ръждиви винкели, мукава и къдрави ламарини. В това го превърнаха безобразните ремонти на Фандъкова. \"Графа\" и \"Славейков\" са обезобразени до неузнаваемост, \"Витошка\" придоби вид на средностатистическо провинциално стъргало, Ларгото - на бутафорен нискобюджетен лунапарк. Не ми се мисли за градинката пред \"Кристал\" и за площад \"Александър Невски\", които предстои да бъда съсипани със същата долнопробна естетика... Поне да се извинят, да се засрамят... \r\n\r\n \r\n\r\n Eто това е резултатът от епохалния и многомилионен ремонт на \"Графа\" в София. Вместо прилична градска среда с европейски вид, имаме неугледен и калпав плочник, навяващ асоциации за мръсен циментов под на очукана баня в долнопробен пандиз. Браво на Фанкъдова и на Столичната община! Естети сте. И европейци... Ама не чак дотам. Как е възможно подобно нещо?! Защо не взехте гранитните павета, които махнахте от бул. \"Прага\" и горната част на \"Дондуков\" и не направихте площад \"Славейков\" и \"Графа\" с тях. Както правят в Западна Европа??????? Дъно!  \r\nPS. Направо вземете \"бидето на Фандъкова\" от \"Витошка\" и бронзовият \"цирей\" пред двореца и ги инсталирайте на \"Славейков\". Да завършите архитектурния ансамбъл във ваш стил. \r\nСнимка: Владимир Христовски и Безумията на София, фб група. \r\n\r\n \r\n \n\t\t\t\t\t\t", "date": "2018.10.03", "title": "БОРИСЛАВ ЦЕКОВ: София никога не е била импозантен град... Но и никога не е изглеждала като несръчно скована селска барачка(СНИМКА)"}
{"url": "http://www.bnews.bg/article/249687-dzhizasa_se_nasiti_i_na_bremennata_zlatka_vizhte_s_kakva_y_izneveryava", "text": "\n Тъмни облаци са надвиснали над прясната връзка между Благой Георгиев и Златка Райкова. \r\n\r\n Благо Георгиев  вече е успял да изневери на блондинката, с която има съвсем скорошна авантюра и се предполага, че е прекалено рано тръпката да е изчезнала, пише HotArena, позовавайки се на сигнал получен в редакцията. Типично в негов стил - рано или късно винаги се дъни. Новата му афера се е завъртяла в нощно заведение, с участието на…  хостеса, работеща именно в клуба. \r\n\r\n  Георгиев й взел номера, последвало чат, докато не се стигнало до дискретна среща. Русата Златка не знаела все още за похожденията на шавливия си любим. А само преди дни двамата се лигавиха, като пускаха сърчица в Инстаграм, след което дори се заговори, че Райкова е бременна.  \r\n\r\n  Георгиев е известен с това, че не може да си държи дълго време оная си работа в гащите. Парадоксът в случая е, че Златка е тази, която не обръща кой знае какво внимание на връзката си с екс футболиста. Както вече HotArena разкри, тя е коментирала пред приятелки, че тази авантюра е временна. След като се закани да му вземе парите и да си поиграе малко с него на влюбена двойка, ще му бие шута. По всичко личи, че той първи я направи смешна в очите на хората, макар че само по себе си да има нещо с него, я прави достатъчно подходяща мишена за подигравки. \r\n\r\n  Още по-парадоксално е парадирането на Благой с вярата си. Лицемерно е да рисува свещени личности върху себе си и да твърди, че е силно религиозен, след като не е спазил една от основните Божии заповеди – не прелюбодействай. Няма жена, с която да е имал връзка, и да не й е сложил рога. \r\n\r\n  Най-много е търпяла зависимостта му към изневерите майката на първите му две деца – Христина Витанова. В името на семейството тя стоически стоя до него, докато той не реши да сложат край и прости голям брой негови прегрешения и публични унижения. След като премина през леглата на фолк певици и моделки, той прилъга младата манекенка Куини Алис, взе й всичко най-чисто, след което се прехвърли на Есмер Омерова, още преди да я е оставил. \r\n\r\n  С нея той сключи брак и създаде третия си наследник и първи за нея. Малко след като поотрасна сина му от татарката Елай, той побърза да й бие шута, като преди това се постара на всяко идване в България без нея да увеличава броя на рогата й. \r\n \n\t\t\t\t\t\t", "date": "2018.10.03", "title": "Джизъса се насити и на \"бременната\" Златка (Вижте с каква й изневерява)"}
{"url": "http://www.bnews.bg/article/249689-prokuraturata_prehvarli_razsledvaneto_za_ubitoto_dete_na_moskovski_na_drugo_myasto", "text": "\n Прокуратурата постигна нови висоти в мотаенето на разследването на инцидента с моторна шейна, при който на 2 февруари загина 4- годишният син на тогавашния министър на транспорта Ивайло Московски. Вчера стана ясно, че делото е прехвърлено на друга прокуратура с абсурдното обяснение, че държавното обвинение чак на осмия месец се сетило, че министрите всъщност трябва да се разследват от Софийската градска прокуратура. Досега делото бе под надзора на Софийската окръжна прокуратура, тъй като детето загина в Боровец, който попада в района й. \r\n\r\n Новината беше съобщена от националното следствие. Оттам обясниха още, че експертизите, които досега сочеха като причина за протакатането на делото, са готови. Какво са показали те обаче, остава неясно, защото само наблюдаващият порурор може да реши да разкрие съдържанието им. \r\n\r\n Говорителката на Софийската градска прокуратура Зорница Таскова потвърди, че делото вече е там. Всички останали въпроси Таскова поиска писмено. До края на деня така и не дойдоха отговори на какъв етап е разследването, какви са изводите от експертизите, има ли повдигнати обвинения, кога и с какви мотиви производството е постъпило в градска от окръжната прокуратура и докога е последното удължаване на срока на разследването. \r\n\r\n Интересно как ще реагира сега прокуратурата, след като Ивайло Московски най- после бе освободен като министър заради катастрофата край Своге, при която загинаха 18 души. Но пък бе предложен за вицепрезидент на Черноморската банка за търговско развитие. Напълно възможно е делото отново да бъде върнато на окръжната прокуратура. \r\n\r\n Възможните причини окръжната прокуратура след месеци наблюдение да е пратила делото на градската са, че или търси начин да се отърве от него, или  становището на наблюдаващия прокурор там е, че трябва да бъде търсена отговорност от управлявалия злополучната шейна. \r\n\r\n От самото начало прокуратурата се държи подозрително по случая. В началото дори не беше съобщено как е станала катастрофата с мощната машина, управлявана от министъра. По неофициална информация тя се е ударила в дърво. Прокуратурата мълча 5 дни, а след това обяви, че делото за причиняване на смърт по непредпазливост е прехвърлено за разследване в националната следствие. След това обвинителите се застраховаха, ме ще им трябва много време, защото имало много свидетели и се търсели хора със специфични знания за разрешителния режим и правилата за ползване на моторни шейни. Така осем месеца след инцидента обвиняеми за смърттта на детето няма. \r\n \n\t\t\t\t\t\t", "date": "2018.10.03", "title": "Прокуратурата прехвърли разследването за убитото дете на Московски на друго място"}
{"url": "http://www.bnews.bg/article/249690-tezhak_intsident_11_godishno_dete_e_v_koma_sled_udar_ot_dzhip", "text": "\n Джип блъсна 11-годишно момиче във врачанското село Търнак. Инцидентът станал около 20.00 ч. във вторник вечер. \r\n\r\n Детето е настанено в болницата в Плевен. Изпаднало е в кома. Близките казаха за NOVA, че е с тежки наранявания по главата и гръдния кош. \r\n\r\n Шофьорът на джипа със софийска регистрация е задържан за 24 часа. \r\n \n\t\t\t\t\t\t", "date": "2018.10.03", "title": "ТЕЖЪК ИНЦИДЕНТ! 11-годишно дете е в кома след удар от джип "}
{"url": "http://www.bnews.bg/article/249707-razsledvat_opit_za_ubiystvo_za_15_lv_pred_igralna_zala", "text": "\n Във Варна разследват опит за убийство на мъж, опитал да разтърве други двама. Обвиняем е 25-годишният Димитър Хр. \r\n\r\n Инцидентът става снощи пред игрална зала във варненския квартал \"Владиславово\". Между двама мъже избухва скандал за 15 лева. Единият вади нож, за да реши спора, намесва се техен общ познат, който се опитва да разтърве биещите се и така Димитър Хр. забива ножа в областта на сърцето на 29-годишния. \r\n\r\n След инцидента Димитър бяга, но е установен и е задържан по-късно. Пострадалият е опериран. Продължават действията по разследването. \r\n \n\t\t\t\t\t\t", "date": "2018.10.03", "title": "Разследват опит за убийство за 15 лв пред игрална зала "}
{"url": "http://www.bnews.bg/article/249691-kotseto_izdani_rabotata_alisiya_i_birmata_se_razdeliha", "text": "\n Фолкпевицата Алисия и Жоро Бирмата са разделени! За това намекна фолкпевецът Константин на съвместно участие с колежката му в понеделник вечерта. Двамата пяха специално за рождения ден на половинката на Константин - Надя, която отпразнува зрелищно рождения си ден. \r\n\r\n \"Алисия, имаш ли си гадже?\", обърна се Коцето директно към Алисия, която изпадна в неколкосекундно неловко мълчание. \r\n\r\n \"Разбирам, спокойно, аз ще ти стана гадже. Ако съпругата ми намери по-богат от мен и реши да ме напусне, ще се загаджим с теб. Аз съм много готин и надарен\", нареждаше Константин, който често отпиваше уиски от любимата си голяма водна чаша, пише \"България Днес\". \r\n\r\n \"Не знам дали ще станем гаджета, но мога да ти предложа да направим трети дует. Надето е много хубава жена и трябва да си заедно с нея. Знам, че много се грижиш за нея - за рождения й ден си я зарадвал с чудесен подарък. Няма да се разделяте с нея\", отвърна дипломатично Алисия. \"Много си хубава, много си готина\", продължаваше да флиртува Коцето, като се опита и да свали жартиера на фолкаджийката, а тя приемаше всичко като шега и не се дърпаше. Чалгарката се беше облякла в прозрачна полурокля, която едва скриваше бюста и слабините й. Коремът и бедрата й бяха оголени, а Константин палаво надзърташе под свръхкъсата дреха. \r\n\r\n \"Алисия се държи като необвързана жена. Ако беше с гадже, нямаше да си позволи такива волности\", коментираха присъстващи в нощното заведение, изказвайки мнение, че любовта между фолкпевицата и Бирмата е останала в миналото. \r\n\r\n Фолкпевицата има дълги и изпепеляващи отношения с бизнесмена Георги Станоев. Тя се загаджи с Жоро Бирмата, след като той прекрати връзката си с Преслава. Двамата бяха забелязани за пръв път заедно след връщането си от екзотична ваканция в Тайланд. След това решиха, че няма смисъл да се крият и започнаха да излизат заедно. Пословичната ревност на Бирмата рефлектира и върху Ася от Вакарел, която често се караше с любимия си. Заговори се дори за грозни сцени между двамата в дискотека в Благоевград, но нито един от тях публично не се отрече от другия. \r\n\r\n Темата за раздялата им стана актуална отново след напрежението около бизнеса на Бирмите. Спецпрокуратурата се озова в един от ресторантите на Евлоги Станоев - Голямата Бирма. Той и двамата му синове Георги и Димитър се издирват от полицията. Тримата са обвинени задочно за участие в група за производство на нелегални цигари. \r\n\r\n Униформени служители застигнаха и нищо неподозиращата Лидка Скалата, която по това време си почиваше блажено с приятели във Велинград и нямаше никаква представа за протичащите полицейски акции. Скалата бе отведена от хотела, в който си отдъхва, за да даде показания относно бизнес делата на семейството. \r\n\r\n От тогава до днес от Лидия Станоева ни вест, ни кост. Обикновено тя е свръхактивна в социалните мрежи, където непрекъснато си пуска снимки от дискотеки и барове с шумни компании. В столицата и околията Скалата отдавна е известна като голям бохем и купонджия - не пести пачки за забавления. Откакто имат проблеми с органите на реда, нея никаква я няма. \r\n\r\n Лидка Скалата е много близка приятелка на Алисия. Или поне беше. Двете вече не излизат заедно, въпреки че доскоро бяха неразделни - ходеха по дискотеки и дори на екскурзии в чужбина. Лидка Скалата не се появи и в дискотеката в понеделник вечерта. Вместо с доскорошната си дружка Алисия пристигна с Константин, който я докара с луксозния си спортен автомобил. \r\n \n\t\t\t\t\t\t", "date": "2018.10.03", "title": "Коцето издъни работата: Алисия и Бирмата се разделиха"}
{"url": "http://www.bnews.bg/article/249696-pusnaha_ot_aresta_momcheto_namushkalo_s_nozh_svoy_sauchenik", "text": "\n Софийският градски съд пусна на свобода 15-годишния Даниал Бейкверди, който през август намушка с нож момче в столичния квартал \"Надежда\". Това се случи на междуетажна площадка в жилищния блок на ранения - на 16 години. \r\n\r\n Малко след нападението, в непосредствена близост до блока, извършителят беше задържан. А в интернет изтече запис с неговите самопризнания. Като причина за извършване на престъплението Даниал посочва онлайн тормоз.  \r\n\r\n Пред съда тийнейджърът заяви, че съжалява за стореното и помоли да бъде освободен от ареста, където също бил подложен на тормоз от страна на съкилийниците си. Те го биели и заплашвали, че ще посегнат на родителите му. Магистратите взеха предвид добрата характеристика на младежа, която се потвърждава от успехите му в училище и от впечатленията на неговите преподаватели, които го определят като спокойно и неконфликтно момче. \r\n  \r\nОсвен това съдът прецени, че престоят от два месеца в ареста на подрастващ, без други провинения, е достатъчен и му наложи следващата по тежест мярка за неотклонение - надзор от инспектор на Детска педагогическа стая. \r\n\r\n Решението може да бъде обжалвано или протестирано в 3-дневен срок. \r\n \n\t\t\t\t\t\t", "date": "2018.10.03", "title": "Пуснаха от ареста момчето, намушкало с нож свой съученик"}
{"url": "http://www.bnews.bg/article/249719-nasa_s_shokirashti_danni_idva_stud_koyto_svetat_ne_pomni", "text": "\n Слънцето навлиза в една от своите най-ниски точки в космическата ера. Слънчевите лъчи не са като всички предходни месеци на 2018 г., а ултравиолетовото излъчване бързо намалява. Новите изследвания показват, че най-високите слоеве на Земята отчитат голямо изстудяване. \r\n\r\n \"Над земната повърхност, близо до края на Вселената, нашата атмосфера губи топлината си. Ако тази тенденция продължи, горните слоеве на атмосферата скоро биха могли да станат рекордно студени, с невиждан студ от началото на изследването на Космоса\", казва Мартин Млинчак от НАСА. \r\n\r\n Тези данни бяха оповестени от апарата \"Кибер\" на сателита на НАСА \"Тимед\", който следи емисиите на въглероден диоксид и азотен оксид - две субстанции, които играят ключова роля в енергийния баланс на въздуха от 100 до 300 км над повърхността на Земята. \r\n\r\n Чрез измерване на инфрачервеното лъчение на тези молекули \"Кибер\" може да определи топлинното състояние на газа на самия връх на атмосферата на Земята, т.е. в слой, който учените наричат термосфера, съобщава Новости, цитирана от БГНЕС. \r\n\r\n Термосферата винаги е студена по време на минимума на Слънцето и това е една от най-важните причини, поради която 11-годишният слънчев цикъл засяга нашата планета\", обясни още Млинчак. \r\n \n\t\t\t\t\t\t", "date": "2018.10.03", "title": "НАСА с шокиращи данни: Идва студ, който светът не помни"}
{"url": "http://www.bnews.bg/article/249706-versiya_za_strelbata_v_sofiya_prerazpredelenie_na_narkoteritorii", "text": "\n Преразпределение на наркотеритории е една от версиите за стрелбата снощи в София. Разследването продължава. \r\n\r\n Двама криминално проявени мъже бяха ранени в столичния кв. „Стрелбище”. Стрелбата става на метри от жилищни блокове, както и до пицария и фитнес, които все още са били пълни с клиенти. \r\n\r\n Днес на обед беше направен втори оглед, търсят са записи от камери. \r\n\r\n Единият пострадал е 38-годишен мъж с прякор Жирафа – осъждан многократно за притежание на наркотици. Той е транспортиран в „Пирогов” с огнестрелна рана в областта на гърдите. \r\n\r\n Направена е успешна операция, няма опасност за живота му, каза пред bTV тази сутрин директорът на „Пирогов” проф. Асен Балтов. \r\n\r\n Другият ранен е на 26 години – осъждан за кражби в офиси и жилища. Той е транспортиран във ВМА с две огнестрелни рани в областта на гърдите и рамото. \r\n\r\n И двамата са без опасност за живота \r\n\r\n Извършителите се издирват. \r\n \n\t\t\t\t\t\t", "date": "2018.10.03", "title": "Версия за стрелбата в София: Преразпределение на наркотеритории"}
{"url": "http://www.bnews.bg/article/249714-dimitar_bayraktarov_kam_deputati_imate_miliardi_za_samoleti_i_korabi_a_ne_izplashtate_zaplatite_na_voynitsite", "text": "\n \r\n\r\n Този път Байрактаров ги притискаше с въпросът-\" Плащате милиарди за самолети и кораби, а не изплащате заплатите на воЙниците!\" \r\n Провалилият се кандидат за вицепрезидент и бивш вицеадмирал от военноморските сили видимо се смути на зададеният му въпрос започна да крещи, че това не е вярно и такива дела нямало! Би Нюз вече публикува номерата на делата, които се водят в бургаския районен съд  срещу Военно формирование 32890 по искове за трудово възнаграждение както следва:    \r\n\r\n  дело No 6589/2014;    дело No 990/2016;    дело No 2730/2018;  дело No 885/2015;  дело No 2114/2015; дело No 1372/2016. Отново припомняме, че някои от делата са заведени още през 2014 г, а други през 2015 и 2016 г. има и дела от тази година, което потвърждава притесненията на гражданите за сериозни проблеми за сигурността ни.  Журналистът е с отнета безпричинно акредитация, поради причината, че задава неудобни въпроси на управляващите! \r\n  \r\n \n\t\t\t\t\t\t", "date": "2018.10.03", "title": "Димитър Байрактаров към депутати: Имате милиарди за самолети и кораби, а не изплащате заплатите на войниците!"}
{"url": "http://www.bnews.bg/article/249705-maykite_na_detsata_s_uvrezhdaniya_se_sreshtat_utre_s_vlastta_za_da_obsadyat_tri_zakona", "text": "\n Майките на децата с увреждания ще се срещнат утре с представители на властта, за да обсъдят трите закона в полза на хората с увреждания. Това стана ясно, след като депутати отидоха при палатковия лагер на протестиращите родители. \r\n\r\n Утре протестиращите майки ще се срещнат с министри от редица ведомства – на социалната политика, на здравеопазването и на финансите. Те ще обсъдят приемането на законопроектите в полза на хората в увреждания, заради които вчера имаше голям протест. \r\n\r\n Пред палатковия лагер се стигна до словесен сблъсък между депутати от управляващото мнозинство и от опозицията, който впоследствие се пренесе в пленарната зала. От БСП обвиниха управляващото мнозинство в бездействие, а ГЕРБ отново повториха, че правят всичко възможно. \r\n\r\n Протестът, който започна снощи, е ефективен и ще продължи, ние нямаме избор, каза Вера, майка на дете с увреждане. Тя не е много обнадеждена от предстоящата среща, но се надява всички министерства да се включат. \r\n\r\n  „Целта на тази среща, която инициирахме днес, е да можем да ви помогнем по най-бързия начин този законопроект за хората с увреждания да влезе в НС, да се доближат максимално вашите искания и възможностите, които дава държавата, и по най-рационален начин парите да отидат действително до хората с увреждания”, обясни депутатът от ГЕРБ Светлана Ангелова от социалната комисия. \r\n\r\n Поемаме гаранция, че вашите искания за бързо разглеждане и ясна финансова обосновка на проектите ще бъдат предадени на министерството, което трябва да синхронизира всички тези срещи. Очакваме следващата седмица да бъде предложен проектът за закон, който беше изтеглен за доуточняване, за да може да се обсъди и да имаме конкретни текстове, върху които беседваме”, уточни Даниела Дариткова, депутат от ГЕРБ от здравната комисия. \r\n\r\n  „Ако в края на ноември вкарате Закона за социалните услуги, как ще го вкарате в бюджета” попита обаче Антон Кутев от БСП. \r\n\r\n В кулоарите на парламента стана въпроси и за готвения от БСП вот на недоверие в сферата здравеопазването, по който социалистите все още пишат мотивите си. От управляващото мнозинство определиха готвения вот на недоверие като опит БСП да реши вътрешнопартийните си конфликти. \r\n \n\t\t\t\t\t\t", "date": "2018.10.03", "title": "Майките на децата с увреждания се срещат утре с властта, за да обсъдят три закона "}
{"url": "http://www.bnews.bg/article/249693-svidetel_na_snoshtnata_prestrelka_s_potresavasht_razkaz_za_sluchiloto_se", "text": "\n Днес във Фейсбук попаднахме на разказ на Миглена Александрова, която е била свидетел на снощната престрелка при която пострадаха двама души. Жената споделя в личният си профил в социалната мрежа за потреса си, от отказа на минувач да помогне на пострадалите, като ги закара в болница. \r\nВижте какво разказа Миглена! \r\n\r\n \r\n\r\n Бях там. Единият пострадал беше на масата до мен, докато дойде линейката. Имаше лекар в заведението. Оказа първа помощ. Това, което ме потресе е, че простреляните момчета помолиха спряла кола пред заведението да ги закара в болница, той си тръгна с мръсна газ. Какви хора сме?? Стреляха по тях с топчетата, не с истинско оръжие. Ще оживеят!!! Не знам какви са, не ги познавам, но да откажеш и да избягаш, когато някой е прострелян......... що за човек си??? \r\n  \r\n \n\t\t\t\t\t\t", "date": "2018.10.03", "title": "СВИДЕТЕЛ НА СНОЩНАТА ПРЕСТРЕЛКА с потресаващ разказ за случилото се"}
{"url": "http://www.bnews.bg/article/249703-mahat_nezakonni_targovski_obekti_i_garazhi_v_stolipinovo", "text": "\n Бутат още незаконни обекти в квартал \"Столипиново\". Администрацията на район „Източен“ ще вдигне над 30 павилиона и гаражи до края на седмицата от различни улици в квартала. Това съобщи кметът на район „Източен“ Николай Чунчуков, който тази сутрин лично ръководеше дейностите . \r\n\r\n По-рано в сряда бе премахнат търговски обект на улица „Храбрец“, предстоят дейности на улиците „Вратцата“, „Батак“ и други. Някои от собствениците са започнали сами да отстраняват незаконните си постройки. \r\n\r\n „Действията ни срещу незаконното строителство не са кампанийни, а постоянни. От началото на годината сме премахнали над 250 обекта, които не отговарят на законовите изисквания. Непрекъснато правим огледи, издаваме констативни протоколи и заповеди. За нас това е всекидневна дейност“, подчерта кметът на район „Източен“ Николай Чунчуков.  \r\n \n\t\t\t\t\t\t", "date": "2018.10.03", "title": "Махат незаконни търговски обекти и гаражи в \"Столипиново\""}
{"url": "http://www.bnews.bg/article/249695-dzhordzhina_zashtiti_ronaldo_sled_obvinenieto_za_iznasilvane", "text": "\n Приятелката на Кристиано Роналдо Джорджина Родригес подкрепи своя любим, след като той беше обвинен в изнасилване. Джорджина сподели снимка в инстаграм, към която написа: \"Винаги преодолявай препятствията, които ти се поставят на пътя със сила, за да покажеш всъщност колко си голям. Благодаря ти, че можем да се наслаждаваме на всеки мач. Винаги все по-добър. Обичам те.\" \r\n\r\n Американката Катрин Майорга твърди, че била изнасилена от Роналдо и даде своята версия на случката от 13 юни 2009 г. Снимки показват, че двамата заедно с приятелка на фотомодела са купонясвали в луксозен хотел в Лас Вегас. След това чрез SMS португалецът ги поканил в апартамента си. Явно Катрин отива там сама. Според Роналдо двамата са правили секс с нейно съгласие. Точно обратното заявява 34-годишната Майорга, пише 24 часа. \r\n\r\n \"Изведнъж той влезе, а пенисът му бе изваден от панталона. Той застана до мен и поиска да го хвана с ръка. Помоли ме: \"Само за 30 сек.\" Отказах. Тогава той ми каза, че трябва да го пъхна в устата си. Отново го отблъснах от мен. Той се опита да свали бельото ми, но не успя. Тогава се свих и се опитах с двете ръце да защитя вагината си. Тогава той застана зад мен”, разказва американката. Тя твърди, че е изнасилена анално. Интервюто Катрин дава пред германското списание \"Шпигел\". В началото на 2010 г. тя получава 375 000 долара от Кристиано, за да си мълчи и това е оформено в споразумение. Според адвокатите обаче то няма законова стойност. Сега Катрин съди футболиста. \r\n \n\t\t\t\t\t\t", "date": "2018.10.03", "title": "Джорджина защити Роналдо след обвинението за изнасилване"}
{"url": "http://www.bnews.bg/article/249683-prodalzhava_razsledvaneto_na_snoshtnata_strelba_v_sofiya", "text": "\nПродължава разследването на снощната стрелба в София. Двама криминално проявени мъже бяха ранени в столичния квартал „Стрелбище” малко след 22 часа. \r\nПо информация на bTV те са простреляни от минаваща кола. Единият пострадал е 38-годишен мъж с прякор Жирафа – осъждан многократно за притежание на наркотици. Той е транспортиран в „Пирогов” с огнестрелна рана в областта на гърдите.\r\n\r\nНаправена е успешна операция, няма опасност за живота му, каза пред bTV тази сутрин директорът на „Пирогов” проф. Асен Балтов.\r\n\r\nДругият ранен е на 26 години – осъждан за кражби в офиси и жилища. Той е транспортиран във ВМА с две огнестрелни рани в областта на гърдите и рамото.\r\n\r\nИ двамата са без опасност за живота. Извършителят/извършителите се издирват. Изстреляни са шест куршума.\r\n\r\n„Информацията е много противоречива към този момент. Разпитват се свидетели, извършват се процесуално-следствени действия”, коментира, ст. комисар Ивайло Иванов, директор на СДВР.\r\n\r\nПо думите на директора на ГД „Национална полиция гл. комисар Христо Терзийски все още не е ясно дали по мъжете е стрелял един човек или двама.\r\n\r\nЦяла нощ на територията на цялата столица са извършвани проверки на съмнителни автомобили и лица.\r\n \n\t\t\t\t\t\t", "date": "2018.10.03", "title": "Продължава разследването на снощната стрелба в София"}
{"url": "http://www.bnews.bg/article/249666-geri_nikol_se_dere_za_tsska", "text": "\n Тийнсензацията Гери-Никол се превърна във футболна фенка. Варненската красавица подкрепи ЦСКА в дербито с Левски. В социалната мрежа Инстаграм певицата сподели видео, в което дере гърло наред с червените запалянковци. \r\n\r\n Публикацията й успя да привлече вниманието на феновете, които се изненадаха, че Гери се намира именно в центъра на Сектор Г. Освен похвали под публикацията на варненката не липсваха и критики от недоброжелатели, които звездата остави без отговор, писа „ТелеграФ“. \r\n \n\t\t\t\t\t\t", "date": "2018.10.03", "title": "Гери-Никол се дере за ЦСКА"}
{"url": "http://www.bnews.bg/article/249682-vremeto_dnes_predimno_slanchevo_i_neobichayno_toplo", "text": "\nДнес ще има променлива облачност, по-значителна над Южна България, но само на изолирани места там е възможно слабо и за кратко да превали. Над Северна България ще преобладава слънчево време. В сутрешните часове на места в котловините на Западна България и в югоизточните райони ще има  ниска облачност или мъгли. Ще духа слаб в Дунавската равнина и Източна България до умерен вятър от запад-северозапад. Максималните температури ще са предимно между 20° и 25°.\r\n\r\nПо  Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20°-22°. Температурата на морската вода е 19°-21°. Вълнението на морето ще е 1-2 бала.\r\n\r\nВ  планините ще има променлива облачност, по-значителна над масивите в Южна България, но само на отделни места ще превали слабо. Ще духа умерен до силен, по най-високите части временно бурен вятър от запад-северозапад. Максималната температура на височина 1200 метра ще е около 16°, на 2000 метра – около 10°.\r\n\r\n\r\n\r\n\r\nПредимно слънчево време днес\r\nИ по-топло от обичайното\r\nНИМХ - БАН06:12 ч. 03.10.2018 г. - 08:22 ч. 03.10.2018 г.\r\n\r\n  Днес ще има променлива облачност, по-значителна над Южна България, но само на изолирани места там е възможно слабо и за кратко да превали. Над Северна България ще преобладава слънчево време. В сутрешните часове на места в котловините на Западна България и в югоизточните райони ще има  ниска облачност или мъгли. Ще духа слаб в Дунавската равнина и Източна България до умерен вятър от запад-северозапад. Максималните температури ще са предимно между 20° и 25°.\r\n\r\n \r\n\r\n\r\n  По  Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20°-22°. Температурата на морската вода е 19°-21°. Вълнението на морето ще е 1-2 бала.\r\n\r\n \r\n\r\n\r\n В  планините ще има променлива облачност, по-значителна над масивите в Южна България, но само на отделни места ще превали слабо. Ще духа умерен до силен, по най-високите части временно бурен вятър от запад-северозапад. Максималната температура на височина 1200 метра ще е около 16°, на 2000 метра – около 10°.\r\n\r\n \r\n\r\n\r\n  В четвъртък ще има променлива облачност, а на отделни места в Рило-Родопската област е възможно слабо и за кратко да превали. Ще духа слаб до умерен вятър от запад-северозапад и дневните температури слабо ще се понижат, минималните ще останат без съществена промяна. През следващите дни до края на седмицата ще преобладава слънчево време. По-значителни увеличения на облачността ще има над Източна България, но вероятността за валежи е малка. Вятърът ще се ориентира от изток-югоизток, ще бъде слаб до умерен, в Югозападна България ще е почти тихо. Сутрешните температури ще се понижат, дневните ще останат предимно между 18° и 23°. \n\t\t\t\t\t\t", "date": "2018.10.03", "title": "ВРЕМЕТО ДНЕС! Предимно слънчево и необичайно топло "}
