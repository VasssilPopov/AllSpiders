{"url": "http://www.bnews.bg/article/242942-mutrenski_istorii_geri_nikol_v_bronirano_audi_sprya_dvizhenieto_na_tsarigradsko_za_da_pie_kafe", "text": "\n Участничката в „Като две капки вода“ се е взела прекалено насериозно. Миньончето от Варна се е помислило за голямата звезда – дотолкова, че да си позволи да задръсти движението в София – бул. „Цариградско шосе“ \r\n\r\n Не е тайна, че ексцентричната изпълнителка е щерка на небезизвестния Николай Георгиев – Ники Цайса – изпечен тарикат още от 90-те години. Снобарията яко е треснала варненската фамилия, след като таткото, който държи финансовото кранче на наследничката си, й е купил бронирано Ауди, с което певицата обикаля столицата. Чудно кой ли има зъб на Гери-Никол и от кого точно се пази чрез здравите няколкопластови прозорци, които осигуряват надеждна защита срещу стрелково оръжие, чудят се фотографите на в-к „Ретро“. \r\n\r\n  Въпреки че все още няма шофьорска книжка, 19-годишната певица разполага с три автомобила в автопарка си, издават запознати. Преди година шофьор я возеше с джип „Порше Кайен“, а докато вървяха „Капките“, Гери редуваше два модела Ауди. Бронираното е А4, а другото – А6, с което нафуканата варненка спря по средата на „Цариградско шосе“. Това се случи след една от последните репетиции на имитаторското предаване, което приключи в понеделник. \r\n\r\n  Шофьорът си позволи да извърши брутално нарушение. На спирка на градския транспорт драйвърът, чиято книжка си е за отнемане, спря Аудито между дясната и бус лентата, така че да препречи пътя на автобусите по линия „Младост“ – Централна гара. \r\n\r\n  Клаксоните на превозните средства по никакъв начин не смутиха наглия шофьор, нито Гери, която чакаше в колата кафето си. Заради опашката на лавката движението бе затруднено около 7-8 минути. \r\n \n\t\t\t\t\t\t", "date": "2018.06.01", "title": "МУТРЕНСКИ ИСТОРИИ! Гери-Никол в бронирано Ауди! Спря движението на Цариградско, за да пие кафе!"}
{"url": "http://www.bnews.bg/article/242976-germaniya_i_avstriya_v_obshta_operatsiya_sreshtu_nezakonnite_migranti_noviyat_balkanski_marshrut_minava_prez", "text": "\n От днес за пръв път в районите по границата между двете държави заедно работят служители на федералните полиции на Германия и Австрия, както и на регионалната полиция на Бавария. Федералните полицейски служби на Германия и Австрия планират да работят заедно и на прохода Бренер в Алпите, който свързва Австрия и Италия. След три месеца се очаква да бъде направен преглед на съвместните операции. \r\n\r\n \"С тези проверки искаме да осуетяваме навреме опасното и незаконно влизане чрез укриване в товарни влакове, както и да не допускаме нещастни случаи\", заяви говорител от централата в Мюнхен на баварската полиция, цитиран от ДПА и БТА. \r\n\r\n \"Мигрантите продължават да излагат себе си на опасност и да си играят с живота си\", добави той. \r\n\r\n В повечето случаи мигрантите пътуват между или върху ремаркетата на камионите, които преминават през прохода Бренер, превозвани на товарни влакове. Полицията в Мюнхен заяви, че през 2017 г. е открила в товарни влакове 1000 бежанци. \r\n\r\n Броят на хората, опитващи по нелегален начин да влязат в Германия от Австрия, изглежда намалява: през 2017 г. такъв опит са предприели 14 600 души, от които 7200 са били върнати; за първите четири месеца на 2018 г. броят им е 3800, от които на 2100 е било забранено да влязат в Германия. \r\n\r\n Ръководителят на групата за убежище, миграция и човешки права в министерството на вътрешните работи на Австрия Петер Вебингер междувременно предупреди, че в момента възниква нов мигрантски маршрут - \"маршрут на джамиите\", в който джамии по пътя оказват подкрепа на движещите се по маршрута мигранти, съобщи Танюг. Новият балкански маршрут, който възниква в момента, минава през Албания, Черна гора или Сърбия, Босна и Херцеговина и Хърватия. \r\n\r\n Хиляди служители на германската правителствена агенция за обработка на заявленията за предоставяне на убежище теоретично са се възползвали от слабости в сигурността на системата за електронна регистрация, за да манипулират данни. Това е станало по време на наплива от над 1,6 млн. мигранти в страната преди 2 г. \r\n\r\n Вътрешна проверка на 4568 решения по молби за убежище установи, че клонът на Федералната служба за миграцията и бежанците (БАМФ) в Бремен редовно и съзнателно е пренебрегвал юридическите регулации и вътрешните правила. \r\n\r\n Контрольорите са установили, че почти половината от работещите в агенцията са имали достъп до системата \"Марис\" и възможност да внасят големи промени в досиетата. Възможно е било също да се отменят насрочени изслушвания по заявления за убежище и те да бъдат подменяни с въпросници. Според вестник \"Тагесшпигел\", който се позова на доклад от вътрешен одит в БАМФ, право на достъп до файловете трябва да има ограничена част от персонала на агенцията, но на практика с достъп са разполагали 3800 служители. \r\n\r\n Крайнодясната \"Алтернатива за Германия\" призова за парламентарно разследване на миграционната политика на канцлера Ангела Меркел след скандала за неправомерно предоставяне на убежище. \r\n \n\t\t\t\t\t\t", "date": "2018.06.01", "title": "Германия и Австрия в обща операция срещу незаконните мигранти, новият балкански маршрут минава през..."}
{"url": "http://www.bnews.bg/article/242982-barekov_antisistemnite_pet_zvezdi_koito_se_rodiha_zaedno_s_bbts_sa_nachelo_na_italiya_balgarite_ritani_ot_kradlivata_politicheska_shayka_na_statukvoto", "text": "\n Италия вече има начело правителство, с партии, борци срещу системата. В България крадливото политическо статукво раздава ритници на българина, които ще стават още по-отвратителни, пише в свой пост във Фейсбук евродепутатът Николай Бареков. Той припомня как преди пет години заедно са родени ББЦ и италианската \"Пет звезди\", и двете парти и с общи цели: “Повече морал в политиката, по-малко бюрократи и социална политика за младите европейци в България и Италия, образователен ценз за малцинствата и за социалните помощи.\" \r\n\r\n *Публикуваме без редакторска намеса. \r\n\r\n \"ББЦ и Движение Пет звезди в Италия се родиха заедно преди пет години. Целите ни бяха - “Повече морал в политиката, по-малко бюрократи и социална политика за младите европейци в България и Италия, образователен ценз за малцинствата и за социалните помощи. Двете партии започнахме със сходни резултати. ББЦ беше набързо унищожена от олигархията, ГЕРБ и ДПС. На наше място бяха инсталирани удобните и зависими подлоги на Борисов - Капиталци и опитомени Патреоти. Всичките ни идеи бяха потъпкани и ограбени и хвърлени в коша от ГЕРБ, които управляват вече до втръсване. В Италия промяната започва от днес с правителството на антисистемните Пет звезди и Северната лига. Българските граждани бяха прецакани и скоро ще получат още по-отвратителни ритници от крадливата политическа шайка на статуквото. Не съм сигурен, че вече (тежко унищожен) съм в състояние да помогна срещу ГЕРБ и крадците на власт, както почти сам ги спрях през 2013 година.\" \r\n\r\n \r\n \n\t\t\t\t\t\t", "date": "2018.06.01", "title": "БАРЕКОВ: Антисистемните \"Пет звезди\", които се родиха заедно с ББЦ, са начело на Италия, българите - ритани от крадливата политическа шайка на статуквото!"}
{"url": "http://www.bnews.bg/article/242979-ofitsialno_germaniya_podade_iskane_za_ekstraditsiyata_na_puchdemon", "text": "\n Регионалната прокуратура на германската провинция Шлезвиг-Холщайн е подала официално искане пред апелативния съд в провинцията бившият каталунски премиер Карлес Пучдемон да бъде екстрадиран в Испания, предаде ДПА. \r\n\r\n В молбата прокурорите посочват, че разглеждат искането на Мадрид като допустимо. \r\n\r\n Пучдемон беше арестуван през март в Германия, докато се връщаше от проява във Финландия, на основание издадена от Мадрид европейска заповед за арест по обвинения в бунт. Обвинението му бе повдигнато, след като проведе референдум за независимост в Каталуния през октомври, който Испания обяви за противоконституционен. \r\n\r\n Съдът преди това постанови, че екстрадицията на основание бунт не е допустима, защото съответстващото му престъпление по германското право включва извършване на насилие. \r\n\r\n Прокуратурата заяви миналия месец, че е получила нови доказателства, а именно – видеоклипове, показващи насилие срещу испанската полиция. Заснетите размирици „са от такава степен“, че Пучдемон може да бъде екстрадиран по обвинение в бунт, казаха прокурорите. \r\n\r\n   \r\n \n\t\t\t\t\t\t", "date": "2018.06.01", "title": "Официално: Германия подаде искане за екстрадицията на Пучдемон"}
{"url": "http://www.bnews.bg/article/242946-dzhena_stana_kopie_na_donatela_versache_shok_snimka", "text": "\n Фолк певицата Джена тотално смени визията си. Изпълнителката е напълно преобразена и от няколко дни просто не прилича на себе си.  Вместо това изпълнителката е преминала в отбора на блондинките. И според клюкарки в чалга средите упорито копира Донатела Версаче. \r\nПайнерката е сменила цвета на косата си, досущ като световноизвестната дизайнерка и дори се снима с риза от нейната модна колекция. „Въобще не й отива да бъде блондинка”, хапят я злобарки в социалните мрежи. Вижте снимката \r\n \n\t\t\t\t\t\t", "date": "2018.06.01", "title": "Джена стана копие на Донатела Версаче (ШОК СНИМКА)"}
{"url": "http://www.bnews.bg/article/242984-narodat_chaka_ananiev_obeshta_na_belodrobno_bolnite_dogovor_s_evrotransplant_do_nyakolko_sedmitsi", "text": "\n Договорът на страната ни с „Евространсплант” ще бъде подновен най-рано до няколко седмици, обяви здравният министър Кирил Ананиев. \r\n\r\n Повод са протестите на пациенти, които чакат за белодробни трансплантации в чужбина. Без подобен договор клиниката във Виена, където до момента са направени 7 трансплантации - отказва да приема българи. \r\n\r\n Въпреки че споразумението е изтекло миналия май, здравните ни власти са подали молба за ново миналия месец. \r\n\r\n Припомняме, че според пациентите  Към момента чакащи за белодробни трансплантации според Изпълнителната агенция по трансплантация са 16 души. Ако не се предприемат спешни мерки, те няма да дочакат своя нов бял дроб. \r\n \n\t\t\t\t\t\t", "date": "2018.06.01", "title": "Народът чака! Ананиев обеща на белодробно болните договор с \"Евротрансплант\" до няколко седмици!"}
{"url": "http://www.bnews.bg/article/242978-bashtata_na_berbatov_zazhivya_s_lyubovnitsata_si_parva_priyatelka_na_zhena_mu", "text": "\n Иван Бербатов се е преместил да живее в София заедно с любовницата си Нора, издават близки до семейството. Бащата на Бербо имал няколкогодишна връзка с тайнствената дама, която навремето се правела на първа дружка на бившата му жена Маргарита. Нора и нейният първи съпруг били семейни приятели на Бербатови, а двамата мъже другарували още от времената, когато били активни футболисти, пише Ретро. \r\n\r\n След като обаче Иван и Нора признали, че са интимни, отношенията им се разтрогнали. Според запознати мащехата на Митко била съвсем обикновена жена, която дълги години била чиновник в енергоразпределително дружество. Баща му пък не крие, че от доста време е безработен и за нуждите му се грижи неговият син. Неотдавна той сопдели, че Димитър му давал по 6 хиляди месечно като с подобна сума помагал и на майка си Маргарита, която към момента е директор на дом за стари хора в родния на фамилията Благоевград. \r\n\r\n Иван и Маргарита се разведоха скандално през 2015 г. след 34-годишен брак. В последните 15 години от него живеели разделени и всеки си имал собствен личен живот. Комуникацията им се свеждала до минимум, като Маргарита дори била против синовете ѝ да се срещат с биологичния си баща. Молбата дошла от Иван, а Марги повече от година го въртяла на шиш и не се явявала на заседанията. \r\n \n\t\t\t\t\t\t", "date": "2018.06.01", "title": "Бащата на Бербатов заживя с любовницата си - първа приятелка на жена му"}
{"url": "http://www.bnews.bg/article/242965-bryuksel_vratata_e_zatvorena_za_pregovori_sas_sasht", "text": "\n Еврокомисарят по търговията Сесилия Малмстрьом заяви, че \"вратата е затворена\" за преговори със САЩ за митата, съобщават световни агенции. \r\n\r\n Вчера САЩ обявиха, че налагат мита върху внос на стомана (25%) и алуминий (10%) от ЕС, Мексико и Канада. \r\n\r\n Малмстрьом подчерта, че ЕС \"няма да влизат в преговори\" с Вашингтон. Тя добави, че ЕС подготвя ответни мита върху американски продукти за 2,8 милиарда евро, но този списък може да бъде разширен. Еврокомисарят оправда контрамерките, коментирайки, че ЕС не иска ескалиране на ситуацията, но \"да не се отговори би означавало приемане на митата\", които Брюксел разглежда като незаконни. \r\n\r\n Малмстрьом предупреди, че мерките на САЩ \"също ще засегнат американската икономика, американския потребител, ще накарат САЩ да преосмислят\" действията си. Според нея китайските политики на дъмпинг и пренасищане на пазара са причина за ситуацията, но тя отказа да го нарече \"търговска война\", отбелязвайки, че \"ние все още не сме там\". \r\n\r\n Еврокомисарят намекна, че е възможно САЩ да наложат мита върху автомобили, което би довело до огромни щети. Тя призова другите държави да протестират в Световната търговска организация, за да окажат допълнителен натиск върху Вашингтон. \r\n \n\t\t\t\t\t\t", "date": "2018.06.01", "title": "Брюксел: Вратата е затворена за преговори със САЩ!"}
{"url": "http://www.bnews.bg/article/242955-pochina_legenda_na_srabskata_muzika", "text": "\n Певецът Синан Сакич почина рано тази сутрин в Белград след тежко заболяване. Това съобщи сръбското издание БЛИЦ. Миналата година легендарният певец претърпя операция за стент, който е трябвало да бъде поставен в жлъчните пътища. Лекарите обаче още тогава го предупредили, че това е краткотрайно решение и че е необходимо да претърпи трансплантация на черния дроб. Преди няколко дни той е трябвало да замина за Падуа, където трябвало да бъде направена трансплантацията. За съжаление известният певец е загубил битката си със сериозното заболяване. Съпругата му Сабина е съкрушена от смъртта му, пише още изданието. Синан Сакич е роден на 13 октомври 1956 г. в Лозница. \r\n \n\t\t\t\t\t\t", "date": "2018.06.01", "title": "Почина легенда на сръбската музика "}
{"url": "http://www.bnews.bg/article/242971-edin_chovek_spasi_s_kravta_si_2_4_mln_bebeta", "text": "\n 2.4 милиона бебета са спасени, благодарение на кръвта на един човек. Австралиецът Джеймс Харисън е дарявал кръвна плазма в продължение на 63 години, общо 1173 пъти. На 11 май световният рекордьор по кръводаряване „излезе в пенсия“, но не по негово собствено желание, а защото законът в Австралия не му позволява да продължи, а Червеният кръст се опасява, че вече има риск за здравето му заради напредналата възраст.  \r\n  \r\nПред „Дарик“ Харисън разказа, че през 60-те години лекари откриват, че кръвта му е уникална.Тя съдържа голямо количество и изключително устойчиви антитела, които се преборват с антителата, произвеждани от майки с отрицателна кръвна група, чиито партньори са с положителна. В такива случаи жените често помятат или бебетата се раждат с увреждания. От кръвната плазма на Харисън създават лекарство, което се инжектира на жените в риск. Оказва се, че ампулите, произведени от плазмата на австралиеца „със златна ръка“, помагат и на собствената му дъщеря, чуйте: \r\n  \r\n„Да, на дъщеря ми също трябваше да ѝ правят инжекции, тъй като има отрицателна кръвна група, а съпругът ѝ положителна. След първото дете, което се роди нормално, тя трябваше да получи лекарството, за да бъдат убити лошите антитела, произведени от имунната ѝ система. Моите антитела обаче са по-силни и ги унищожиха. Така следващия път тя забременя, без да има проблеми. А имаше риск да пометне. Но след инжекцията всичко беше наред“, каза Харисън. \r\n  \r\nНа въпрос дали се чувства като герой той бе категоричен: \r\n  \r\n„Не, не, не. Има хора, които влизат в горящи сгради. Аз не полагам такива усилия. Само лягам на кушетка в Центъра за кръводаряване на Червения кръст, давам ръката си и дарявам кръв. Не ме е грижа за тази част с геройството. Хората казват „ти си герой“, но аз всъщност не се чувствам такъв“. \r\n \n\t\t\t\t\t\t", "date": "2018.06.01", "title": "Един човек спаси с кръвта си ...2,4 млн. бебета!"}
{"url": "http://www.bnews.bg/article/242977-zadarzhaha_66_godishen_mazh_strelyal_po_saseda_si_v_kv_nadezhda", "text": "\n Полицията е задържан 66-годишен мъж, стрелял с ловна пушка по свой съсед, съобщиха от МВР. \r\n\r\n Припомняме, че вчера около 18.13 часа в полицията беше подаден сигнал за стрелба в столичния квартал „Надежда“. \r\n\r\n На място незабавно са изпратени служители на Столичната дирекция на вътрешните работи. На местопроизшествието бе извършен оглед и предприети дейности по разследването в рамките на образуваното досъдебно производство. При инцидента няма пострадали. \r\n\r\n В резултат на предприетите оперативно издирвателни действия е задържан стрелецът- П.Н./66г./, от София. Законно притежаваното ловно оръжие  е иззето.  Работа по документиране на случая продължава. \r\n \n\t\t\t\t\t\t", "date": "2018.06.01", "title": "Задържаха 66-годишен мъж, стрелял по съседа си в кв. \"Надежда\""}
{"url": "http://www.bnews.bg/article/242972-kolevetsat_zhivna_sled_bolnitsata_i_poluchi_obvinenie_za_reketa_na_katadzhiite_ot_blagoevgrad", "text": "\n Окръжна прокуратура – Благоевград привлече като обвиняем бившия полицай Никола Доганджийски-Колевеца, участвал като помагач в схемата за регистрация на автомобили в КАТ позната като \"бързи номера\" и номера с еднакви цифри. \r\n\r\n Към настоящия момент са разпитани свидетели, извършено претърсване и изземване, както и други доказателства, от които се установява съпричастността на обвиняемия към извършеното престъпление. \r\n\r\n За времето през 2017 г. и 2018 г., в Благоевград, при условията на продължавано престъпление, като помагач, обвиняемият Доганджийски умишлено улеснил началника на КАТ Данаил Стоицов да приеме дар и облага - пари, вещи и услуги с имуществен характер. Той създал условия за намиране на лица, желаещи да регистрират и идентифицират пътни превозни средства, както в Благоевград, така и в и пунктовете за регистрация на ППС в РУ – Петрич и РУ – Гоце Делчев. \r\n\r\n В нарушение на утвърдените правила били предоставяни регистрационни номера за МПС и ремаркета, теглени от тях, с комбинация от цифри по желание. Колевеца провеждал срещи и преговори, лично участвал в тях, както и уговарял размера на подкупа. Спрямо обвиняемия е взета мярка за неотклонение 6000 лв. парична гаранция, която е съобразена със здравословното му състояние. \r\n\r\n Припомняме, че преди седмица при акция на \"Вътрешна сигурност\" бе арестуван началникът на КАТ Благоевград Стоицов и бизнесмена Бойко Шарков. Тогава бе задържан и Колевеца, но му прилоша и бе настанен в болница. След като го изписаха, прокуратурата повдигна и на него обвинение. \r\n \n\t\t\t\t\t\t", "date": "2018.06.01", "title": "Колевецът живна след болницата и получи обвинение за рекета на катаджиите от Благоевград"}
{"url": "http://www.bnews.bg/article/242973-sadebnata_vlast_v_haos_pri_noviya_reglament_za_zashtita_na_lichnite_danni_kade_otide_obshtestvenoto_pravo_na_informatsiya", "text": "\n В разрез с неотменимия принцип за публичност на правораздаването държавните институции започнаха да крият изключително важна информация от обществен интерес. Вече са секретни имената на проверявани, разследвани, обвиняеми и подсъдими. Тайна са и някои осъдени, което е пълен абсурд и погазване на правото на информация на гражданите. Оправданието за всичко това е Общият европейски регламент за защита на личните данни (GDPR), който не изисква нищо такова.  \r\nСъобщенията за внесени обвинителни актове и повдигнати обвинения от прокуратурата вече идват дори без инициали, като и селищата са обозначени само с една буква. Най-фрапантен е случаят със задържания преди два дни за убийство мъж в хасковското село Козлец, който в четвъртък беше обвинен от прокуратурата, а съобщението дойде засекретено, като селото е с инициал, а обвиняемият е описан като български гражданин, застрелял други двама български граждани - всъщност съпругата си и съседа си.  \r\nТака се случи и със съобщението за внесения в съда обвинителен акт срещу бившия директор на НДК Мирослав Боршош. В него също няма инициали, но обвиняемите се разпознават, понеже са посочени като длъжностни лица от НДК. \r\nСпецпрокуратурата отказа да съобщи кои са обвиняемите за участие в престъпна група за наркотици с обяснението, че това е забранено от Закона за защита на личните данни, което не е вярно. Ако продължи така, прокуратурата скоро ще съобщава само, че един човек е обвинен за едно нещо. От пресцентъра й обясниха пред \"Сега\", че няма общи правила за съобщенията, а всяко се пуска така, както реши наблюдаващият прокурор.  \r\nСъдебната администрация отказва да съобщи имена на подсъдими, но кани желаещите да разберат кои са в съдебната зала. Софийският градски съд вече премахна от електронното си деловодство опцията да се търси по име на страна по дело. Сега конкретен съдебен казус може да се открие само ако търсещият знае вида на делото и номера му. Прессъобщенията за влезли в сила присъди също вече се пращат с инициали от Върховния касационен съд.  \r\nОбщият европейски регламент изобщо не налага такива ограничения и всичко това е цензура, налагана от държавните институции. Журналистиката и медиите са изключени от регламента, ограниченията не се отнасят и за държавните органи, които събират и използват лични данни по силата на закон. Точно такива са полицията, прокуратурата и съдът. Освен това в регламента се казва, че общественият интерес е изключително важен.  \r\nАсоциацията на европейските журналисти (АЕЖ) критикува ограниченията за достъп до публичните регистри, включително и от публикуваните онлайн съдебни актове. \"Под претекст че са лични данни, от съдебни актове се заличават не само наименования на юридически лица - търговци, неправителствени организации, но дори (какъвто е случаят с Върховния административен съд) и наименования на държавни учреждения. Предложените промени в закона за личните данни ще задълбочат тази негативна тенденция\", предупреждават от асоциацията.  \r\nТя алармира, че ако проектът на МВР, с който уж ще се въведе европейският регламент в нашето право, бъде приет, ще има лов на вещици спрямо журналистите. Те ще бъдат принудени да разкриват източниците си на информация, ако Комисията за защита на личните данни поиска това от тях.  \r\n\"В Германия в промените на тамошния закон за личните данни изрично е отбелязано, че ограниченията на европейския регламент не важат за журналистите и медиите, които служат на обществения интерес да информират. Точно това трябва съвсем ясно да бъде записано в българския Закон за защита на личните данни, за да не се окажем в ситуацията на главния герой от \"1984\" на Оруел, чиято работа е да преправя и старите вестници, за да се фалшифицира историята\", пише в становище на Съюза на издателите, пише \"Сега\". \r\n \n\t\t\t\t\t\t", "date": "2018.06.01", "title": "Съдебната власт в хаос при новия Регламент за защита на личните данни, къде отиде общественото право на информация?"}
{"url": "http://www.bnews.bg/article/242961-preslava_razhda_na_stsenata_ot_lakomiya", "text": "\n Преслава, която чака първото си дете в края на лятото, била решена да работи до последно, за да има пари за отглеждането на рожбата си. В края на март фолк дивата официално съобщи, че ще става майка. Звездата на „Пайнер” е бременна с момиче от своя приятел, бившия наркобос Павел Лазаров, когото тя представя за бизнесмен, писа „Таблоид“. \r\n\r\n В първите месеци на бременността изпълнителката на „Водка с утеха” за малко слезе от сцената, тъй като чувстваше умора и й се гадеше, но сега била амбицирана да си навакса. Макар да е бил на солидни позиции в наркобизнеса, гаджето на Преслава не било особено заможно. Затова тя предпочитала да не разчита на неговите финанси, а да разполага със свои спестявания и да е сигурна, че може да осигури добро бъдеще на първородното си дете.   \r\n\r\n Преслава ще разчита на много добро майчинство, някъде от порядъка на 2000 лева, тъй като в „Пайнер” се осигурява на висока заплата. Чалга изпълнителката е сред най-високо платените в бранша, като хонорарът й достигаше 7000 лева на вечер. Напоследък Петя Иванова, както е рожденото име на певицата, прибирала с хилядарка по-малко. \r\n\r\n Сега докато е бременна се съгласявала и на 4000-4500 лв. за участие. Лятото е най-силният сезон за фолкаджиите, затова и Преси не искала да си седи вкъщи и да губи пари, твърдят близки до чалга изкусителката. Току-виж амбициозната добричлийка родила на сцената, коментират запознати. \r\n \n\t\t\t\t\t\t", "date": "2018.06.01", "title": "Преслава ражда на сцената от лакомия "}
{"url": "http://www.bnews.bg/article/242968-atlanticheskiyat_savet_unizhenie_i_pozor_za_borisov_v_moskva", "text": "\n Бойко Борисов не е планирал да бъде в Москва за повече от един ден. Това се знаеше от правителствените служители, поради което съобщението на пресцентъра на МС от 30 май, че делегацията ще бъде два дни там, бе лъжа. Тя даваше възможност на Борисов да покаже независимост от Путин, да си „тръгне“ по-рано и да демонстрира неудовлетвореност, че няма подписани никакви документи, въпреки присъствието на няколко ресорни български министри в Кремъл. Те бяха там, уж за да покажат сериозност на визитата и готовност за конкретни детайлни разговори в различни направления. \r\n\r\n Борисов не е планирал в продължение на два месеца да ходи в Москва, както се говореше, а му е наредено да отиде. И то по времето, когато там бе президента Радев. \r\nБорисов научи от Москва, че ще ходи в Кремъл в края на месец  май. \r\nИзглежда, че Путин привика Борисов, за да му постави задача – да отива в Брюксел и да се моли за този прословут газов хъб „Балкан“, за връзката към него с „Турски поток“ и т.н. \r\nЗащото 400 милиона евро, дадени от Газпром за фирмата „Южен поток“ в България, ги няма. Липсват. Путин съобщи, че те са 800 милиона евро. Кога станаха толкова? \r\nПутин си иска обратно тези пари. Те трябва да бъдат върнати или да се даде нещо друго срещу тях. \r\nПресцентърът на МС не каза истината и за темите на разговори в Москва. Съобщиха, че ще се обсъжда туризма, културните връзки, икономиката. После стана ясно, че почти не се е говорило за тези неща. Само за доставка на газ и за АЕЦ „Белене“. Но стана ясно, че двата проекта вървят заедно и едновременно. Това означава, че Русия ще посочи „частната“ фирма, която ще строи, ще доставя оборудването и ще бъде основен акционер в АЕЦ „Белене“.  Дали ще са митичните китайци или друг потенциален инвеститор, ще разберем по нататък.  Русия ще прави и връзката с втората тръба на „Турски поток“ до българска територия. Но само, ако Европейската комисия гарантира нещо. Какво точно – не разбрахме. \r\n\r\n Хайде да поразсъждаваме какво трябва да гарантира ЕС. \r\n\r\n Погледнете картата на Балканите и географското положение на България. \r\n\r\n \r\n\r\n От мястото, където ще излиза втората тръба на „Турски поток“ на европейския бряг в Турция до границата с България, се планира Русия да прокара 170 км газопровод с капацитет за пренос на до 16 милиарда куб. м газ годишно по суша до границата с България и респективно на Европейския съюз, но през територията на Турция. Не е ясно тогава това турски газ ли ще бъде и за него ще се плаща на Турция или е руски, а на Турция ще се плащат само транзитни такси. Но този газ всъщност не е предназначен за България и не е толкова важен за нас. На нас ни трябват само около 3 млрд. куб. м на година. Ние сега ги получаваме пак от Русия, но минават през Украйна и Румъния по „Трансбалканския газопровод“. Освен това имаме договорен 1 милиард куб. м азерски газ по новия газопровод ТАНАП от Азербайджан през Турция и то за доставки от 2019 г. Няма обаче газова връзка с България за това. Умишлено се бави строителството ѝ. Има и проект за голям терминал за втечнен газ до Александропулис, Северна Гърция, където да се разтоварва американски шистов газ, катарски и от други доставчици. \r\nТака или иначе, за България ще има газ. Не става въпрос за това, въпреки, че се пропагандира, че точно това е централната грижа относно „газовата независимост“ на страната. Но усилията са това да става отново с руски газ. Няма логика, нали? \r\nЗащо обаче Борисов упорито и постоянно настоява за руски тръби през България. Защо? \r\nКазва, че за да сме получавали транзитни такси за пренос към Централна и Южна Европа. \r\nА на кого ще бъде собственост тръбата през българска територия? А на газовия хъб „Балкан“? \r\nВажният въпрос е защо тръбата на българска територия, дори да приемем, че ще бъде изцяло българска собственост и построена от нас, не тръгва направо към Сърбия или на северозапад по старото планирано трасе на умрелия „Южен поток“? Не случайно със Сърбия правителството подписа договор за укорено изграждане на интерконекторна връзка с България. Знае се, че газопроводът на сръбска територия е собственост на Газпром. \r\nЗащо тръбата ще тръгва тогава на североизток, за да отиде до Варна, което е още по-далеч от сръбската граница или от трасето край Видин. Защо трябва да се строи край Варна някакъв газоразпределителен хъб? Откъде ще дойде друг газ през Черно море? Кой друг доставчик има в района? \r\n\r\n \r\n\r\n Ето тук е „заровено кучето“. Край Варна има заровени много милиони за закупени от „Южен поток“ АД парцели и земи по пътя на трасето на безумно високи цени. Говори се за около 1000-1500 лв. на кв. м за земеделска земя. Това е сериозна причина да се оправдае липсата на 400 милиона евро. \r\n\r\n От друга страна, от изявленията на Борисов стана ясно, че е се е „примирил“ с факта, че няма да има пряка връзка между Русия и газовия хъб край Варна. Но той каза : Засега. Това означава, че вероятно се очаква след време да се пуснат от руския бряг останалите 2 тръби от планирания стар проект „Южен поток“ с капацитет за още 32 млрд. куб. м. газ направо към този хъб „Балкан“. И така в него да има възможност да влизат на практика до 48 млрд. куб.м. от Русия годишно, като една трета от количеството се движат по едната тръба на „Турски поток“ и влизат от Турция, а другите две трети – по този, както го нарече президента Радев – „Български поток“. \r\nЕто това, според мен, иска Путин. Това е руския интерес  и това е цената, която ще бъде „опростена“ за прахосаните пари на Газпром в смесената българо-руска фирма „Южен поток“ АД, която още не е закрита. \r\nИ затова Путин праща Борисов да се договаря с Европейската комисия и да се моли на „приятеля“ си Юнкер и другите европейски лидери. И затова няма да се строи ново трасе до Варна, а се планира да се ползва трасето на „Трансбалканския газопровод“ като се обърне потока на газа обратно – от юг на север. Това значи, че вече е ясно на Борисов, че Русия ще спре подаването на газ по този газопровод, който минава през Украйна и Румъния. Ясно е, че тези две страни вече не купуват газ от Русия, а само получават транзитни такси. През този газопровод се движи газа за Турция, но той вече ще бъде компенсиран с първата тръба на „Турски поток“.  С втората тръба, която ще влезе в България от Турция и ще тръгне нагоре към този хъб, руския газ ще се насочи отново към Гърция, Сърбия и Македония, които досега я получаваха по „Трансбалканския газопровод“. \r\nС тайните планове за бъдещото пускане на още две тръби по дъното на Черно море до газовия хъб „Балкан“ с посока към Италия и Австрия по старото проектно трасе на „Южен поток“, Русия ще търси начин не само да заобиколи напълно Украйна, но и да попречи на други доставчици да стигнат от юг до Централна и Южна Европа. Стратегическата цел на Русия е да блокира от север, чрез „Северен поток“ 1 и 2, достъпа на други доставчици за Европа и по същия начин това да стори от юг. Така Украйна ще загуби възможността си да транзитира около 100 млрд. куб. м руски газ с приходи от над 2 млрд. долара годишно. Но най-важното, ще се открие възможност за тотална  военна агресия на Русия срещу Украйна, която няма да спре притока на газ за Европа, за да не предизвика гнева на ЕС и НАТО. \r\nТова е стратегията на Путин и режима му. \r\n\r\n Борисов влезе твърде неподготвен в сложна и голяма геополитическа игра и надпревара.  Българският премиер  не може да реши нищо сам. Това е ясно на Путин. Затова Борисов беше поставен в унизителното положение  да се извинява, да се моли и да му се поставят задачи от Кремъл. \r\nС което унизи нас, българските граждани. С извиненията си за нещо, за което България не е виновна, че не се е случило. А то не се е случило не само заради имперската политика на Русия за налагане на монополни условия и цени, но и поради необходимостта България да спазва правилата на Европейския съюз. Които обаче са само в полза и интерес на България – да има конкуренция и най-ниски цени при равни условия за всички доставчици. \r\n\r\n Днес Борисов е изправен пред избора: или да бъде с Путин и Русия, или с ЕС и НАТО.  Световната геополитика е твърде голям залък за неговите възможности. \r\nА иначе е готов да вкара страната ни под руска енергийна и политическа зависимост за още 100 години напред. \r\n\r\n Апропо, някой чу ли Борисов да е говорил в Кремъл за защита на българските национални интереси? Да е попитал, например, какво ще предприеме Русия, за да няма страната ни такъв огромен външнотърговски дефицит в търговията с нея? Защото внасяме енергоносители за много милиарди, а изнасяме стоки за Русия за по-малко пари, отколкото за Македония, например.  Щом Русия иска да продава на България, трябва да се научи и да купува от България стоки и услуги, като създаде подходящите условия за това. \r\nКъде Борисов защити българския национален интерес? \r\nДа не говорим за отстояване на достойнството ни като древен народ с важен принос в европейската цивилизация и култура. \r\n\r\n В заключение припомням един стих на персийския поет от ХIII век  Саади: \r\n\r\n „В неподходящ момент и с молбица плаха не ще получиш милостта на падишаха. Мигът несгоден ли е, ти не се моли, че безполезно само ще те заболи.“ \r\n\r\n Срам, позор, унижение и провал за Бойко Борисов. \r\n\r\n Бел.ред.-  Авторът Димитрин Вичев е съпредседател на Атлантическия съвет на България. \r\n \n\t\t\t\t\t\t", "date": "2018.06.01", "title": "Атлантическият съвет: Унижение и позор за Борисов в Москва!"}
{"url": "http://www.bnews.bg/article/242974-pozhar_izbuhna_v_atina_pozharnikar_e", "text": "\n Голям пожар избухна в северно предградие на Атина днес следобед, съобщава електронното издание на в. „Катимерини“. \r\n\r\n Над 20 огнеборци, самолет и два хеликоптера се опитват да овладеят огнената стихия, която избухна в парк, намиращ се в жилищен район в предградието Маруси. \r\n\r\n Огънят не застрашава домове и бизнес обекти в района, увериха пожарникарите. Близостта на пожара до болница обаче е наложила широкомащабна реакция на противопожарната служба. \r\n\r\n Според непотвърдени данни един пожарникар в бил ранен при операцията. \r\n \n\t\t\t\t\t\t", "date": "2018.06.01", "title": "Пожар избухна в Атина, пожарникар е ..."}
{"url": "http://www.bnews.bg/article/242975-noviyat_italianski_premier_polozhi_kletva", "text": "\n Новият премиер на Италия Джузепе Конте положи клетва. Церемонията по полагане на клетва на новото правителство започна в 17 ч. българско време.   \r\n\r\n Дотук се стигна, след като двете евроскептични и популистки партии отстъпиха крачка назад. Те оттеглиха предложения от тях министър на икономиката, заради когото президентът Серджо Матарела отказа да даде мандат. Така, за втори път в рамките на няколко дни, неизвестният досега адвокат Джузепе Конте е номиниран за премиер. \r\n \n\t\t\t\t\t\t", "date": "2018.06.01", "title": "Новият италиански премиер положи клетва"}
{"url": "http://www.bnews.bg/article/242957-ukrainskiyat_tiradzhiya_ot_meleto_na_trakiya_moya_zhivot_bih_dal_da_varna_zhivota_na_severina_i_ivaylo", "text": "\n \"Съжалявам. Ако мога ще дам моя живот, за да върна хората. Много тежко го преживявам!\" \r\n\r\n Това бяха последните думи на украинеца Станислав, който е бил зад волана на латвийския тир , който причини мелето на АМ Тракия, при което загинаха млад мъж и жена, пише \"Trafficnews.bg\". \r\n\r\n Той се разплака и помоли съдът да му наложи по-лека мярка за неотклонение. На влизане в залата 28-годишният мъж  заяви, че не помни какво се е случило по време на катастрофата. Пред вратата го чакаха майка му и жена му, които през сълзи на очи му казаха „Дръж се”. Според прокурора по делото загиналите са били лишени от всякакъв шанс да реагират. Те са се движили правомерно когато ги връхлита тира. \r\n\r\n Станислав не се е съобразил със сигнализацията и не е отбил в лявата лента. Той е бил разсеян и не е реагирал на ситуацията. При неадекватната си маневра, той се е врязал в мантинелата, загубил е контрол и след това е блъснал колата. Според обвинителя, Станислав трябва да остане в ареста, тъй като го грозят от 5 до 20 години затвор и той може да избяга и да се укрие, тъй като добре познава границите. Трагедията в семейството на бременната красавица Северина, убита заедно с мъжа й на \"Тракия\", се оказа още по-голяма Според държавното обвинение шофьорът може да се укрие тъй като няма адрес у нас, а Bългария няма договор за екстрадиция с Украйна. Според защитата обаче Станислав има апартамент под наем в Пловдив. Адвокаткатa контрира прокурора с това, че може обвиняемият да не е знаел какво се случва. „Mоже да му е прилошало, може да има някакъв здравословен проблем” заяви тя. Съдът остави водача в ареста. Припомняме, че инцидентът стана в района на 122 км, посока София. \r\n\r\n Тирът преминал през мантинелата в насрещното платно и се сблъскал с ауди, в което са пътували бременната Северина Коралска и съпругът й Ивайло Минчев. Преди да се вреже в лекия автомобил на Ивайло и Северина, камионът е блъснал аварийна количка за ремонт. След удара преминал през мантинелата и така се стигнало до фаталния сблъсък. На място загиват шофьора и девойката, а водача на ТИР-а е откаран в болница.  \r\n  \r\n \n\t\t\t\t\t\t", "date": "2018.06.01", "title": "Украинският тираджия от  мелето на \"Тракия\": Моя живот бих дал да върна живота на Северина и Ивайло!"}
{"url": "http://www.bnews.bg/article/242956-ministarat_shte_nakazva_za_greshkata_v_maturata_po_balgarski_za_gavrata_s_vaptsarov_obache", "text": "\n Ще има наказани за скандала с грешката в матурата по български език, призна просветният министър Красимир Вълчев. Догодина той ще включи и специалисти по български език от БАН при подготовката на тестовете. \r\n\r\n \"Аз също смятам, че трябва да бъде потърсена отговорност на съответните длъжностни лица. Допускането на въпроси в банката с въпроси не става само по преценка на служители на министерството, аз единствено на тях мога да търся отговорност\", допълни министърът. \r\n\r\n Той обаче смята, че грешката не е груба, а \"дискусионна\". Въпреки че нямаме формална грешка, този въпрос не трябваше да бъде в банката с въпроси. Грешката е, че е включен в банката с въпроси, а той не е за ученици, не отговаря на целите на външното оценяване. Аз самият бях в спор два дни с колегите преди да вземем решение. Изслушахме и мненията на академичната общност\", разкри министър. \r\n\r\n Такива грешки са поправими, за радост, но са нежелателни и служителите трябва да носят отговорност за тях, категоричен беше Вълчев. Министърът на просветата съобщи, че догодина МОН ще включи и специалисти от БАН. При изготвянето на тазгодишния въпросник са били включени трима експерти, от които двама от Софийския университет. \r\n\r\n \"Не ми харесва\", лаконичен беше Красимир Вълчев по отношение на чалга варианта на стиха на \"Прощално\" на Вапцаров, предаде Канал 3. \r\n\r\n   \r\n \n\t\t\t\t\t\t", "date": "2018.06.01", "title": "Министърът ще наказва за грешката в матурата по български, за гаврата с Вапцаров обаче..."}
{"url": "http://www.bnews.bg/article/242960-posred_byal_den_podpiti_shofyor_i_mototsikletist_blasnaha_peshehodtsi_v_stolitsata", "text": "\n Сигнал за пътнотранспортно произшествие е подаден днес малко след 13.30 часа. По първоначална информация, лек автомобил движил се по бул. „Дондуков“ е бутнал преминаващо на пешеходна пътека момиче и се ударил в спрял в насрещната лента автомобил. На място незабавно са изпратени екипи на полицията и спешна помощ. Пострадалата 15- годишна девойка е транспортирана в болнично заведение за оказване на медицинска помощ, със съмнение за фрактура.  Направеният полеви тест на водача, причинил пътното произшествие показал наличие на над 0.5 промила алкохол в издишания въздух. \r\n\r\n 31- годишен пешеходец пострада леко при пътнотранспортно произшествие с мотоциклетист. Според първоначалните данни, малко след 12.30 часа мъжът пресичал на пешеходна пътека  на ул. „Сребърна“ и бул. „Черни връх“ , когато бил блъснат от мотоциклет. Пострадалият е откаран в болница за оказване на медицинска помощ и след преглед е освободен за домашно лечение. Направеният полеви тест на моториста отчел отрицателна проба за алкохол, съобщиха от МВР. \r\n\r\n   \r\n \n\t\t\t\t\t\t", "date": "2018.06.01", "title": "Посред бял ден - подпити шофьор и мотоциклетист блъснаха пешеходци в столицата!"}
{"url": "http://www.bnews.bg/article/242935-bogat_chichko_glezi_mis_silikon_v_antaliya_goreshto_foto", "text": "\n Настоящата носителка на титлата „Мис Силикон“ Виктория Петрова е залюбила нов бизнесмен, разкриват приятелите й. \r\nБрюнетката и любимия й са се отдали на романтична почивка в един от топ хотелите в съседна Турция. Двойката плажува в Анталия, където са се отдали на интимни ласки, без да бъдат обезпокоявани от светските хроникьори у нас. \r\n  \r\n\r\n Вики крие ревниво новия си възлюбен. Тя качи един фотос как се припича, а мъжка ръка е хванала коремчето й, но 5 мин след това снимката бе изтрита от социалните мрежи, пише \"Телеграф\". Снимката вижте \r\n \n\t\t\t\t\t\t", "date": "2018.06.01", "title": "Богат чичко глези Мис Силикон в Анталия (Горещо фото)"}
{"url": "http://www.bnews.bg/article/242963-vss_kritikuva_promenite_v_zakona_za_zashtitnite_danni_kakvo_im_kaza_tsetska", "text": "\n Промените в Закона за защита на личните данни не са съобразени изцяло с разпоредбите на общия регламент за защита на личните данни. С тaзи забележка Пленумът на Висшия съдебен съвет гласува становище по предлаганите изменения. Срокът за това изтече вчера, но тепърва предстои и съгласувателна процедура. \r\n\r\n Какво има предвид кадровият орган? \r\n\r\n В §33 от Преходните и заключителни разпоредби на проекта на закона се предвижда допълнение в чл. 54, ал. 1 от Закона за съдебната власт. С него се дава още едно правомощие на Инспектората към ВСС, а именно да осъществява надзор за спазване на правилата за защита на личните данни от органите на съдебната власт, когато действат при изпълнение на правораздавателните си функции, включително разглежда жалби на граждани във връзка с обработването на личните им данни. \r\n\r\n „Същевременно в законопроекта не е предвидена подробно разписана процедура, ред и условия, по които ИВСС да осъществява новите си законови правомощия, като ВСС счита, че подобна процедура следва да бъде уредена на законово ниво. Законово следва да бъде регламентирано и правото на съдебна защита при констатиране на нарушения, свързани със защита на личните данни, каквото изрично е предвидено в Регламента“, изтъква в становището си кадровият орган. \r\n\r\n Освен това ВСС смята, че трябва отново да се промени ЗСВ като се предвидят нови разпоредби за на конкурсите за младши съдии и за първоначално назначаване. Предлага се създаването евентуално на чл. 186б на ЗСВ, в който изрично да се запише, че всички списъци за допуснати и недопуснати кандидати, графици за разпределението на кандидатите по зали и комисии за провеждане на писмения и устния изпит, резултати и класиране, списъкът с одобрените кандидати след решението на колегиите на ВСС, окончателните списъци на кандидатите за младшите магистрати, както и резултатите от класирането от конкурса за първоначално назначаване да се обявяват на интернет страницата на ВСС, с посочване на име, презиме и фамилия. Сега това се прави, но не е изрично посочено, че се публикуват трите имена на кандидатите. \r\n\r\n Само при отказ от участие в конкурса или промяна на графиците, да не се публикуват лични данни, предлага още съветът. \r\n\r\n По отношение на конкурса за преместване и повишаване от ВСС казват, че няма проблеми с обявяването на трите имена на магистратите. Кадровият орган изтъква, че съдиите, прокурорите и следователите са публични личности, поради което оповестяването на техни лични данни е в равновесие с функцията им в обществото. Добавя, че аналогично стои въпросът за кандидатите в процедури за избор на административни ръководители. \r\n\r\n Същевременно за обстоятелствата, за които се изисква публикуване, ЗСВ се явява специален закон, поради което следва да намери приложение разпоредбата на чл. 1, ал. 5 от ЗЗЛД, който гласи: „Доколкото в специален закон не е предвидено друго, този закон се прилага и за обработването на лични данни за целите на: 1. отбраната на страната; 2. националната сигурност; 3. опазването на обществения ред и противодействието на престъпността; 4. наказателното производство; 5. изпълнението на наказанията“. \r\n\r\n Освен това се предлага в закона да се запише изрично, че се публикуват и становищата на етичните комисии към двете колегии, които се изготвят в процедурите за избор на административни ръководители. \r\n\r\n След като чу позицията на ВСС, правосъдният министър Цецка Цачева се възмути. „ЗСВ още не е обнародван, ние стартираме нова промяна? Тази практика на законодателна техника едва ли е най-добрата„, каза Цачева. \r\n\r\n Все пак становището бе прието единодушно, предаде LEX.bg. \r\n \n\t\t\t\t\t\t", "date": "2018.06.01", "title": "ВСС критикува промените в Закона за защитните данни, какво им каза Цецка..."}
{"url": "http://www.bnews.bg/article/242949-ura_svalyat_dosadnite_gala_i_stefan_ot_ekran_vizhte_koy_gi_izmesti", "text": "\n Гала най-вероятно занапред няма да води предаването си „На кафе” по Нова телевизия. От есента шоуто най-после слиза от ефир, тъй като в последната година гледаемостта му падна чувствително, а след избухналия скандал с болната от рак Теодора, която едва не умря в Бразилия, съдбата на рубриката била предрешена, писа „Таблоид”. Както стана ясно, именно „На кафе” е рекламирало шарлатанина и неговите посредници у нас.  \r\n\r\n Шефовете на Нова отдавна смятали, че Гала и екипът й са изчерпани като съдържание и визия, но заради приятелството на блондинката с продуцента Маги Халваджиян правели компромиси. Рейтингът на „На кафе” бил срамно нисък и се наблюдавало явен отлив на зрителски интерес.  Публична тайна било, че на драгите зрители отдавна им било втръснало от едни и същите гости в студиото, които разказвали по цял час за семейните си драми и банални битовизми. На редакционната поща пристигали имейли, в които хората изказвали негодуванието си от постоянното присъствие на Меги Желязкова, Поли Паскова, д-р Папазова, пернишкото Барби, избрано за Мис България – Антония Петрова, плюс сюрията евтини чалгаджиийки с просташки разкрития за жалкия си личен живот.  \r\n\r\n Зрителите негодували, че 20 години в предаването нямало никакви генерални проблеми, че първоначалните постоянни  гости – певецът Искрен Пецов и житейската му спътница Диди Дрингова били заменени от фолк идола Константин и неговата съпруга Надя. Новата шефка в телевизията Вяра Анкова отдавна следяла развитието на предаването и разбира се – забелязала, че то цикли на едно място, въпреки присъствието на мъжа на Гала – Стефан. Търпението й вече било изчерпано и тя имала спасителен план за сутрешния часови пояс на Нова телевизия. Според нея часовете преди обед трябвало да бъдат запълнени със смислени теми, а не с разкази за уринотерапия, ходжи, врачки, баячки и представящи се за моделки и певици елитни проститутки. Пердето й паднало след случая с Теодора Маджарова, която замина при уж известен шаман в Сао Пауло, Бразилия, за да се лекува от рак, но там състоянието й рязко се влоши и се наложи да бъде върната в родината с помощта на Министерство на външните работи.   \r\n\r\n Анкова била категорична, че ще трябват и нови лица за предстоящия есенен сезон. Ако се вярва на мълвата, тя вече се била спряла на Георги Любенов, който в момента е водещ на съботно-неделното предаване по БНТ „Денят с Георги Любенов”. Журналистката искала предаване, което да бъде подобно на „Преди обед” по Би Ти Ви с водещи Александър Кадиев и Деси Стоянова. Смятала да вкара новини от политиката, икономиката, актуални събития, информация за пътищата – все неща полезни за зрителите, които не се интересуват от чудодейните кремчета за разкрасяване на разни фирми, нито пък от модерните пластични операции, касаещи различни части от тялото. За дама, която да радва очите на зрителите била харесана партньорката на Любенов – журналистката Ева Кикерезова. \r\n\r\n Говори се, че дългобедрата хубавица направила впечатление на Анкова с екранното си поведение, докато замествла колегата си, който бил Москва по работа. Вяра споделяла пред колегите си от мениджърския екип, че иска да има на разположение качествени водещи, а не говорещи красиви глави. Твърдяла, че сутрешния блок трябва да има модерна визия, която Гала и Стефан нямало как да му предадат.  \r\n \n\t\t\t\t\t\t", "date": "2018.06.01", "title": "УРА! Свалят досадните Гала и Стефан от екран! (Вижте кой ги измести)"}
{"url": "http://www.bnews.bg/article/242962-revniviyat_gyunay_ostava_zad_reshetkite_za_dvoynoto_ubiystvo_v_kozlets", "text": "\n Състав на Хасковския окръжен съд определи постоянна мярка за неотклонение \"задържане под стража\" спрямо Гюнай Мюмюн /45 г./ от село Козлец. Той е обвиняем за двойното убийство на жената, с която живеел на семейни начала Фахтия Мехмед /44 г./ и на съседа си Мехмед Мюслюм /48 г./. \r\n\r\n Престъплението бе извършено преди 2 дни със законно притежавана ловна пушка, а предполагаемият мотив, според държавното обвинение, е ревност. Днешната мярка за неотклонение се гледа при закрити врата по искане на защитата на обвиняемия. \r\n\r\n Припомняме, че според съседите,  \r\n\r\n Болестта го е направила ревнив, без причина. Тормозел жена си, а мъжете в селото заплашвал. „Момчетата казали на кварталния, но той им казал да подадат жалба”, допълни Себахтин \r\n \n\t\t\t\t\t\t", "date": "2018.06.01", "title": "Ревнивият Гюнай остава зад решетките за двойното убийство в Козлец"}
{"url": "http://www.bnews.bg/article/242954-shok_v_germaniya_lavove_tigri_i_yaguar_tichat_po_ulitsite", "text": "\n Два лъва, два тигъра и ягуар избягаха от зоопарка в Люнебах, предаде Би Би Си. \r\n\r\n Местната полиция посъветва гражданите да не напускат домовете си и да се обадят на полицията ако попаднат на избягалите животни. \r\n\r\n По-рано и една мечка е била сред избягалите животни, но тя е била застреляна от властите. \r\n\r\n Животните са успели да избягат след наводнение в зоопарка през нощта. \r\n \n\t\t\t\t\t\t", "date": "2018.06.01", "title": "ШОК в Германия: Лъвове, тигри и ягуар тичат по улиците!"}
{"url": "http://www.bnews.bg/article/242952-nap_i_agentsiyata_po_vpisvaniyata_priemat_ednovremenno_godishnite_finansovi_otcheti", "text": "\n От понеделник, 4 юни, до 30 юни 2018 г., годишните финансови отчети (ГФО) ще могат да бъдат подавани освен в Агенция по вписванията и в 13 офиса на Националната агенция за приходите в София. Гражданите, които ще се възползват от тази възможност, трябва да представят в НАП пълния пакет от документи, необходими за обявяване на годишните финансови отчети в Търговския регистър, включително и документ за платена такса от 40 лв. \r\n\r\n Заявления за подаване на годишни финансови отчети от фондации, сдружения, читалища и акционерни дружества, няма да се приемат от служителите в изнесените офиси. \r\nВ офисите на НАП в столицата ще бъдат обособени работни места за служителите на Агенция по вписванията, които ще обслужват клиенти, подаващи ГФО, допълват от двете ведомства. Новата услуга стана възможна след като ръководителите на двете ведомства Зорница Даскалова и Галя Димитрова подписаха споразумение, за да облекчат обслужването на клиенти в периода преди изтичане на крайния срок за подаване на финансови отчети, съобщиха от Агенцията. \r\n  \r\n \n\t\t\t\t\t\t", "date": "2018.06.01", "title": "НАП и Агенцията по вписванията приемат едновременно годишните финансови отчети"}
{"url": "http://www.bnews.bg/article/242951-poreden_gaf_na_maturite_mon_nyama_da_oshtetim_uchenitsite", "text": "\n Дори да се установи нарушение на квестори при провеждането на националното външно оценяване по математика след VII клас, няма да има ощетени в оценките си деца. В това увериха от Министерството на образованието и науката чрез отговора си до OFFNews. \r\n\r\n зпратихме запитване до МОН във връзка със сигнал, че квестори са отказали да дадат свитъците с листове за решения на задачите на 12-те седмокласници, явили се в зала 2 на софийското 148 основно училище. Вместо това ги накарали да пишат върху листовете с напечатаните условия на четирите задачи. Липсата на подробни решения може сериозно да ощети учениците заради присъдените по-малко точки. \r\n\r\n Час след публикацията ни от министерството изпратиха отговора си, в който се казва, че ръководството на Регионалното управление на образованието е назначило проверка, а директорката е поискала писмени обяснения от двете квесторки. \r\n\r\n \"В случай че при проверката се установят допуснати нередности при организирането и провеждането на изпита по математика, от ръководството на училището ще бъдат предприети съответните мерки за санкциониране на виновните лица съгласно Кодекса на труда в законноустановените срокове\", пишат от МОН. \r\n\r\n След приключване на проверката и оценката на изпитните работи и след разсекретяването им \"допълнително ще бъдат анализирани писмените работи на учениците, положили изпит в изпитна зала 2 на 148. ОУ, като бъдат отчетени независещите от тях обстоятелства по време на изпита. Ако децата са работили вярно, независимо че са писали на бланките с отпечатаните задачи, няма да им се отнемат точки за това. Въпросът ще се реши в полза на учениците, които по никакъв начин не трябва да бъдат ощетени\", уверяват от министерството. \r\n \n\t\t\t\t\t\t", "date": "2018.06.01", "title": "Пореден гаф на матурите, МОН: Няма да ощетим учениците!"}
{"url": "http://www.bnews.bg/article/242941-pari_nyamalo_darzhavata_dava_20_miliona_za_spasyavaneto_na_bdzh", "text": "\n Министерството на финансите ще отпусне 20 млн. лева на БДЖ, за да не фалира дружеството. Това съобщи финансовият министър Владислав Горанов, цитиран от БНТ. По думите му парите ще бъдат взети от фискалния резерв, като се очаква те да бъдат възстановени след отдаването на концесия на летище София. \r\n\r\n Горанов подчерта, че БДЖ се нуждае от още 80 млн. лева, които също най-вероятно ще бъдат отпуснати. Държавата отделя от бюджета си субсидия за жп превозите в размер на 200 млн. лева годишно, но според финансовия министър, транспортното ведомство не полага достатъчно усилия, за да защити железниците и позволява нелоялна конкуренция от страна на автобусните превози. \r\n\r\n \"Обсъжда се в министерството отпускането на възмездна финансова помощ, безлихвена, на дружеството, в рамките на утвърдената от правителството държавна помощ, отредена за преструктуриране. Иска ми се Министерството на транспорта да положи повече усилия, така че жп транспортът да стане естествен приоритет. Аз не твърдя, че трябва да забраним автобусните превози, но не е нормално на всеки 15 минути например по направлението Бургас да тръгват автобуси и ние да очакваме, че някой ще се качи на влак. Тогава държавата трябва да реши дали да има влак или да няма влак и да се вземе решение, ако няма нужда от жп транспорт, да престанат да се взимат от данъкоплатците стотици милиони за субсидиране на сектора\", категоричен бе финансовият министър. \r\n\r\n По-рано днес изпълнителният директор на БДЖ Владимир Владимир обясни, че от сметките на дружеството вече са изтеглени 20 млн. лв., а съдът е определил да бъдат взети 40 млн. лв. \r\n \n\t\t\t\t\t\t", "date": "2018.06.01", "title": "Пари нямало… Държавата дава 20 милиона за спасяването на БДЖ! "}
{"url": "http://www.bnews.bg/article/242926-gringo_na_sofka_stana_shef_na_bokluka_v_pandiza", "text": "\n Осъденият за рекет на бизнесмен Тодор Давидков се е цанил за чистач в затворническото общежитие в „Казичане“. Гринго получи 10 месеца пандиз, след като се призна за виновен и се споразумя с обвинителите. Той излежа половината присъда още докато течеше процесът, така че остава в зандана още няколко месеца. \r\nОще с влизането в „Казичане“ Гринго проявил претенции и заявил, че ако ще работи, е навит да помага в лафката. Номерът не минал и той бил зачислен към екипа по чистотата. Задълженията на пандизчиите на тази позиция са редовно изхвърляне на боклука, почистване на контейнерите и премитане на плаца. \r\nСъкилийниците му разказват, че Давидов като истинска фурия изблизвал кофите за боклук, а по площада нямало и прашинка. Усилията му били оценени от ръководството и той получил удължено време за свиждания като награда. Любимата му Софи Маринова моментално с възползвала и започнала да прекарва повече време с любимия си, пише „България днес“. \r\nВ момента магистратите разглеждат молбата на Гринго за предсрочно освобождаване. Според директора на „Казичане, той трябва да бъде незабавно освободен, защото се слави доброто си поведение и отношения към надзирателите и останалите пандизчии. \r\n  \r\n \n\t\t\t\t\t\t", "date": "2018.06.01", "title": "Гринго на Софка стана шеф на боклука в пандиза"}
{"url": "http://www.bnews.bg/article/242940-svalen_rahoy_veche_ne_e_premier_na_ispaniya_kakvo_sledva", "text": "\n Испанският министър-председател Мариано Рахой бе отстранен от поста си чрез вот на недоверие, съобщиха световните агенции. \r\n\r\n Вотът на недоверие срещу консервативния ръководител, който остана на власт над шест години, бе подкрепен от 180 депутати в 350-местната долна камара. Депутатите гласуваха на негово място да застане лидерът на Испанската социалистическа работническа партия Педро Санчес. \r\n\r\n Рахой, един от най-дълго управлявалите правителствени ръководители, загуби вота след обвинения в корупция, повдигнати миналата седмица на бивши членове на неговата Народна партия, пише Дир. \r\n\r\n След вота Рахой отиде при Санчес в залата и стисна ръката на бъдещия лидер. Очаква се той да встъпи в длъжност до понеделник, а кабинетът му да бъде назначен следващата седмица. \r\n\r\n \"Днес вписваме нова страница в историята на демокрацията в страната си\", заяви Санчес. \r\n\r\n \"За мен бе чест да бъда премиер на Испания и да оставя страната в по-добро състояние отпреди\", каза Рахой. \r\n\r\n Обръща се поредна страница от политическата история на Испания. Дошъл на власт през декември 2011 г., 63-годишният Рахой оцеля след редица остри кризи, след рецесия, на която противопостави строг режим на икономии, след месеци политическа блокада през 2016 г. и опита за отцепване на Каталуния миналата година. \r\n\r\n По-рано днес испанското правителство одобри встъпването в длъжност на новото каталунско правителство, което не включва \"министри\", хвърлени в затвора или пратени в изгнание - необходимо условие, за да бъде възстановено самоуправлението на областта. \r\n\r\n Съставът на новия орган на изпълнителната власт, формиран във вторник от каталунския лидер Ким Тора, бе оповестен чрез официалното издание на местните власти. \r\n\r\n Встъпването в длъжност на местното правителство ще анулира автоматично наложената от централното правителство опека над богатата североизточна област със 7,5 милиона жители. \r\n \n\t\t\t\t\t\t", "date": "2018.06.01", "title": "Свален! Рахой вече не е премиер на Испания! Какво следва… "}
{"url": "http://www.bnews.bg/article/242947-izobshto_ne_im_puka_kolko_golyama_e_koruptsiyata_balgariya_podava_molba_za_chlenstvo_v_evrozonata", "text": "\n Въпреки негативното мнение на Европейската централна банка за евентуално членство на страната ни в еврозоната, днес финансовият министър Владислав Горанов заяви ,че няма промяна в плановете на правителството по този въпрос. \r\n\r\n Според ЕЦБ страната ни се нуждае от още реформи, за да изпълни изискванията. Това е едно от заключенията в разпространения днес Доклад на ЕЦБ за конвергенцията, обхващащ 7 от деветте държави в Европейския съюз, които още не са приели еврото. \r\n\r\n В края на април премиерът Бойко Борисов обяви, че целта ни е до една година да влезем в чакалнята на еврозоната.  \r\n\r\n \r\n\r\n Дори се заговори за въвеждане на ново задължително условие за приемане в еврозоната, специално по повод евентуална българска кандидатура - влизане в Европейския банков съюз преди приемането на общата европейска валута. \r\n\r\n Горанов обаче явно изобщо не смята, че нещо се е променило и потвърди днес, че продължава работата по изготвяне на пътна карта за България и определяне на срокове за приемането ни в еврозоната. Той дори съобщи, че молбата за членство в така наречената \"чакалня на еврозоната\" ще бъде подадена до 30 юни. \r\n \n\t\t\t\t\t\t", "date": "2018.06.01", "title": "Изобщо не им пука колко голяма е корупцията: България подава молба за членство в еврозоната!"}
{"url": "http://www.bnews.bg/article/242945-nataliya_gurkova_sabra_pogledite_na_cherveniya_kilim_v_kan", "text": "\n Наталия Гуркова бе една от звездите, минали по червения килим в Кан тази година. \r\n\r\n Мис България на всички времена се разходи до знаменитостите, като спазваше и новите изисквания на организаторите – никакви телефони и селфита, докато се преминава по най-бляскавата пътека. Наталия бе заложила на рокля тип „принцеса“, изработена специално от дизаънерката на модна къща Blink Ради Лазарова за кино фестивала. \r\n\r\n Роклята, решена в цветове пепел от рози, пудра и черно, бе с 3D ръчно изработена дантела с инкрустирани кристали в сребърен обков. Допълнително поставения копринен тюл в нюансите пепел от рози и черно, създава приказност на цялостната визия, допълнена от основна права рокля, издържана в минималистичен силует. Гуркова бе в Кан по покана на една от големите филмови компании, като неотлъчно до нея бе и съпругът й Джордже. \r\n\r\n Те успяха да посетят и Формула 1 в Монако, а Наталия отпразнува и рождения си ден на Ривиерата. За тържествената вечер красавицата заложи на конструирана на база рокля тип русалка в лилаво, отново дело на дизайнерката Ради Лазарова. При тази рокля цялостната визия и усещане е за прозрачна и ефирна визия. Следван е тренда \"naked dress\" & \"naked shoulder\", което основно включва монтирането, декорирането на различни компоненти върху прозрачен текстил. Отличителното е ултравиолетовото лилаво, постигнато чрез преливане и съчетание на текстури, дантели, декорации. \r\n\r\n Този нюанс на лилавото е цветът на 2018 г. според палитрата на Pantone. „Наталия си избра цвета, но всичко останало беше изненада за нея за рождения й ден. Украсата на роклята е изключително специална - блестящите детайли, включващи кристали Swarovski, мъниста, златни и сребърни камъни, са изработени по поръчка специално за нея в Дубай, а в основата си се прокрадва асиметрично поставена висококачествена френска дантела“ – сподели дизайнерката. \r\n\r\n \r\n \n\t\t\t\t\t\t", "date": "2018.06.01", "title": "Наталия Гуркова събра погледите на Червения килим в Кан"}
{"url": "http://www.bnews.bg/article/242902-bozhigol_na_plazh_sas_zvezda_na_chelsi_eto_koy_brazilets_se_otarka_v_bilyana_dol_snimki", "text": "\n Валери Божинов и сръбската му изгора Биляна Дол отмарят в Дубай в звездна компания. Нападателят на хърватския Риека плажува с бразилския национал в редиците на Челси Давид Луис.В профилите на двойката се появиха снимки, на които са се щракнали заедно с къдрокосия защитник. \r\n\r\n Прави впечатление, че и двамата футболисти са епилирали и последния косъм от телата си. Тъй като двата кадара са били коригирани с филтри, на този, на който Луис е прегърнал Биляна Дол, личи, че е поизгорял от силното слънце над емирствата. \r\n\r\n Снимките са правени на плажа, непосредствено пред 7-звездния хотел \"Бурж Ал Араб\". Снимките вижте \r\n \n\t\t\t\t\t\t", "date": "2018.06.01", "title": "Божигол на плаж със звезда на Челси! Ето кой бразилец се отърка в Биляна Дол (СНИМКИ)"}
{"url": "http://www.bnews.bg/article/242930-naum_shopov_ne_iska_da_se_zheni", "text": "\n Звездата от „Откраднат живот” Наум Шопов — младши не иска да се жени. Екранният доктор Тасев има връзка повече от 5 години с чаровната Теа, но са против брака. \r\n„Коментирали сме доста пъти за брака. Не го намирам за нещо задължително, тя също, но нямаме крайно отношение”, казва младият актьор, пише  \"България днес\". \r\nТой съвсем скоро ще завърши медицина, но продължава да работи и в киното. Шопов — младши призна още, че приятелката му е основният двигател в живота му. \r\n  \r\n \n\t\t\t\t\t\t", "date": "2018.06.01", "title": "Наум Шопов не иска да се жени"}
{"url": "http://www.bnews.bg/article/242938-opasno_himicheski_zamarsena_voda_v", "text": "\n Водата в обществените чешми и водопровода на Босилеград и село Райчиловци в Сърбия е бактериологично и химически заразена и не е годна за пиене, като може да се използва само за технически нужди. \r\n\r\n Съобщението е на Института за обществено здраве във Враня и е било получено в Генералното консулство на Република България в Ниш, съобщава БГНЕС. \r\n\r\n Направена е проверка на водата и в другите населени места около Босилеград, но засега замърсяване не е открито. \r\n\r\n Очаква се комуналното предприятие „Услуга“ в Босилеград да реши проблема със замърсените източници в срок от 8 дни. \r\n \n\t\t\t\t\t\t", "date": "2018.06.01", "title": "Опасно! Химически замърсена вода в… "}
{"url": "http://www.bnews.bg/article/242936-bremennata_preslava_se_oplaka_ot_uzhasno_bezsanie", "text": "\n „Рано пиле, рано пее!”, Това е мотото на фолк певицата Преслава, която в последните дни страда от ужасно безсъние. Изпълнителката сама се оплака в социалните мрежи, че е станала ужасно ранобудна и става по изгрев-слънце. \r\nБъдещата майка е обърнала биологичния си часовник и вече става в часовете, в които преди си лягаше след участия. В ранни зори звездата става и поема на път с колата си, за да се разхожда спокойно сред природата, пише „България днес”. \r\nДоскоро, като повечето си колежки, Преслава също си поспиваше поне до обяд, след което извиваше до ранните часове на сутринта глас из нощните клубове. Откакто чака бебе обаче, певицата е обърнала режима. Още повече, че я измъчва и ужасно безсъние напоследък.  Това е обичайно при бъдещите майки — безпокойство от предстоящото раждане, страх или депресия, казват още лекари. \r\n  \r\n \n\t\t\t\t\t\t", "date": "2018.06.01", "title": "Бременната Преслава се оплака от ужасно безсъние "}
{"url": "http://www.bnews.bg/article/242939-skandalno_zadarzhaha_piyan_avtobusen_shofyor_shtyal_da_vozi_detsa_na_ekskurziya", "text": "\n Шофьор на автобус, който тази сутрин е трябвало да вози ученици от Златоград на екскурзия до Банко, е бил задържан след задължителната проба за алкохол. \r\n\r\n Тя показала 1,27 промила и е направена, след като шофьорът вече бил пропътувал разстоянието от Стара Загора до Златоград безпрепятствено. От Златоград той трябвало да качи учениците от трети и четвърти клас. \r\n\r\n С 48-годишния шофьор от Бургас е пътувал и представител на туроператорската фирма. \r\n\r\n При полицейските разпити е установено, че автобусът с бургаска регистрация е потеглил около 4 ч тази сутрин от Стара Загора. \r\n\r\n Водачът е задържан за 24 часа. \r\n \n\t\t\t\t\t\t", "date": "2018.06.01", "title": "Скандално! Задържаха пиян автобусен шофьор… щял да вози деца на екскурзия! "}
{"url": "http://www.bnews.bg/article/242944-svarshi_se_vinovnite_za_smartta_na_germancheto_v_dzhakuzi_v_zlatni_pyasatsi_zastavat_pred_sada", "text": "\n С обвинителен акт на Окръжната прокуратура във Варна на съд са предадени четирима мъже с обвинение, че са причинили смъртта на 13-годишно германско дете поради незнание или немарливо изпълнение на занятие или на друга правно регламентирана дейност, представляваща източник на повишена опасност. Престъплението, в което ги обвинява Окръжната прокуратура във Варна, е по член 123 от НК, съобщиха от държавното обвинение. \r\n\r\n Ще припомним, че около 11,30 часа на 11 юли 2011 год. охранителят на хотел „Берлин“ в курорта Златни пясъци забелязал руска туристка, която се опитвала да привлече вниманието на спасителя и на други туристи да окажат помощ на дете, което лежало на дъното на басейна. Спасителят скочил във водата и направил опит да извади момиченцето. Той не успял, тъй като тялото било засмукано от подовия сифон на дъното на басейна. \r\n\r\n Едва след като помпите били изключени, момиченцето било отделено от сифона. Около 22,30 часа на същата дата  пострадалата починала в болница. Като причина за фаталния изход съдебномедицинската експертиза посочила удавяне от вдишване на течност в дихателните пътища и последвалата остра дихателна недостатъчност, оток на мозъка с потискане на жизнено важни центрове и спиране на сърдечната дейност. Пострадалото момиченце е било на почивка с баща си в хотел „Берлин“ на Златни пясъци.  \r\n\r\n Единият от подсъдимите е  ръководител на отдел на упълномощен представител на дружеството - изпълнител на комплексното строителство в частта „Басейни“ на хотела. Другият е предаден на съд за независимо съпричиняване смъртта на 13-годишното германче в качеството му на представител на строителния надзор. Третият подсъдим е проектантът  в част „Технологична“, за когото производството ще се гледа задочно, тъй като не е известно местоживеенето му. Забавянето на делото е заради продължителното му издирване. Четвъртият предаден на съд е спасителят на басейна на хотел „Берлин“, който направил всичко, зависещо от него, за спасяването на пострадалото дете. \r\n\r\n Всички подсъдими са с чисто съдебно минало. Разпоредителното заседание по делото срещу четиримата подсъдими е насрочено за разглеждане на 21 юни тази година във Варненския окръжен съд. \r\n \n\t\t\t\t\t\t", "date": "2018.06.01", "title": "Свърши се! Виновните за смъртта на германчето в джакузи в Златни пясъци застават пред съда!"}
{"url": "http://www.bnews.bg/article/242983-eto_koi_sa_geroite_po_koito_strelya_politsay_tazi_nosht_dobre_poznati_na_politsiyata", "text": "\n Известен бандит е сред героите от снощния екшън в София, при който полицай стреля по трима мъже, засекли го на пътя. Тримата нападатели са криминално проявени - за наркотици и кражби на коли. \r\n\r\n Това са Димитър Илиев, Габриел Боцев - Жабата и Янко Огнянов - Китаеца.  Двамата пострадали са транспортирани в болнични заведения с огнестрелни рани по ръцете. Димитър Илиев ще остане в Травматологията на \"Пирогов\", но е без опасност за живота.  \r\n\r\n Произвелият изстрелите е 28-годишен спецполицай, който по време на инцидента не е бил на работа. За случая е бил уведомен следовател. Образувано е следствено дело, съобщи БЛИЦ. От МВР няма официално потвърждение за инцидента. \r\n\r\n Както вече ви съобщихме,  . От едната кола слезли трима мъже и започнали саморазправа с другия шофьор. За да се защити, той извадил оръжие и стрелял. Успял да рани един от нападателите, но и се самонаранил. \r\n  \r\n \n\t\t\t\t\t\t", "date": "2018.06.01", "title": "Ето кои са \"героите\", по които стреля полицай тази нощ! Добре познати на полицията!"}
{"url": "http://www.bnews.bg/article/242933-krav_se_lee_strelba_v_sofiya_raneni_sa", "text": "\n Скандалите, придружени със стрелба в столицата сякаш нямат край. Вчера мъж откри огън в шоурум, който се намира на улица \"Хан Кубрат\" в столицата, пише БЛИЦ. \r\n\r\n Сега от МВР съобщиха за друг инцидент, където са ехтели изстрели. Скандал между шофьори на столичен булевард завърши със стрелба и двама пострадали, уточниха от МВР. Около 2.30 часа тази сутрин на бул. \"Иван Гешов\" възникнал скандал между шофьорите на два леки автомобила. От едната кола слезли трима мъже и започнали саморазправа с другия шофьор. \r\n\r\n За да се защити, той извадил огнестрелно оръжие. Ранил един от нападателите, но и се самонаранил. Двамата пострадали са транспортирани в болнични заведения с огнестрелни рани по ръцете. Настанени са за лечение без опасност за живота. \r\n\r\n Произвелият изстрелите е полицейски служител, който по време на инцидента не е бил на работа. Незабавно за случая е бил уведомен следовател. Образувано е следствено дело. Разследването продължава. \r\n \n\t\t\t\t\t\t", "date": "2018.06.01", "title": "Кръв се лее: Стрелба в София! Ранени са…  "}
{"url": "http://www.bnews.bg/article/242898-rodstvenik_na_vaptsarov_ako_tazi_zhena_ima_savest_da_se_izvini_na_tseliya_ni_narod_a_videoto_da_bade_svaleno_ot_internet", "text": "\n \"Включване на стихове на Никола Вапцаров в чалга простотия е поругаване на неговата памет! Семейството ни изпитва огромно разочарование.\" Това заяви пред \"България Днес\" Никола Николов Вапцаров, син на племенника на поета, по повод песента \"Табу\" на фолкпевицата Антонина. \r\n\r\n Парчето придоби скандална популярност през последните дни, а изпълнителката беше атакувана заради наглостта да посегне върху творчеството на големия поет. В песента тя цитира думите от стихотворението му \"Прощално\" на фона на фолкритми и разголена девойка. \r\n\r\n \"Творбата на Вапцаров има силна емоционална стойност както за литературата, така и за самия него. Тя е прощалното писмо на умиращ човек, който е искал да се извини на жена си, че я оставя вдовица. В думите му се усеща искрена любов. А в клипа виждаме влажни погледи, еротика и простотия, които шокират. Вапцаров надали би бил очарован от тези гьобеци\", възмути се емоционално наследникът на поета. \r\n\r\n \"Ако тази жена има съвест, нека да се извини. Не на семейството ни, а на целия ни народ. И видеото да бъде свалено от интернет. Ако продължаваме така, някой ден ще посегнат на творби на Вазов, Ботев, Смирненски...\", добави Никола Николов Вапцаров. \r\n \n\t\t\t\t\t\t", "date": "2018.06.01", "title": "Родственик на Вапцаров: Ако тази жена има съвест да се извини на целия ни народ, a видеото да бъде свалено от интернет"}
{"url": "http://www.bnews.bg/article/242934-sistemata_gi_ubiva_mayki_na_detsa_s_uvrezhdaniya_pravyat_palatkov_lager_pred_narodnoto_sabranie", "text": "\n Родителите на деца с увреждания издигат палатков лагер пред парламента. Инициативата, наречена „Системата ги убива”, е срещу действащата социална политика. \r\n\r\n Лагерът е разположен точно пред служебния вход на Народното събрание. Така всички депутати, които идват или си тръгват от работа, могат да видят децата с увреждания и техните родители. \r\n\r\n Росица Букова от Движение на българските майки заяви, че основното искане е нов закон за децата и лицата с увреждания в България. „С неговите разпоредби той ще укаже правилния начин, по който тези хора да бъдат оценени – не на базата на ТЕЛК решението колко не могат, а на базата на оставащите им потребности – колко те могат да бъдат полезни на себе си и на обществото”, заяви тя. \r\n\r\n Протестиращите искат също спазване на Конвенцията за правата на хората с увреждания, отбелязаха и липсата на електронен регистър. „Не се правят индивидуални оценки на децата и лицата с увреждания, а интегрираното образование е под всякаква критика”, подчерта Букова. \r\n\r\n Протестът е безсрочен и ще продължи, докато бъдат приети исканията на хората. \r\n\r\n При протестиращите дойде лидерът на БСП Корнелия Нинова, която каза също, че има нужда от промяна в системата. Нинова ще дари 600 лв. от своята заплата на възрастна жена, която отглежда сама двете си внучета, които са сирачета. \r\n\r\n На въпрос на bTV в парламента вицепремиерът Томислав Дончев заяви, че наистина държавата е длъжник на децата с увреждания, особено на тези, които навършват 18 години, защото помощите за тях спират, а реално потребностите им не намаляват и не изчезват. \r\n\r\n Затова според него вече са започнали разговори в социалното министерство и се мисли за промяна в модела. \r\n \n\t\t\t\t\t\t", "date": "2018.06.01", "title": "Системата ги УБИВА! Майки на деца с увреждания правят палатков лагер пред Народното събрание! "}
{"url": "http://www.bnews.bg/article/242937-ispanskiyat_parlament_glasuva_vot_na_nedoverie_na_mariano_rahoy", "text": "\n Испания се изправя пред политическа криза. Парламентът ще гласува вот на недоверие на премиера Мариано Рахой. \r\nДо мярката се стигна след голям корупционен скандал, свързан с управляващата Народна партия. \r\n\r\n Бивши нейни функционери миналия месец бяха осъдени за различни престъпления, в това число измама, укриване на данъци и пране на пари. \r\n\r\n Прогнозите са, че правителството няма да оцелее след вота, тъй като социалистите, заедно с по-малките партии, като каталунската и баските националисти, ще съберат достатъчно гласове, за да го свалят. \r\n \n\t\t\t\t\t\t", "date": "2018.06.01", "title": "Испанският парламент гласува вот на недоверие на Мариано Рахой "}
{"url": "http://www.bnews.bg/article/242981-tramp_v_poredno_napadenie_poiska_uvolnenie_na_aktrisa", "text": "\n Президентът на САЩ Доналд Тръмп днес премина в настъпление срещу телевизионния канал Ти Би Ес и призова за уволнение на актрисата Саманта Бий, след като тя направи в предаването си вулгарен коментар за дъщерята на Тръмп Иванка, която е съветник на държавния глава, предаде Ройтерс. \r\n\r\n Коментарът беше предшестван от спирането на популярния телевизионен комедиен сериал на Ей Би Си \"Розан\", след като звездата в него Розан Бар написа в Туитър расистки текст за бивша служителка на президента Барак Обама, която сравни с маймуна. \r\n\r\n В сряда Бий употреби вулгарен израз за Иванка Тръмп в предаването си \"Фул фронтал\" (\"Нищо скрито\") в разговор за спорната имиграционна политика на президента. \r\n\r\n Бий вчера се извини, а кабелната телевизия Ти Би Ес, която излъчва предаването й, също изказа извинение. \r\n\r\n Актрисата написа в Туитър, че казаното е от нея е било неуместно и непростимо, призна, че е преминала границата и заяви, че дълбоко съжалява. \r\n\r\n Сп. \"Форчън\" обяви, че две компании са изтеглили рекламите си от шоуто на Бий. \r\n\r\n \"Защо не уволняват бездарната Саманта Бий за ужасния език, използван в нейното нискорейтингово шоу? Истински двоен стандарт, но това е ОК, ние печелим и ще продължаваме още дълго да го правим!\", написа тази сутрин Тръмп, който също е бивша звезда от телевизионно реалити. \r\n \n\t\t\t\t\t\t", "date": "2018.06.01", "title": "Тръмп в поредно нападение: Поиска уволнение на актриса!"}
{"url": "http://www.bnews.bg/article/242932-borisov_prelasten_i_izostaven", "text": "\n Като прелъстен и изоставен би трябвало да се чувства премиерът Борисов! И няма как да е по друг начин, когато си обграден от армия от въздигащи те в небесата. Рано или късно, по закона за гравитацията просто се приземяваш. \r\n\r\n Приземяването за Борисов като че ли бе доста болезнено. Премиерът се бе вживял в ролята на дипломат номер едно на балканите в миротворецът. Естествено, получаваше непрекъснати дози от стимулиращи съвети от своите ибрици патриотари. \r\n\r\n Първите съвети за подписване на онзи безумен договор с Македония бяха от \"капацитета\" в тази област русенския македонец агент Иван. След куп сътворени глупости преминали през националното ни унижение Македонския премиер просто се изсмя в лицето ни след тайната си договорка с гърка Ципрас, а агент Иван се покри. \r\n\r\n Пълен провал се получи и по отношение на подкрепата по мигрантския въпрос от Унгария. Тук основния двигател бе не някой друг, а самия тоалетен министър. Естествено след образно показания среден пръст всичко се оттича в тоалетната.  \r\n\r\n Стигаме и до черешката на тортата, където основна роля има онзи смел атакист, който наричаше всички, освен себе си  - к*рви на Бойко. Точно този мъжкар бе в основата на руската визита, а именно той бе на предварителна визита и се хвалеше, че е излъчван по телевизиите и е гледан от 500 милиона зрители. \r\n\r\n Ако това, което е казал е истина, то поне 500 милиона зрители видяха резила на Борисов в неговата външна дипломация с Русия и крахът на глупостта. Всичко просто взе своята естествена форма, Борисов бе прелъстен и изоставен от собствените си ибрици и съпартийци в лицето на Цветанов. За нас - народът остава да си извадим поуките, че държава не може да се управлява от псевдопатриоти и физкултурници! \r\n \n\t\t\t\t\t\t", "date": "2018.06.01", "title": "Борисов - прелъстен и изоставен!"}
{"url": "http://www.bnews.bg/article/242918-2500_pomiyara_posreshtat_letovnitsite_na_chernomorieto", "text": "\n Близо 2500 бездомни кучета ще посрещнат летовниците по морето. Това показва справка в общините в по-големите крайморски градове в страната. \r\n  \r\nСпоред цифрите само в Несебър 400 кучета ще лаят по улиците. Те са вписани надлежно в регистър, на ръка. Всяко едно куче има описание: черно с клепнали уши и тежащо около 20 кг; кафяво, с бяло петно на окото, разхождащо се край старата мелница и т.н. \r\n  \r\nВъв Варна пък безстопанствените четириноги са близо 700. Те също имат досие, което е изготвено, когато са били кастрирани и маркирани. \r\n  \r\nОтличник по морето е община Бургас. Това е и единственият по-голям град, който е успял отчасти да се справи със скитащите псета. По данни на общинските власти бройката им прогресивно намалява. От администрацията смятат, че причината е в множеството кампании за осиновяване на бездомните кучета. Освен това там има безплатно чипиране на домашни кучета. \r\n  \r\n„Идентификационният чип помага при загуба или при изхвърляне на кучето на улицата, да бъде намерен собственикът му. Тогава то му се връща. Това пък от своя страна намалява популацията на бездомните кучета“, обясниха пред „Монитор“ от бургаската администрация. \r\n\r\n В този случай собствениците се издирват чрез данните в чипа и им се налагат санкции. В резултата на периодичните кампании до момента в една от най-големите общини по Черноморието са чипирани над 2000 кучета. \r\n  \r\nВарна пък държи един от рекордите за най-много регистрирани домашни любимци. Там цифрите сочат, че в общината влизат пари от данъци за 4964 четириноги. Това са по около 24 лева на животно. В Бургас регистрираните са едва 1500. За сравнение - доста по-малка община като Балчик е вписала в регистрите си над 5000 кучета. \r\n  \r\nВ началото на годината правителството прие отчет за изпълнение на общинските програми за овладяване на популацията на безстопанствените кучета на територията на България. \r\n  \r\nОбщият брой на безстопанствените кучета, получен при събиране на данните от всички общини, е над 26 000. През 2013 г. те са били 35 383. За 2016 г. се отчита незначително повишаване на броя им. Очаква се актуализиране на цифрите за 2017 г. \r\n  \r\n \n\t\t\t\t\t\t", "date": "2018.06.01", "title": "2500 помияра посрещат летовниците на Черноморието "}
{"url": "http://www.bnews.bg/article/242928-haski_razkasa_rakata_na_mis_lyato_krasavitsata_se_strahuva_ot_amputatsiya_zaradi_gangrena_snimka", "text": "\n Хъски разкъса лявата ръка на най-известната носителка на Мис Лято - Алина Дуарте. Това се ожали самата тя във \"Фейсбук\", публикувайки снимка на бинтованата си ръка, от която се виждат кървящи рани. Инцидентът станал по време на разходка с нейното куче Шпак в столичен парк в близост до дома й. Хъскито първо е нападнало Шпак. \"Започва да му къса ушите, Шпек изплака и тогава хванах за нашийника хъскито, а то се извъртя и ме захапа, стискайки 10-ина секунди. В общи линии ми проби ръката\", разказа блондинката. Тя уточни, че няма счупена кост или скъсано сухожилие, но се притеснява да не стане инфекция, пише \"Телеграф\". \r\n\r\n \"Имам нужда да знам, че утре ръката няма да ми я ампутират вследствие на гангрена. Другото е търпимо\", добави Алина. На път за \"Пирогов\" красавицата припаднала цели два пъти. Добре, че по това време с нея е бил Владимир Иванов от Сатиричния театър. \r\n\r\n \r\n\r\n \"Проблемът беше после. Като припаднах, Влади се обади на 112 и като им обясни какво е станало и че в момента лежа на тревата, диспечeрката отговори, че нямали кола да ми пратят от спешното\", разказа още пострадалата. Тя моли нейна приятелка да не казва за инцидента на майка й. \"Ако ми види ръката, ще припадне. Ако й кажа - ще иска да види и ще се притеснява и плаче\", пише още Алина. \r\n \n\t\t\t\t\t\t", "date": "2018.06.01", "title": "Хъски разкъса ръката на Мис Лято! Красавицата се страхува от ампутация заради гангрена (Снимка)\r\n"}
{"url": "http://www.bnews.bg/article/242921-kachestven_shoping_po_vreme_na_pochivkata_predlaga_royal_biych_mol_snimki", "text": "\n За поредна година най-горещата точка за любителите на модата Роял Бийч Мол отвори врати, за да посрещне туристите. Разположен в центъра на Слънчев бряг, откритият търговски център е организиран, така че да отговори на  нуждите на всеки клиент и да покрие всички аспекти на доброто прекарване. \r\n\r\n Търговският комплекс привлича клиенти от цялото Черноморие с над 300 популярни марки, сред които GEOX, Altinbas, Original Marines, U.S. Polo Assn., DJOFRA,  Marani, Za-Za Underwear, LIU.JO, Multi Brand VIP Store с брандовете Versace Jeans, Love Moschino, KENZO и Fracomina. В Роял Бийч Мол ще откриете магазини на Moda Italia by Calientе, Conté, Lucy Fashion и Bos Fashion, Paula Venti и Samsonite & Petek 1855. С актуални колекции спортни облекла можете да се сдобиете в магазините на Rozini Sportswеar, Sportal M & Bogner, O`Neill и Flair. Пълна гама от козметични продукти и парфюми ще намерите в Rosa Impex, Refan, Bioluxe и Paradox. \r\n\r\n Роял Бийч Мол е част от луксозния петзвезден хотел Barcelò Royal Beach, собственост на Галакси Инвестмънт Груп. Той включва магазини, тематични заведения за хранене, аптека, детски развлекателен комплекс и спа център. Търговският комплекс ще работи през летните месеци от 10:00 до 23.00 часа. \r\n\r\n \r\n \n\t\t\t\t\t\t", "date": "2018.06.01", "title": "Качествен шопинг по време на почивката предлага Роял Бийч Мол (СНИМКИ)"}
{"url": "http://www.bnews.bg/article/242923-plemennitsa_na_vaptsarov_za_chalga_gavrata_na_bezizvestnata_antonina_tova_e_parviyat_teroristichen_atentat_spryamo_kulturata", "text": "\n Чалгата със стихове на Вапцаров е първият терористичен атентат спрямо културата, каза в предаването „Тази сутрин” по bTV Мая Вапцарова, племенница на Никола Вапцаров. \r\n\r\n Тя е написала протестно писмо до министъра на културата и до СЕМ във връзка с клипа на на Антонина „Табу”, в който тя рецитира стихотворението „Прощално” на Никола Вапцаров на фона на поп фолк ритми. Има и искане екипът, направил песента и видеото, да бъде даден под съд. \r\n\r\n „Учудвам се, че някои хора не го усещат. Тази вулгарност не отива на този човек, който няколко минути преди смъртта – знае, че ще бъде разстрелян, пише това прощално стихотворение”, каза Мая Вапцарова. \r\n\r\n „Уважаеми г-н министър, не усетихте ли, че тази долнопробна чалга наистина е първият терористичен атентат, защото днес войната не се води със сини, зелени, червени. Днес войната се води от мутроцивилизацията, която смело навлиза и се идентифицира със световната и човешка ценностна система”, обръща се тя към министъра на културата. \r\n\r\n „Всичко, което се изля по екраните и вестниците, е пиар на тази нещастна, вулгарна чалга”, категорична е тя. \r\n \n\t\t\t\t\t\t", "date": "2018.06.01", "title": "Племенница на Вапцаров за чалга - гаврата на безизвестната Антонина: Това е първият терористичен атентат спрямо културата! "}
{"url": "http://www.bnews.bg/article/242924-glavniyat_izpalnitelen_direktor_na_fibank_nedelcho_nedelchev_vze_uchastie_v_mezhdunarodnata_konferentsiya_na_evropeyskata_liga_za_ikonomichesko_satrudnichestvo", "text": "\n Главният изпълнителен директор на Първа инвестиционна банка, г-н Неделчо Неделчев, взе участие в годишната Генерална асамблея на Европейската лига за икономическо сътрудничество (ELEC). Събитието се провежда в момента в София, като ще продължи и в рамките на утрешния ден. В хода на Асамблеята Европейската лига съвместно с Европейския институт за стратегии и анализи (EISA) организираха международна конференция на тема „Новата Европа, между Запада и Изтока – енергетика и инфраструктура като предпоставки за растеж“. \r\n\r\n По време на конференцията г-н Неделчев представи пред международните гости инвестиционните възможности, които се разкриват в България и страните от Югоизточна Европа. В хода на дискусията г-н Неделчев подчерта сериозното икономическо развитие, което се наблюдава в тези страни през последните години и потенциала за успешно реализиране на бизнес проекти. \r\n\r\n „Югоизточна Европа е с отлични макроикономически показатели, но има нужда от развитие на инфраструктурата и бизнес компетентността. Потенциал за стабилен ръст отбелязваме не само в потребителското търсене, но и в индустрията, което е предпоставка за повече инвестиции в България и  региона“, сподели г-н Неделчев. \r\n\r\n Участие в конференцията взеха също така г-н Барон Бернард Сноа, президент на Европейската лига, г-жа Меган Ричардс, директор Енергийна политика, Европейска комисия, г-н Жак Андре Трош, президент на ARRI, Франция и др. Събитието бе уважено и от Н.В. Симеон Сакскобургготски. \r\n\r\n Европейският институт за стратегии и анализи (EISA) е създаден през 2016 г. като съвместна институция между Европейската лига за икономическо сътрудничество (E.L.E.C.) и Българска академия на науките. \r\n \n\t\t\t\t\t\t", "date": "2018.06.01", "title": "Главният изпълнителен директор на Fibank Неделчо Неделчев взе участие в международната конференция на Европейската лига за икономическо сътрудничество"}
{"url": "http://www.bnews.bg/article/242891-studenti_v_anketa_tekstovete_na_krisko_i_geri_nikol_sa_nay_poshli", "text": "\n Скандалът с чалга-певицата, посегнала на творчеството на Никола Вапцаров, се разрази след 24 май. Но темата за посредствените текстове в музикалното развлечение остава. Защото там поезията не просто отсъства, а е заменена от примитивна реч, насечена в ритъм. Посредственият резултат се поднася и изживява като тотален хит. Привидно обществото се е примирило с недоразуменията, но се оказва, че не е съвсем така, писа „Уикенд“. \r\n\r\n Анкета със студенти в центъра на София преобръща представите, че младите хора са безкритични към качеството на заобикалящата ги музика, родена от съвремието. Телевизионната репортерка Елица Кънчева (дъщеря на Лили Вучкова и бившия шеф на „Забавна музика” в БНТ – Любен Кънчев) излезе на улицата и попита минувачи пред Софийския университет кои текстове смятат за най-абсурдни. И кои за добри.  \r\n\r\n Първият посочен анти-пример бе „Антилопа” на Тита.  „Да е живо и здраво момичето, харесва ми като певица, има данни, но втория-третия стих... за дисплея и панела... само за себе си говори това...”, казва с ирония Аня Ганева.  \r\n\r\n На случаен принцип е спрян и Стилиян Ангелов, който отсича: „На Гери-Никол текстовете са абсурдни. Много хора ги харесват, но на мен лично не. Особено за яката дупара”.  \r\n\r\n „На Константин Трендафилов – не си спомням как се казваше, пееше се за кекс и как снощи го е правил, и всичко е точно”, това е примерът в кавички от Борис Илиев. Ето и мнението на Денислав Станишев: „Всички текстове на Криско са абсурдни, защото се пее за най-пошлите неща в съвремието на българското общество. С чалга текстовете са на горе долу на едно ниво. Имаше там нещо за кътници–мътници... Проблемът е, че гледат да римуват, и пеят пълни глупости. Целта на една рап песен е не да римуваш нещо, а да предложиш нещо смислено”. \r\n\r\n Гергана Михайлова: „Направих си труда да чуя новото популярно парче на Слави Трифонов и на Криско. Бях потресена и от текста, и от музика. Не знам къде бдят институциите. Къде са институциите всъщност и защо не реагират? Имаше „ще те убия”, което за мен си е заплаха”. \r\n\r\n В класацията „за” на същите млади хора не присъстват заглавия от съвременната популярна музика. Като добри текстове те цитират „Бяла тишина” от репертоара на Георги Минчев, „Бягство” на дует „Авеню” (защото: „в днешните песни няма такава емоция”), „Клетва” на „Щурците” (много смислен текст, сега за абитуриентите е много подходяща”), „Спасение” и „Елмаз и стъкло” на „Б.Т.Р.”, (имат собствен поетически текст, баладична емоционалност, общ културен контекст, в който се списват, смислен и значещ”). \r\n\r\n Анкетата бе излъчена точно на 24 май по БНТ. Цитираме я, за да остане и на печатен носител, а не просто да отлети в ефира. В нея студентите изтъкват още, че песните в българския поп и рок са пример за социална лирика, която не се среща в новата музика. \r\n \n\t\t\t\t\t\t", "date": "2018.06.01", "title": "Студенти в анкета: Текстовете на Криско и Гери-Никол са най-пошли "}
{"url": "http://www.bnews.bg/article/242922-maya_manolova_se_nagarbi_s_tezhka_zadacha_shte_premahva_taksite_v_detskite_gradini", "text": "\n Омбудсманът Мая Манолова ще обяви днес началото на кампания „Без такса в детските градини“. \r\n\r\n Целта на инициативата е равен достъп до качествено предучилищно образование на децата в България чрез отпадане на таксите за детските градини. \r\n\r\n Манолова ще представи законодателно предложение за промяна в Закона за предучилищното и училищно образование за премахване изискването родителите да заплащат такса храна за задължителното предучилищното обучение, която да бъде за сметка на държавния бюджет. \r\n\r\n Статистиката показва, че децата между 3 и 6 години у нас за учебната 2017/2018 г. са 220 887, от тях между 5 и 6 години са 112 615. Според социологическо изследване 73% от анкетираните родители са на мнение, че детската градина трябва да бъде безплатна, уточняват от кабинета на омбудсмана. \r\n \n\t\t\t\t\t\t", "date": "2018.06.01", "title": "Мая Манолова се нагърби с тежка задача: Ще премахва таксите в детските градини! "}
{"url": "http://www.bnews.bg/article/242896-sinat_na_blatechki_po_stapkite_na_mayka_si_foto", "text": "\n Ясно е чия професия ще наследи синът на манекенката Диляна Попова и актьора Асен Блатечки \r\n\r\n Малкият Борил вече може да се похвали с първата си професионална моделска фотосесия, а гордата майка Диляна се похвали с кадър в инстаграм, който озаглави \"Следващото поколение\". \r\n\r\n Хвалебсвените коментари, че се е метнал на красивата си родителка, не закъсняха, а от фотоса е видно, че отрочето на Блатечки се чувства повече от щастлив пред обектива на фотографа. Снимката вижте  \r\n \n\t\t\t\t\t\t", "date": "2018.06.01", "title": "Синът на Блатечки по стъпките на майка си (ФОТО)"}
{"url": "http://www.bnews.bg/article/242915-yuni_e_kakvi_temperaturi_ni_ochakvat_i_stava_li_za_more", "text": "\n През първата половина на юни времето ще запази характера си – валежите ще са неравномерно разпределени, а температурите – близки и по-високи от климатичните норми. \r\n\r\n В западната половина от страната валежите ще бъдат около нормата, а в източната – на по-малко места и по-малко като количество. \r\n\r\n Месецът ще започне с топло за сезона време с максимални температури между 29° и 34°. Ще бъде предимно слънчево, в следобедните часове – с временни увеличения на облачността, но само на отделни места ще превали краткотраен дъжд с гръмотевици. \r\n\r\n През следващите дни до края на първото десетдневие въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи и гръмотевична дейност. \r\n\r\n В отделни дни се очакват интензивни валежи и градушки. Повече слънчеви часове ще има преди обяд, както и в  Югоизточна България, където и преваляванията ще бъдат на по-малко места.   \r\n\r\n През първата половина от второто десетдневие температурите ще се задържат около нормалните за периода. През повечето дни ще има условия за чести следобедни превалявания и гръмотевична дейност. Слънчеви часове ще има преди обяд. \r\n \n\t\t\t\t\t\t", "date": "2018.06.01", "title": "Юни е! Какви температури ни очакват и става ли за море? "}
{"url": "http://www.bnews.bg/article/242916-chestit_praznik_mili_detsa_badete_zdravi_i_sledvayte_mechtite_si", "text": "\n В почти всички държави на света се празнува Ден на детето или Ден на децата. Този празник е на различни дати и е по различен начин свързан с традицията на отделните държави. \r\n\r\n Международният ден на децата е на 1 юни в почти всички страни от бившия Социалистически лагер. Води началото си от Световната конференция по въпросите на детското здраве, която се провежда през 1925 г. в Женева (Швейцария). В България става популярен след 1949 г., когато Москва обявява, че 1 юни се приема за Международен ден за защита на децата. В страните с комунистически режими празникът е наричан официално Международен ден за защита на децата. Почти не е придавана политическа окраска при честването му. След промяната на политическата система в тези страни празникът е съхранен. Този ден е един от най-запазените празници за децата. \r\n\r\n На 14 декември 1954 г. ООН и ЮНЕСКО обявяват 20 ноември за Световен ден на децата. Тази дата, обаче, не е повсеместно възприета, тъй като голямото мнозинство от страните в света предпочитат да съхранят традициите си в честването на празника. \r\n \n\t\t\t\t\t\t", "date": "2018.06.01", "title": "Честит празник, мили деца! Бъдете здрави и следвайте мечтите си! "}
{"url": "http://www.bnews.bg/article/242919-raztseplenie_po_vreme_na_predsedatelstvo_zashto_tsvetanov_ne_zastana_zad_borisov_i_kakvo_kroi", "text": "\n Зам.-председателят на ГЕРБ Цветан Цветанов не се явил в сутрешния блок на бТВ в четвъртък. Той трябвало да коментира посещението на премиера Бойко Борисов в Русия и срещите му с Владимир Путин и Дмитрий Медведев. \r\n\r\n Това съобщиха за Фрог нюз служители на телевизията. Шефът на парламентарната група на управляващата партия се обадил рано сутринта и заявил, че се отказва от участие. Настъпило объркване, защото всичко било планирано. Тогава от екипа звъннали на Мартин Димитров и го помолили да „спаси положението“. Той обаче отказал вежливо да действа „на пожар“, пише Фрогнюз. \r\n\r\n Борисов се върна преждевременно от Москва, където трябваше да е на двудневно посещение. Неочаквано българският премиер си тръгна скоропостижно от Москва без никакво обяснение. Руската страна също не коментира странната ситуация. Според протокола, в сряда вечерта е трябвало да има официална вечеря. Не е ясно дали решението за прекратяване на посещението е на Борисов или на Кремъл. \r\n\r\n За първи път Цветанов отказва да похвали своя лидер. Най-вероятно това е станало, защото той е против сближаването с Русия и Путин, за сметка на САЩ и Германия. Дори се смята, че той залага на тази позиция, когато в бъдеще структури на ГЕРБ се обявят срещу Борисов. \r\n\r\n BNews припомня, че Иван Тотев „бойкотира“ посещението на Бойко Борисов в Пловдив, като за сметка на това  \r\n \n\t\t\t\t\t\t", "date": "2018.06.01", "title": "Разцепление по време на Председателство?! Защо Цветанов не застана зад Борисов и какво крои? "}
{"url": "http://www.bnews.bg/article/242920-advokati_na_mafiyata_borshosh_dal_400_bona_na_lichnata_si_advokatka_za_yuridicheski_konsultatsii_na_ndk", "text": "\n Скандалите около Мирослав Боршош не стихват. Зулумите в управлението на НДК показват, че Боршош е дал на приближен адвокат гръмката сума от 189 хил. лева без ДДС. \r\n\r\n \"В хода на разследването е установено, че в периода 16.01.2015 г. - 24.01.2017 г. длъжностното лице (бел. ред. Боршош) е сключило договори с адвокатски дружества при наличие на назначени двама юрисконсулти, за изработване на уебсайт и изготвяне на технически паспорти при съществуващ интернет сайт на НДК и изработени два технически паспорта на сградата. \r\n\r\n Това според държавното обвинение е осъщестяване на престъплението умишлена безстопанствено в особено големи размери, представляващо особено тежък случай. Прокуратурата изчислява настъпилите за НДК щети да са в общ размер 389 624,82 лева. \r\n\r\n Както писахме, Боршош вече е „клиент“ на съда за умишлена безстопанственост в особено големи размери. \r\n\r\n Кантората на адвокат Петя Мургова е получила договор с пряко договаряне по обществена поръчка, обявена от Боршош само 16 дни след като бе назначен за директор на държавното дружество през декември 2014 г., пише Дневник. Сега новото ръководство на дружеството обаче има намерение да прекрати споразумението. \r\nАдвокати от кантората на Петя Мургова са присъствали на комисиите, които са оценявали офертите по обществените поръчки, възлагани от НДК от 2015 г. досега, като също така са подготвяли и документите за търговете. \r\nМирослав Боршош бе назначен за изпълнителен директор на НДК от тогавашния министър на културата Вежди Рашидов на 2 декември 2014 г.. Точно 16 дни по-късно Боршош обявява обществена поръчка с пряко договаряне с кантората \"Мургова и партньори\" за \"юридически услуги, свързани с текущото правно обслужване на НДК, подготовката и провеждане на процедури за възлагане на обществени поръчки\". Договорът е сключен през март със срок от 2 години за сумата от 189 хил. лева без ДДС. \r\nПроверка в Търговския регистър показва, че в края на ноември 2014 г. адвокат Петя Мургова е подала заявления с \"изрично пълномощно\" в Агенцията по вписванията, с които Боршош прехвърля дяловете си в 5 дружества. Дяловете в 4 от тях - \"Тикетпортал\", \"Артишок продъкшънс\", \"Свят и дипломация\", \"Бизнес линкс\", са прехвърлени на Ивелина Костова, а Камелия Станчева е получила дяла в \"Позитивен център\" ООД. \r\n \n\t\t\t\t\t\t", "date": "2018.06.01", "title": "Адвокати на мафията! Боршош дал 400 бона на личната си адвокатка за юридически „консултации“ на НДК! "}
{"url": "http://www.bnews.bg/article/242925-modelkata_kristin_sled_porednata_operatsiya_v_turtsiya_imam_strahotna_novina", "text": "\n Моделът Кристин Илиева, която катастрофира тежко преди месеци с певицата Дивна, трогна мрежата със силни думи, с които изразява благодарността си към хората. Вчера от модната агенция на моделката съобщиха прекрасната вест, че всички необходими средства по лечението на Кристин Илиева са събрани. \r\n\r\n Припомняме, че вследствие на костна инфекция Кристин вдигна висока температура и спешно се върна в Турция. Там тя бе подложена на операция за овладяване на инфекцията. В знак на благодарност Илиева публикува прочувствено обръщение към хората, които й помогнаха в този труден момент. \r\n\r\n Публикуваме го без редакторска намеса: \r\n\r\n \"Скъпи приятели, Искам да изкажа цялата си благодарност към вас за подкрепата, която получавам, за всяко едно дарение, което сте направили!!! Имам страхотна новина- СУМАТА Е СЪБРАНА, благодарение на добрите ви души. Толкова съм развълнувана, не знам как да изкажа благодарността си. Просто сте страхотни! Нека Бъдете Благословени! Амин!\" \r\n\r\n На Кристин също така й предстоят пластични операции, които на този етап зависят от възстановяването й. Поне две години оттук насетне моделът ще се бори за пълното си възстановяване. \r\n \n\t\t\t\t\t\t", "date": "2018.06.01", "title": "Моделката Кристин след поредната операция в Турция: Имам страхотна новина! "}
{"url": "http://www.bnews.bg/article/242966-kakvo_stava_354_dushi_sa_se_otkazali_ot_balgarsko_grazhdanstvo_za_1_godina", "text": "\n За 12 месеца 354 души са поискали да се откажат от българското си гражданство, обяви правосъдният министър Цецка Цачева по време на днешния парламентарен конторл.  \r\n\r\n От май 2017 г. до май тази година общо 17 793 души пък са поискали българско гражданство. Над 700 пък са заявленията за възстановяване на гражданство.  \r\n\r\n \"9848 от заявленията са уважени и са приключили с предложение за издаване на указ от президента на Република България, който е делегирал тези права на вицепрезидента. Отказани са 895 заявления\", каза Цачева. \r\n\r\n Най-много заявления за българско гражданство на основание произход са дошли от Македония - около 10 000. Такива заявления има и от други страни, където има струпана българска общност, като Украйна, Молдова, Албания, Сърбия.  \r\n\r\n При заявленията за българско гражданство на основание пребиваване или бизнес в страната най-много са подадени от руснаци -148. Следва Украйна - 59, Ирак – 50, Армения – 37, Сирия – 34, 5 от Афганистан и други единични бройки. \r\n \n\t\t\t\t\t\t", "date": "2018.06.01", "title": "Какво става? 354 души са се отказали от българско гражданство за 1 година..."}
{"url": "http://www.bnews.bg/article/242927-stop_na_stroitelstvoto_do_mineralnite_izvori_v_rupite", "text": "\n Със заповед кметът на Петрич Димитър Бръчков забранява строителството в местността \"Рупите\", предвид наличие на неприключила процедура по изработване на Общ устройствен план за община Петрич. Заповедта е в сила, конкретно, както за имоти в местността \"Рупите\", така и за терени в близост до Националния парк-музей \"Самуилова крепост\" /НПМ/, и се базира на издадено становище от главния архитект на общината Владимир Митрев, съобщиха от общината след като преди дни жителите в Рупите се вдигнаха на протест срещу строеж на СПА комплекс в местността. \r\n\r\n По проекта за Общ устройствен план предстои, съгласно процедурата: първа екологична оценка на РИОСВ - Благоевград, насрочване на обществено обсъждане, втора екологична оценка на РИОСВ-Благоевград, гласуване от Общински съвет, одобрение на държавни инстанции, имащи пряко отношение по плана, пише още в съобщението от общината. \r\n\r\n \"Считам, че в рамките на общественото обсъждане, ще се чуят ясно доводите, конкретно за застрояването на местността \"Рупите\" и НПМ \"Самуилова крепост\", и не само, както от страна на инвеститори, така и от обществеността. Гражданите на община Петрич ще могат да се произнесат, давайки мнения, оценки и предложения, които ще се вземат предвид. Доказали сме, че винаги сме имали предвид в работата си, позицията, която хората изразяват. Становищата на държавните институции също ще бъдат решаващи\", аргументира заповедта си кметът Димитър Бръчков. \r\n\r\n Заповедта е в сила до приключване на процедурата по одобряване и влизане в сила на Общ устройствен план за община Петрич, но не по-късно от една година. Дотогава заповедта на кмета Димитър Бръчков спира прилагането на влезлите в сила Подробни устройствени планове. \r\n\r\n Преди дни жители на Рупите се вдигнаха на протест срещу изграждането на обособен хотелски комплекс до комплекс \"Ванга\". Създадена бе и групата \"Save Рупите\", която само за 24 часа набра около 26 000 члена. Основните причини са двете защитени зони, между които се намира терена за строеж, както и самите извори, където ежедневно се лекуват хората. Рупите е място, което не е познато само с лековитите бани, природата и историята, но и със своята мистика и Ванга. Поради тази причина името на Ванга бе споменато многократно: \r\n\r\n \"Аз съм много свързана и с Ванга. Не знам как ще прозвучи, но в сънищата си и единение с духа ѝ получавам послания от нея. Това, което тя ми каза е: \r\n\r\n \"Пазете Рупите! Пази Рупите!\". Ванга е казала, че в момента, в който тук се строи, ще изчезне водата. Рупи на някакъв древен език означава \"формулата на водата\". Казва се, че тази вода даже няма земен произход, тя има божествен произход. Това е единственото място в България, където не е постегнато от строителство. Спа центрове има милиони, защо трябва и тук да го правим\", каза  д-р Венета Петкова, една от протестиращите. \r\n \n\t\t\t\t\t\t", "date": "2018.06.01", "title": "СТОП на строителството до минералните извори в Рупите  "}
{"url": "http://www.bnews.bg/article/242917-vladimirov_bdzh_spira_ako_darzhavata_ne_se_namesi_pak_danakoplattsite_shte_spasyavame_umryalata_zheleznitsa", "text": "\n „Ако няма държавна намеса в БДЖ, а смятам, че това трябва да бъде направено, железницата трябва да спре”, категоричен е Владимир Владимиров, изпълнителен директор на БДЖ. \r\n\r\n Вчера стана ясно, че част от сметките на железницата са запорирани, но те не смятат да разпродават активи. По-късно транспортният министър обяви, че ако се вземе помощ за БДЖ от бюджета, то тя ще бъде заем. \r\n\r\n „От сметките има изтеглени 20 млн. лв. Съдът е определил да бъдат взети 40 млн. лв., като на този етап са изтеглени половината”, поясни Владимиров. \r\n\r\n По думите му за момента положението в железниците в краткосрочен план е спокойно, защото са побързали да изплатят заплатите на своите служители преди сметките да бъдат запорирани. \r\n\r\n „Следващият месец обаче ще бъде много голям проблемът – няма да е само заради заплатите, няма да можем и на доставчиците да плащаме”, каза Владимиров \r\n\r\n „Държавата трябва да се намеси с една сума. Миналата година в края тя се намеси, тази година остатъкът трябва да бъде платен”, допълни той. \r\n \n\t\t\t\t\t\t", "date": "2018.06.01", "title": "Владимиров: БДЖ спира, ако държавата не се намеси! Пак данъкоплатците ще спасяваме „умрялата“ железница!"}
{"url": "http://www.bnews.bg/article/242943-bsp_iska_otmyana_na_moratoriuma_varhu_aets_belene", "text": "\n БСП внесе предложение в деловодството на парламента, с което се иска отмяна на мораториума върху АЕЦ \"Белене\". \r\n\r\n \"Стоим зад реализацията на проекта. Това е ясен знак към всички инвеститори, че ние сме научили уроците от миналото, че няма да имаме промени в бъдеще в политиката по реализиране на проекта \"Белене\", който е необходим за развитието на икономиката на държавата\", каза депутатът от БСП Таско Ерменков. \r\n\r\n От БСП смятат, че втората атомна централа е нужна за развитието на българсната икономика. \r\n\r\n Вчера парламентарната комисия по енергетика разгледа доклада на министър Теменужка Петкова за вариантите за реализация на строежа на АЕЦ \"Белене\". Тя обяви, че за да може да продължи реализацията и търсенето на инвеститор, трябва да бъде отменена забраната, писа Оффнюз. \r\n\r\n През май пък премиерът Бойко Борисов обяви, че правителството ще внесе в Народното събрание предложение за отмяна на забраната за строителството на АЕЦ „Белене”. Тогава той каза, че предложението ще бъде внесено \"до седмица\", но досега това не се е случило. \r\n\r\n Народното събрание взе решение за налагане на мораториум през 2012 г. \r\n \n\t\t\t\t\t\t", "date": "2018.06.01", "title": "БСП иска отмяна на мораториума върху АЕЦ \"Белене\""}
{"url": "http://www.bnews.bg/article/242931-gdbop_zadarzha_mazh_v_kyustendil_karal_maloletni_da_se", "text": "\n ГДБОП са задържали 30-годишен мъж от Кюстендил с инициали М.И., който е склонявал малолетни момичета за участие в порнографски материали в социалните мрежи, съобщиха от пресцентъра на МВР. \r\n\r\n Според разследването той е осъществявал контакт с тях във „Фейсбук”. Той е изнудвал момичетата да правят порнографски представления, както и да обменят материали с порнографско съдържание. \r\n\r\n Под фалшива самоличност М.И. е разговарял с над 500 абоната от социалната мрежа, като възрастта на всички тях е от 12 до 15 години. Мъжът умело е манипулирал своите жертви да изпълняват сексуалните му желания онлайн. \r\n\r\n Наказанието за престъпното деяние е лишаване от свобода до 6 години. \r\n\r\n Според статистиката на „Фейсбук” към януари 2018 г. са налични над 4 млн. профила на български граждани, като най-активно използвани са профилите на лица до 25-годишна възраст. \r\n \n\t\t\t\t\t\t", "date": "2018.06.01", "title": "ГДБОП задържа мъж в Кюстендил, карал малолетни да се… "}
{"url": "http://www.bnews.bg/article/242948-kray_verdasko_otstrani_grigor_ot_rolan_garos", "text": "\n Най-добрият български тенисист Григор Димитров за втора поредна година отпадна в третия кръг на „Ролан Гарос“. Гришо отстъпи 6:7 (4), 2:6, 4:6 на Фернандо Вердаско, като представянето му във втория сет беше пълно фиаско. \r\n\r\n Така хасковлията продължава да не може да достигне до четвъртия кръг на Откритото първенство на Франция, където именно третия кръг е най-доброто му представяне. \r\n\r\n В следващия си мач 34-годишният Вердаско ще играе срещу победителя от срещата между Новак Джокович и Роберто Баутиста-Агут, съобщи БЛИЦ. \r\n \n\t\t\t\t\t\t", "date": "2018.06.01", "title": "Край! Вердаско отстрани Григор от \"Ролан Гарос\"!"}
