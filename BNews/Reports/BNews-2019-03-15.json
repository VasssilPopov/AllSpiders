{"url": "http://www.bnews.bg/article/258374-slovesnata_voyna_mezhdu_turtsiya_i_izrael_prodalzhi_i_dnes", "text": "\n Словесната война между Турция и Израел продължи и днес. Турският лидер Реджеп Ердоган нападна сина на израелския премиер Бенямин Нетаняху за коментар, че Истанбул (Константинопол) е под турска окупация, информира АП. \r\n\r\n През тази седмица лидерите на двете държави се нападнаха взаимно. Нетаняху нарече Ердоган \"диктатор\" и разкритикува задържането на журналисти в Турция. Президентът на Турция пък нарече израелския лидер \"крадец\" и \"тиранин\", като има предвид обвиненията в корупция и израелската политика към палестинците. \r\n\r\n Синът на Нетаняху, Яир Нетаняху, се намеси в свадата. Той написа в \"Туитър\" тази седмица, че Истанбул \"всъщност е град, наречен Константинопол!Столицата на Византийската империя и центърът на православното християнство в продължение на повече от хиляда години преди турската окупация!\". \r\n\r\n На предизборен митинг Ердоган нарече Яир \"неморален\". \r\n\r\n \"Вие окупирахте цяла Палестина. Ако светът потърси държава, която репресира, това е Израел. Ако търсите терористична държава, това също е Израел\", обяви турският лидер. \r\n\r\n В миналото двете държави бяха близки съюзници, но през последното десетилетие обтегнаха дипломатическите отношения. При Ердоган Турция е по-критична към политиката на Израел към палестинците. \r\n\r\n В интервю за Haberturk в четвъртък Ердоган коментира, че Нетаняху е \"опетнен\" от корупция и обвини Израел в задържането на 10 000 палестински жени и деца, а също така в неуважение на свещените места в окупиран Йерусалим. \r\n\r\n Последната размяна на обвинения започна във вторник, когато говорителят на президента на Турция нарече Нетаняху расист, след като обяви, че Израел е национална държава само на еврейския народ. \r\n \n\t\t\t\t\t\t", "date": "2019.03.15", "title": "Словесната война между Турция и Израел продължи и днес"}
{"url": "http://www.bnews.bg/article/258369-uchenitsi_ot_tsyal_svyat_podkrepiha_greta_tunberg_sreshtu_klimatichnite_promeni", "text": "\n Ученически стачки с призиви за действия за справяне с климатичните промени се проведоха в повече от 1600 града в над 100 страни. Шведската тийнейджърка - екоактивистка Грета Тунберг, вдъхновила протестите в цял свят, беше номинирана от трима политици от норвежката опозиция за тазгодишната Нобелова награда за мир. \r\n\r\n От август 2018 г. Тунберг излиза всяка седмица пред парламента в Стокхолм на протест, който се разрасна и вдъхнови многолюдни ученически демонстрации с настояване за глобални действия срещу климатичните промени под лозунга #FridaysForFuture (\"Петъци за бъдещето\"). \r\n\r\n В Twitter Грета написа, че за нея тази номинация е чест и тя е много благодарна.  \"1659 места в 105 страни. Утре свикваме ученическа стачка за нашето бъдеще и ще продължим да правим това толкова дълго, колкото е необходимо. Възрастните са добре дошли да се включат. Да се обединим зад науката\". \r\n\r\n Участниците в стачките пуснаха стотици видеа в социалната мрежа, за да покажат мащаба на протеста.  \r\n\r\n Във Франция 209 протеста подкрепиха инициативата на Грета, в Германия - 195,  в Италия - 178, в САЩ - 158, в Швеция - 123 и 107 във Великобритания. \r\n\r\n Един от плакатите на протестиращите ученици в Стокхолм гласи: \"Не можеш да подкупиш климата\", декориран с монети и банкнота от 20 крони. \r\n\r\n Малко преди започването на протестите в петък Тунберг съобщи и последните данни за мащабите на стачката в Twitter: \"Според последни данни: 2052 места в 123 страни от всички континенти, включително Антарктида. Въпросът е: Какво ще правите на 15 март 2019 г.?\" \r\n \n\t\t\t\t\t\t", "date": "2019.03.15", "title": "Ученици от цял свят подкрепиха Грета Тунберг срещу климатичните промени"}
{"url": "http://www.bnews.bg/article/258372-borisov_speshno_vika_sluzhbite_zaradi_teroristite_v_nova_zelandiya", "text": "\n Брентън Тарант е бил в България в края на миналата година като е възможно да е установил и връзка с паравоенни формирования. По това подозрение започнаха работа българските специални служби, научи “24 часа”. \r\n\r\n Информацията е докладвана и на премиера Бойко Борисов, при когото в момента тече съвещание с шефовете на служби и главния прокурор Сотир Цацаров. \r\n\r\n Със сигурност нападателят от Нова Зеландия, който уби 49 души в джамии е бил в България в края на миналата година. Лицето му е било засечено от камери по българските гранични пунктове. \r\n\r\n Тарант е пристигнал с полет от Австрия. След кратък престой у нас е заминал за Румъния. На Балканите Тарант е обикалял още и Сърбия, и Черна гора. \r\n\r\n Засега присъствието на Тарант е установено чрез камери и работа със службите на останалите държави. Чака се обаче паспортна информация от Нова Зеландия и пълен профил, по който да бъде довършено разследването. \r\n\r\n Премиерът Бойко Борисов събира службите на спешна среща заради терористичния акт срещу джамии в Нова Зеландия. Надписите, свързани със страната ни по оръжията на атентатора, са станали причина за спешната среща. \r\n\r\n Шефовете на всички спецслужби и външния министър Екатерина Захариева се събират  в 18.00 часа в Министерски съвет. \r\n\r\n 28-годишният австралиец Брентън Тарант извърши нападение в две джамии в новозеландския град Крайстчърч, при което загинаха 49 души и много бяха ранени. Тарнът засне и пусна на живо във Facebook как напада една от джамиите. \r\n\r\n На разпространени по-късно снимки се вижда, че оръжията, които използва атентаторът, са покрити с надписи на различни езици, включително на сръбски, част от които засягат и България. Според специалисти надписите на оръжието може да разкрият много за източника на вдъхновение на нападателя за извършване на атаката. \r\n\r\n На снимките се виждат няколко пълнителя на автоматично оръжие, на които са написани имена на терористи, както и на ключови сражения от Руско-турската и Балканската война. Единият от тях гласи „Битка при Булаир 1913\". Става въпрос за боя при Булаир от 8 февруари 1913 г. между българската Седма пехотна рилска дивизия под командването на генерал-майор Георги Тодоров, и османските дивизии „Мюретеби“ и 27-а пехотна под командването на Али Фетхи Окяр, образуващи 10-и турски корпус, пише агенция Фокус. \r\n\r\n Novini.bg съобщава, че друг от надписите гласи: \"Шипченски проход 1877-1878 г.\". Има и надпис \"Фружин\", който е син на на цар Иван Шишман и ръководител на първото въстание на българите срещу османците в началото на ХV в. \r\n\r\n Проверка на Фрог показа, че както профила във Фейсбук на атентатора, така и видеото, което сам е качил в Youtube, са свалени или блокирани. \r\n\r\n   \r\n \n\t\t\t\t\t\t", "date": "2019.03.15", "title": "Борисов спешно вика службите заради терористите в Нова Зеландия"}
{"url": "http://www.bnews.bg/article/258373-teror_v_nova_zelandiya_49_dushi_zaginaha_pri_ataki_sreshtu_dve_dzhamii_obzor", "text": "\n Терор в Нова Зеландия – 49 души загинаха и десетки са ранени при стрелба срещу две джамии в град Крайстчърч. Нападателят излъчва атаката на живо във „Фейсбук” и търси популярност като норвежкия екстремист Андерш Брайвик. \r\n\r\n „Нека партито започне!” – с тези думи 28-годишен мъж влиза в джамията „Ал Нур”. Открива огън първо срещу молещите се мъже, после и срещу жените. \r\n\r\n Напуска храма, за да смени  оръжието си и се връща вътре за още жертви. Всичко предава на живо във „Фейсбук” – цели 17 минути. \r\n\r\n Следват изстрели във втора джамия в предградията. Вътре са открити експлозиви. Засега не е ясно дали стреля същият нападател. \r\n\r\n Любителски кадри показват момента на задържането на стрелеца след преследване с полицията. Брентън Тарант е задържан по улиците на Крайстчърч –  градче с население от 350 хиляди жители и мюсюлманска общност от около 50 хиляди души. \r\n\r\n “Мога да потвърдя, че задържаното лице е роден в Австралия гражданин на страната. Австралийските власти се ангажират с този аспект на разследването и ще проведат собствено разследване с всички съпричастни агенции”, каза австралийският премиер Скот Морисън. \r\n\r\n Арестувани са още трима, по-късно един е  освободен. Има и  жена. \r\n\r\n „Не сме имали информация за тях. Никоя служба не е имала информация за тези хора”, каза Майк Буш от полицията.  \r\n\r\n Стрелецът публикува манифест преди атаката в защита на крайнодясна и антимигрантска идеология. \r\n\r\n Във видеото му на път за джамията се чува балкански фолклор, а върху оръжието има бели надписи – на латиница и на кирилица. \r\n\r\n Изброени са исторически личности и големи битки, завършили с поражение на Османската империя. \r\n\r\n Разчитат се и имената на Фружин и на цар Константин II Асен. Посочени са боевете при Шипка и при Булаир от 1913 г., където българска войска побеждава турска дивизия.  \r\n\r\n В болница са 20 от ранените. \r\n\r\n Жертвите все още се идентифицират. Сред ранените освен новозеландци са граждани на Турция, Саудитска Арабия, Малайзия, Индонезия.   \r\n\r\n „Това е един от най-мрачните дни в историята на Нова Зеландия. Случилото се е изключителен и безпрецедентен акт на насилие”, коментира премиерът на Нова Зеландия Джасинда Ардърн. \r\n\r\n От атаката се спасява бангладешкият национален отбор по крикет, чиито играчи при първите изстрели били до автобус близо до джамията.  \r\n\r\n В манифеста си стрелецът открито призовава за смърт на световни лидери и посочва имената на германския канцлер, турския президент и кмета на Лондон.  \r\n\r\n Те от своя страна остро осъдиха нападенията. \r\n\r\n Жители на Диарбекир излязоха на протест, а турският президент Реджеп Тайип Ердоган се обърна към Запада. „Очевидно е, че начинът на мислене на убиеца, който напада нашата страна, нашата нация и лично мен, е нещо, което се разпространява като рак в западните общества”, посочи Ердоган. \r\n\r\n Германският канцлер Ангела Меркел  също осъди атаките. \r\n\r\n „Това е атентат срещу мюсюлманите и в този смисъл е атентат срещу демокрацията в Нова Зеландия, срещу отвореното и толерантно общество”, отбеляза тя. \r\n\r\n Съпричастност изразиха и британската кралица и папа Франциск. Съболезнования към жителите на Нова Зеландия идват от целия свят. Такива изпратиха и българският президент Румен Радев и българският премиер Бойко Борисов. \r\n\r\n Премиерът заяви, че страната ни решително осъжда този ужасяващ акт на нападение срещу невинни хора. Президентът Румен Радев изтъква, че омразата на расова основа и мотивирани от ксенофобия убийства на невинни граждани са отвратителни престъпления срещу човешкия живот и демокрацията. \r\n\r\n Няма данни за загинали български граждани, съобщиха от външното ни министерство. \r\n\r\n Мисията ни в Канбера, Австралия, която е акредитирана и за Нова Зеландия, е в постоянен контакт със властите там. \r\n\r\n Министерство на външните работи препоръчва на българските граждани, пребиваващи в страната, да не правят опити да навлизат в отцепените от полицията райони, стриктно да спазват препоръките на правоохранителните органи и останалите специализирани служби. \r\n\r\n При съмнения за засегнати близки, информация може да бъде получена на горещата телефонна линия на новозеландската полиция +64-0800-115-019. При нужда от съдействие, българските граждани, пребиваващи краткосрочно или дългосрочно в Нова Зеландия, могат да се обръщат към посолството на България в Австралия на следните телефони: +612 62869700 и +614 38 005 187 (дежурен телефон в извънработно време). \r\n\r\n Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или на имейл: crisis@mfa.bg. \r\n \n\t\t\t\t\t\t", "date": "2019.03.15", "title": "Терор в Нова Зеландия – 49 души загинаха при атаки срещу две джамии (ОБЗОР)"}
{"url": "http://www.bnews.bg/article/258370-podgotvyame_grandiozno_vazrazhdane_na_tsentralna_evropa", "text": "\n \"Подготвяме се за друг вид бъдеще ... Заедно (с Полша) подготвяме грандиозно възраждане на Централна Европа\", каза Орбан по време на реч в Будапеща, на която присъства полският премиер Матеуш Моравецки. Това съобщи БГНЕС. \r\n\r\n Полша и Унгария са съюзници в битките с институциите на ЕС по отношение на антимигрантската си позиция и желанието за по-децентрализиран съюз и по-големи правомощия за държавите-членки. Приветствайки \"силен унгарско-полски\" съюз, Орбан заяви, че \"когато Брюксел атакува Полша, те атакуват цяла Централна Европа, включително и нас унгарците.“ \r\n\r\n \"Искаме ново начало, за да спрем упадъка на Европа. Европа трябва да е отново за европейците. Това е нашата основна цел - да сложим край на кошмара „Съединени Европейски щати\", заяви унгарският държавен глава. \r\n\r\n \"Ние казваме на строителите на империи, които искат да хвърлят сянката си върху Централна Европа, че винаги ще трябва да имат предвид полско-унгарската връзка\", добави още той. Забележките на Орбан идват, когато неговата управляваща партия \"Фидес\" е изправена пред евентуално експулсиране от дясноцентристкия блок на ЕНП за кампания с билборди, която нападна президента на Европейската комисия Жан-Клод Юнкер. \r\n\r\n В жест на помирение Орбан изпрати в сряда писма до европейските консервативни партии, за да се извини за всяка обида, причинена от забележката \"полезни идиоти\". По-рано Унгария също така обеща да спре кампанията срещу ЕС, която включва подобни послания по телевизията и интернет, до петък. \r\n\r\n Орбан нарече критиците на кампанията в ЕНП \"полезни идиоти\", които помагат на левите и либералните опоненти на групата преди изборите за Европейски парламент през май. След като 13 страни от ЕНП стартираха процедура за изгонване на партията, блокът трябва да вземе решение за членството на „Фидес“ на среща на 20 март. \r\n\r\n Източник, близък до Манфред Вебер, който се срещна с Орбан в Будапеща във вторник, заяви, че е необходимо повече от извинително писмо , за възстановяване на доверието. Вебер е водещият кандидат на ЕНП, който да замени Юнкер по-късно през годината. Миналата седмица Орбан заяви, че „Фидес“ може да се откаже от ЕНП и да потърси присъединяване към управляващата полска десница, която понастоящем е член на евроскептичната група на Европейските консерватори и реформисти. \r\n \n\t\t\t\t\t\t", "date": "2019.03.15", "title": "Подготвяме грандиозно възраждане на Централна Европа"}
{"url": "http://www.bnews.bg/article/258371-otkriha_oshte_po_frapirashti_narusheniya_s_obshtinskite_zhilishta_v_haskovo", "text": "\n Откриха още нарушения с общинските жилища за социално слаби в Хасково, предаде БНР. \r\n\r\n Както по-рано днес стана ясно, в тях е настанена зам.-кметицата на града Милена Янузова. При допълнителна проверка било установено, че в такива апартаменти са настанени и полицаи, лекари, артисти и музиканти. \r\n\r\n Освен настаняване на хора, които не отговарят на критериите, проверка е установила, че е възможно и настаняване чрез подкуп. \r\n\r\n Оказва се обаче, че е извършено дори по-сериозно нарушение - продаден е апартамент на наемател от общинска служителка, която е взела парите на ръка и изобщо не ги е внесла в хазната. \r\n\r\n Измаменият е 61-годишният Асен Стоянов. Въпреки че той смятал, че вече е собственик на общинското жилище, през февруари бил извикан в общината, където му съобщили, че не е плащал наем. Мъжът живеел в жилището от 28 години, а през юли 2018 г. го купил (или поне така вярвал). Оказало се обаче, че платените 23 хиляди лева така и не били влезли в хазната. \r\n\r\n Началникът на общинска собственост Янко Петев обясни, че в момента въпросната служителка се разследва. \r\n\r\n Днес кметът на Хасково Добри Беливанов разпореди проверка на всички 495 общински жилища. \r\n\r\n   \r\n \n\t\t\t\t\t\t", "date": "2019.03.15", "title": "Откриха още по-фрапиращи нарушения с общинските жилища в Хасково"}
{"url": "http://www.bnews.bg/article/258368-balgarin_e_s_opasnost_za_zhivota_sled_padane_ot_most_v_pekin", "text": "\n Българин е в критично състояние след падане от мост в Пекин. Инцидентът е станал на 9 март. Днес той беше подложен на животоспасяваща операция, като по последна информация тя е приключила успешно. \r\n\r\n Посланикът ни в Пекин Григор Порожанов разговаря с пострадалия преди операцията в болницата на Медицинския колеж в Пекин, а със съдействието на българското посолство сънародникът ни е провел и разговор със своята майка. \r\n\r\n Служителите на мисията ни в Пекин са внесли в касата на болницата лични дарения за операцията, възлизащи на 16 500 юана (близо 2400 евро) и са се свързали с българската общност в Пекин с призив за оказване на финансова помощ на пострадалия. \r\n\r\n По указания на министъра на външните работи Екатерина Захариева посолството гарантира пред болницата в Пекин, че лечението ще бъде платено. За цялостното му лечение са необходими около 300 000 юана (около 40 000 евро). Очаква се част от сумата да бъде покрита и от местния китайски застраховател. \r\n\r\n От своя страна китайското посолство в София изрази готовност бързо да издаде китайски визи за роднините на пострадалия. \r\n \n\t\t\t\t\t\t", "date": "2019.03.15", "title": "Българин е с опасност за живота след падане от мост в Пекин"}
{"url": "http://www.bnews.bg/article/258357-sestrata_na_mitko_tsonev_s_nov_opit_za_samoubiystvo", "text": "\n \r\nТеодора Цонева – дъщерята на тв легендата Анахид Тачева и актьора Коста Цонев, пак загуби желанието си за живот и в навечерието на женския празник направи нов опит за самоубийство, съобщи Lupa.bg 50-годишната дама си посегна на 7 март, но за щастие и този път докторите успяха да я спасят. Така както я спасиха и през есента на 2017-а, когато се нагълта с огромна доза приспивателни. По-миналия четвъртък сестрата на покойния телевизионен журналист Димитър Цонев беше откарана в несвяст във ВМА от линейка с пусната сирена. Докторите й отказват информация за това какъв метод за самоубийство е избрала и какво е състоянието й към момента, но Lupa.bg научи от свои източници, че госпожата вече е стабилна и няма опасност за живота й. Хора от семейството допълват, че тя отново се е нагълтала с хапчета. През последната седмица личния джиесем на Цонева вдигаше синът й. На въпроса „Къде е майка ти?”, Дейвид отвръщаше: „По-хубаво да не знаете къде е. Добре е, бъдете спокойни. Аз съм вкъщи с нейна приятелка”. Племенницата на Теодора Деси и снаха й Маца пък изобщо не отговаряха на телефонни позвънявания – може би просто не са искали да дават разяснения за трагедията. Че Цонева е с лабилна психика, се знае от много години. Навремето брат й я вкарал в лудница, защото проявявала агресивност пред леля си. „Като ме закараха на 4-ти километър, бях бременна. Но понеже бях някъде във втория месец и не ми личеше, никой не ми вярваше. Когато разбраха истината, ме пуснаха. Баща ми ме изведе. Обадих му се преди това по телефона и му казах: „Ела да ме измъкнеш! Не знам защо съм тук!“. Там беше страшно, имаше особено тежки случаи”, споделяла е за някогашния си престой в психиатрията Теодора \r\n  \r\n \n\t\t\t\t\t\t", "date": "2019.03.15", "title": "Сестрата на Митко Цонев с нов опит за самоубийство"}
{"url": "http://www.bnews.bg/article/258367-turtsiya_za_napadenieto_v_kraystcharch_tova_e_fashistki_terorizam", "text": "\n Турция призовава света да спре исламофобския фашистки тероризъм. Това написа в „Туитър” Ибрахим Калън – говорител на турските президент Реджеп Ердоган след нападенията срещу джамии в Нова Зеландия, отнели около 50 човешки живота. \r\n\r\n Един от извършителите разпространи манифест, в който директно посочва Турция като средище на ислямизма и нейния лидер – като предводител на „нашествениците”, които трябва със сила да бъдат прокудени от Европа. Има и призив Истанбул отново да стане Константинопол, а „Света София” да функционира като християнски храм. \r\n\r\n \"Очевидно е, че начинът на мислене на убиеца, който напада нашата страна, нашата нация и лично мен, е нещо, което се разпространява като рак в западните общества\", заяви самият Ердоган в отговор.  \r\n\r\n „Това страхливо деяние показва как антимюсюлманската реторика и омраза води до убийства. Светът трябва да скъса с мълчанието си за ислямофобската омраза. Много пъти виждаме как исламофобската реторика се превръща в извратена и смъртоносна идеология”, подчерта Калън, цитиран от Анадолската агенция. \r\n\r\n Междувременно в Истанбул и Диарбекир мюсюлмани протестираха срещу агресията след петъчната молитва, съобщава \"Ройтерс\" \r\n \n\t\t\t\t\t\t", "date": "2019.03.15", "title": "Турция за нападението в Крайстчърч: Това е фашистки тероризъм"}
{"url": "http://www.bnews.bg/article/258354-mototsiklist_vze_gadzheto_na_filip_pleyn", "text": "\n Мотоциклетистът Андреа Яноне е като отвързан след края на връзката си с Белен Родригес. Състезателят на „Априлия“ сменя жените като носни кърпички. След като изкара кратък флирт с моделката Кармен Родригес, той набързо я замени с друга нейна колежка. Това е Андреа Сасу. Манекенката стана световноизвестна покрай връзката си с дизайнера Филип Плейн, за когото дори беше сгодена. \r\n\r\n Родена през 1991 г. тя следва маркетинг и реклама, но когато й е предложена възможност да започне кариера в света на модата, не се замисля и хваща самолета за Италия. След като се премества в Милано, тя започва работа като модел, писа „България Днес“. Освен това участва и в риалитито „Островът на изкушението“. Според медиите в Италия връзката й с Яноне е едва в началото си. Затова двамата се крият. Те простоянно пътуват между Монте Карло и Швейцария, за да бъдат заедно. Техни познати определят отношенията им като „любов от пръв поглед“. \r\n  \r\n \n\t\t\t\t\t\t", "date": "2019.03.15", "title": "Мотоциклист взе гаджето на Филип Плейн"}
{"url": "http://www.bnews.bg/article/258364-preglezhdat_ni_bezplatno_za_tuberkuloza_ot_18_do_22_mart", "text": "\n Безплатни прегледи за туберкулоза ще има от 18 до 22 март в цялата страна.Те ще се провеждат в лечебните заведения за диагностика и лечение на туберкулозата в областните градове. Поводът е Световният ден за борба с туберкулозата - 24 март. Тази година мероприятията в световен мащаб ще протекат под мотото: \"Време е: за Свят без туберкулоза!\". \r\n\r\n По време на \"Седмицата на отворените врати\" на всеки желаещ се предлага скрининг за риска от туберкулоза чрез анкета и консултации. На лицата, които са в риск, се извършват допълнителни прегледи и изследвания. Ако бъдат открити случаи на туберкулоза, се предприемат мерки за хоспитализация и лечение, за да се прекъсне веригата за предаване на инфекцията. \r\n\r\n Инициативата се провежда всяка година от 2009 г. насам и е доказала своята ефективност за повишаване на обществената информираност относно заболяването и за предоставяне на безплатен достъп до медицински услуги. \r\n\r\n При кампаниите, проведени през март, юни, септември и декември миналата година, за туберкулоза са анкетирани общо 11 751 души, като на 6 935 в риск от туберкулоза са извършени медицински прегледи и допълнителни изследвания. Открити са 120 лица с туберкулоза и 359 лица с латентна туберкулозна инфекция, които вече са подложени на лечение. \r\n \n\t\t\t\t\t\t", "date": "2019.03.15", "title": "Преглеждат ни безплатно за туберкулоза от 18 до 22 март"}
{"url": "http://www.bnews.bg/article/258352-zhenata_na_zueka_go_revnuva_ot_asistentka_v_kapkite", "text": "\n Съпругата на комика Васил Василев-Зуека – Ани Вичева, го ревнувала до лудост от асистентка в „Като две капки вода“. Режисьорката не пропускала нито една репетиция или лайф и следяла изкъсо мъжа си и колежката му от екипа на шоуто. \r\n\r\n Вичева била убедена, че въпросната асистентка има апетити към Зуека. Тя смятала, че колежката му се държи твърде свойски с мъжа й и постоянно си търси причина да се навърта около него. \r\n\r\n Вряла и кипяла, Ани взела мерки и си „маркирала територията“, като била неотлъчно до съпруга си по време на репетиции, а в паузите не спирала да го прегръща и целува. \r\n\r\n Припомняме, че Вичева и Зуека дълго време бяха любовници. Комикът изневеряваше с нея на жена си Нина Димитрова, от която има 20-годишна дъщеря. \r\n \n\t\t\t\t\t\t", "date": "2019.03.15", "title": "Жената на Зуека го ревнува от асистентка в „Капките“ "}
{"url": "http://www.bnews.bg/article/258349-mutri_s_buhalki_zaplashvali_shef_angelov", "text": "\n Сцена като от екшън филм се разиграла в един от двата столични ресторанта на шеф Ангелов.  Страховити маскирани и въоръжени с бухалки типове нахлули с взлом в заведението на водещия на „Хелс Китчън“ и засипали със заплахи кулинаря, служителите му и хранещите се преспокойно вътре клиенти. \r\n\r\n Шокът бил огромен, в ресторанта настанала грандиозна суматоха и всеки гледал да се спасява самостоятелно. Впоследствие обаче се оказало, че бруталната сцена е нелепа грешка. Става дума за сбъркан адрес на поръчковото нападение, писа „Ретро“. \r\n\r\n Малко след като мутрите напуснали ресторанта на Ангелов в столичния квартал „Лозенец“, той научил, че те всъщност преследвали негов съсед. Въпросният господин обитавал апартамент в сградата, който се намира над заведението. В паниката той напуснал жилището си и хукнал ужасен да тича, като инстинктът му го завел в имота на готвача. \r\n\r\n Тъй като усетил, че там вероятно е пълно с хора, влязъл през страничната врата, направил няколко кръга между масите и излязъл от парадния вход. Нападателите обаче го последвали. \r\n\r\n По думите на шефа един от двамата гангстери, „арогантен и смел“, го последвал в салона на ресторанта. След реакция на персонала, нападателите решили, че нямат място там и избягали. \r\n \n\t\t\t\t\t\t", "date": "2019.03.15", "title": "Мутри с бухалки заплашвали шеф Ангелов "}
{"url": "http://www.bnews.bg/article/258366-rekordna_zaetost_u_nas_v_poslednata_godina_broyat_na_raboteshtite_dostigna_svoya_pik", "text": "\n Рекордна заетост в последната година отчита националната статистика. \r\n\r\n Броят на работещите у нас е достигнал своя пик, а работодателите предупреждават, че недостигът на кадри вече пречи на растежа на икономиката. \r\n\r\n Заетите на възраст от 15 до 64 години вече са над 3,1 млн. души. \r\n\r\n Броят на безработните продължава да намалява, но повечето са без квалификация и трайно извън пазара на труда.   \r\n\r\n В промишлеността, търговията на дребно и строителството са концентрирани най-голям брой от заетите. \r\n\r\n Въпреки недостига на кадри обаче темповете на ръст на заплатите се забавя. \r\n\r\n Прогнозите са за средно увеличение от около 8 на сто до края на годината.   \r\n \n\t\t\t\t\t\t", "date": "2019.03.15", "title": "Рекордна заетост у нас в последната година: Броят на работещите достигна своя пик"}
{"url": "http://www.bnews.bg/article/258358-namalyavat_opashkite_po_granitsata_s_novi_gisheta_na_kapitan_andreevo", "text": "\n Предвижда се още през тази година да бъдат увеличени пероните за паспортен и митнически контрол на ГКПП Капъкуле и Капитан Андреево. Целта е да бъдат намалени опашките при преминаването на граничните пунктове особено през интензивните месеци на пътуване на турските граждани за и от Европа към Турция. \r\n\r\n Това заявява турският заместник министър на търговията Ръза Туна Турагай, цитиран от вестник \"Хюриет\" и БТА. \r\n\r\n По думите му проблемите във връзка с дългите престои на общите с България ГКПП Капъкуле и Капитан Андреево е бил обсъждан на срещи между турските и българските гранични и митнически власти. \r\n\r\n Натрупването на опашки става главно на входовете и изходите на пунктовете на турско-българската граница. Причината е главно недостатъчният брой на пероните за паспортна и митническа проверка. Дезинфекционните съоръжения на българската митница също водели до забавяне на преминаването на автомобилите, пише \"Хюриет\". Във връзка с това са подготвени мерки, които се предвижда да бъдат въведени още през тази година, преди началото на интензивния туристически поток за лятната ваканция. \r\n\r\n \"Хюриет\" цитира директора на Агенция митници Георги Костов да казва: \"Продължаваме срещите за координиране на действията с турските ни колеги. Предвижда се да се създадат точки за полицейски контрол и подвижни мобилни дезинфекционни съоръжения. Информирахме премиера Бойко Борисов за предприетите мерки. Общата ни цел с турските колеги е да намалим опашките от престоите по общата граница. Разрешаваме проблемите със съвместни усилия. Дадохме дума на турските колеги и ще я изпълним.\" \r\n \n\t\t\t\t\t\t", "date": "2019.03.15", "title": "Намаляват опашките по границата с нови гишета на Капитан Андреево"}
{"url": "http://www.bnews.bg/article/258355-zatvaryat_za_dvizhenie_uchastak_ot_ul_graf_ignatiev", "text": "\n Във връзка с ремонтните работи по ул. \"Граф Игнатиев\" се въвежда промяна в организация на движение. Това съобщиха от пресцентъра на Столична община, цитирани от БТА. \r\n\r\n От 16 март до 15 април се забранява влизането на пътни превозни средства с изключение на превозните средства от редовните линии за обществен превоз на пътници както следва: по ул. \"Граф Игнатиев\" в участъка от ул. \"Алабин\" до бул. \"Васил Левски\" включително и през кръстовищата ул. \"Граф Игнатиев\" - ул. \"Солунска\" и ул. \"Граф Игнатиев\" - ул. \"6-ти септември\"; по ул. \"Граф Игнатиев\" в участъка от бул. \"Васил Левски\" до бул. \"Евлоги и Христо Георгиеви\" включително и през кръстовище ул. \"Граф Игнатиев\" - ул. \"Любен Каравелов\". \r\n\r\n Отваря се за движение кръстовището на ул. \"Граф Игнатиев\" с ул. \"Иван Денкоглу\" (при площад \"Гарибалди\"). \r\n \n\t\t\t\t\t\t", "date": "2019.03.15", "title": "Затварят за движение участък от ул. \"Граф \"Игнатиев\""}
{"url": "http://www.bnews.bg/article/258363-sdvr_puska_patrulki_na_targ", "text": "\n СДВР организира мащабен търг на употребявани автобили. Това стана ясно от публикация на дирекцията във Facebook. Най-ниската обявена цена е 270 лева. \r\n\r\n Преобладаваща част от автомобилите, които повече няма да  бъдат от полза на Столичната полиция, са 63 \"Опел\"-а. Те ще се търгуват на цени от 270 лева до 470 лева. В търга ще бъдат представени и още два автмобила - \"Плимут Сънденс\" и 'Фолксваген Поло\" с начална цена от 340 лева.  \r\n\r\n Огледи на автомобилите могат да се направят до неделя в поделението в кв. \"Обрадовци', бул.”Лазар Михайлов” № 147. Търгът ще се проведе в понеделник, 18 март, в сградата на СДВР на ул. \"Антим I\" № 5.  \r\n\r\n За участие в търга се попълва молба и се внася депозит (по банков път) 10 % от началната тръжна цена на техниката, за която се участва. \r\n\r\n Срокът за подаване на молби и внасяне на депозита е в дните на оглед до 16,00 ч. на 17.04.2019 г.  \r\n\r\n Закупилите техника заплащат допълнително 20% ДДС. Разходите по прехвърлянето на техниката остават за сметка на купувача.  \r\n \n\t\t\t\t\t\t", "date": "2019.03.15", "title": "СДВР пуска патрулки на търг"}
{"url": "http://www.bnews.bg/article/258345-svetovni_lideri_osadiha_napadeniyata_v_nova_zelandiya", "text": "\n Световни лидери осъдиха нападенията в две джамии в Нова Зеландия, при които загинаха 49 души, а най-малко 20 бяха ранени. \r\n\r\n Германският канцлер Ангела Меркел изрази съжаление за нападнатите от расова омраза и убити при атаките граждани, предаде ДПА. Говорителят на германското правителство Щефен Зайберт заяви от името на Меркел в \"Туитър\", че Германия се противопоставя на подобни терористични нападения. \r\n\r\n Френският президент Еманюел Макрон осъди атаката и заяви, че мислите му са с пострадалите от терористичния акт. \r\n\r\n Кметът на Лондон Садик Хан определи стрелбата в новозеландския град Крайстчърч като \"ужасяващ терористичен акт\".\"Изключително тъжни новини дойдоха тази сутрин от Нова Зеландия, където невинни хора бяха убити само заради вярата им\", написа Хан в \"Туитър\". \r\n\r\n Председателят на Европейския съвет Доналд Туск заяви, че Нова Зеландия може да разчита на солидарността на Европа след нападенията срещу две джамии в Крайстчърч, при които загинаха 49 души. \r\n\r\n Пакистанският премиер Имран Хан осъди стрелбата срещу джамиите в Крайстчърч. \"Шокиран съм и решително осъждам терористичното нападение срещу джамии в Крайстчърч. Това е доказателство за думите, които постоянно повтаряме: тероризмът няма религия\", написа Хан в \"Туитър\". \r\n\r\n Турският президент Реджеп Тайип Ердоган призова по повод атаката в Крайстчърч лидерите по света да вземат мерки срещу опасната тенденция мюсюлмани да стават мишени за атаки, особено в западните общества. \"Ясно, че възгледите на убиеца (от Нова Зеландия) са започнали да се разпространяват като рак в западните общества. Призоваваме целия свят и конкретно западните страни да вземат незабавни мерки срещу тази опасна тенденция\", посочи той.  \r\n\r\n Главният имам на престижния ислямски университет \"Ал Азхар\" в Кайро шейх Ахмед ат Тайеб също осъди днешното нападение в Нова Зеландия. \"Терористичните нападения срещу места за молитва следва да ни подтикнат да не проявяваме толерантност към расистки групировки, които извършват подобни отвратителни деяния\", посочи религиозният лидер. Тези атаки са \"резултат от разпространението на ислямофобска реторика в голям брой страни, включително и в тези, които са известни със съвместното съществуване\" на хора с различни религии, смята шейх Ахмед ат Тайеб. \r\n \n\t\t\t\t\t\t", "date": "2019.03.15", "title": "Световни лидери осъдиха нападенията в Нова Зеландия"}
{"url": "http://www.bnews.bg/article/258361-arest_na_kontrabandisti_nad_750_hil_kutii_s_tsigari_bez_banderol_byaha_otkriti_v_stolichen_sklad", "text": "\n Двама души са задържани при акция на ГДБОП и Специализираната прокуратура заради внос от Гърция и притежание на акцизни стоки без бандерол – общо 752 000 кутии цигари от марките „Уинстън“, „Реджина“, „LD“, „Фаст“ и „Карелия“. Това съобщиха от пресцентъра на Апелативна специализирана прокуратура. \r\n\r\n Обвинените ще останат в ареста до 72 часа, прокуратурата ще поиска мярка „задържане под стража”. \r\n\r\n В склад на бул. „Околовръстно шосе” край с. Казичене униформените са открили част от нелегалната пратка при при разтоварване на камион. Цигарите са били укрити зад „тапа“ от стречирани палети с бутилки, като самите те били пакетирани в същите палети, „маскирани“ зад по един ред бутилки. \r\n\r\n При претърсване на лекия автомобил на единия от задържаните, паркиран пред склада, са намерени документите на втори камион, пристигнал от Гърция предния ден. За часове вторият тир е открит на паркинг в столичния ж.к. „Люлин“. Оказва се, че преди да пристигне на паркинга, е оставил до склада на „Околовръстното шосе” теглено от него хладилно полуремарке. В него са намерени и иззети останалата част от цигарите. \r\n\r\n Безбандеролната стока била подредени зад „тапа“ от замразени тестени продукти. Събраните доказателства показват, че става дума за престъпна дейност, започнала през ноември 2018 г. Установява се дали цигарите са били предназначени за българския пазар или за черния пазар на друга държава. \r\n \n\t\t\t\t\t\t", "date": "2019.03.15", "title": "АРЕСТ НА КОНТРАБАНДИСТИ: Над 750 хил. кутии с цигари без бандерол бяха открити в столичен склад"}
{"url": "http://www.bnews.bg/article/258347-osadiha_uslovno_dvamata_chiito_kucheta_razkasaha_vazrastna_zhena", "text": "\n Мъж и жена получиха условна присъда от 1 година за това, че не са положили достатъчно грижи за домашнуите си животни си, вследствие на което кучетата са нападнали и убили възрастна жена. \r\n\r\n На 19 януари 2017 година в село Козловец, община Свищов, при условията на независимо съпричиняване, двамата не се погрижили за кучетата си, пишат от пресцентъра на държавното обвинение. \r\n\r\n Едното куче - мъжко куче, рижаво на цвят, кръстоска между порода \"Питбул\" и местно едро куче, а другото - мъжко, черно на цвят, неустановена порода. \r\n\r\n Двете кучета не са били под надзора на собствениците си и нападнали старицата, като са и причинили остро протичащ хеморагичен шок, предизвикан от голяма кръвозагуба в резултат на разкъсване на дясна сънна артерия и вена, заедно с нарушаване в дълбочина и на други кръвоносни съдове по главата, тялото и крайниците с липсващи меки тъкани, което довело до смъртта на 80-годишната жена. \r\n\r\n Условните присъди на двамата са 1-годишни, с 3-годишен изпитателен срок. Осъдените трябва и да заплатят глоба в размер на 800 лева. \r\n\r\n Съдът ги е признал за невиновни да са извършили престъпление в съучастие като съизвършители. \r\n\r\n Със заповед на съда второто от споменатите кучета ще бъде отнето от собственика му и евтанизирано. \r\n\r\n Присъдата подлежи на обжалване пред Окръжен съд - Велико Търново. \r\n \n\t\t\t\t\t\t", "date": "2019.03.15", "title": "Осъдиха условно двамата, чиито кучета разкъсаха възрастна жена"}
{"url": "http://www.bnews.bg/article/258348-yaponiya_ochakva_obyasneniya_ot_kitay_za_narastvashtite_razhodi_za_otbrana", "text": "\n Японското правителство очаква обяснение от Китай във връзка с високите темпове на растеж на разходите за отбрана и възнамерява да поиска повече прозрачност от Пекин по този въпрос, коментира на пресконференция в Токио министърът на външните работи на страната Таро Коно, цитиран от ТАСС. \r\n\r\n \"Всяка година китайските разходи за отбрана растат. Високите темпове на растеж се запазват въпреки забавянето на икономическото развитие. Нужни са съвместни усилия, за да ги направим (б.г. разходите) по-прозрачни\", допълва той. \r\n\r\n Според Коно, Пекин трябва да даде обяснения по този въпрос, тъй като подобен растеж на разходите за отбрана може да окажат влияние върху ситуацията в региона. \r\n\r\n Докла за работата на правителството, който е разпространен на сесия на китайското събрание на народните представители съобщава, че през 2019 г. Китай планира да увеличи разходите за отбрана със 7,5% до 1,19 трилиона юана - около 177,61 млрд. долара. \r\n\r\n Според официални данни, през 2017 г. военният бюджет на Китай е увеличен със 7% и за първи път в историята той е над 1 трилион юана, достигайки 1 044 трилиона юана (около 151,97 милиарда долара). \r\n\r\n Миналата година КНР увеличи разходи си за отбрана с 8,1% до 1,11 трилиона юана (около 175 милиарда долара). \r\n \n\t\t\t\t\t\t", "date": "2019.03.15", "title": "Япония очаква обяснения от Китай за нарастващите разходи за отбрана"}
{"url": "http://www.bnews.bg/article/258351-zvezda_ot_zlatniya_orfey_razprodava_drehite_si_za_da_svarzhe_dvata_kraya", "text": "\n Естрадната звезда Ани Върбанова, която е носителка на престижната голяма награда на „Златния Орфей“ през 1977 г., днес разпродава дрехите си, за да си добавя допълнителни доходи. \r\n\r\n Tалантливата певица е пуснала за продан свои тоалети в социалната мрежа „Фейсбук“ на цени между 10 и 15 лева. По този начин разчитала да добави още някой лев към учителската си заплата като преподавател в Музикалното училище в София, писа „Ретро“. \r\n\r\n От грандиозните си успехи в миналото обаче днес не печели и стотинка. Потънала е в забрава, а навремето си е изпатила до болка от близките си хора. Най-тежкият й финансов момент е, когато вторият й съпруг я обира. Тя разбира, че зад гърба й той е продал всичките й ценности и е профукал спестявания от 120 000 долара, равняващи се на 20-годишен труд у нас и в чужбина. \r\n\r\n „Напуснах го веднага! Останах с два куфара на улицата и ме прибра една моя приятелка, защото аз тогава живеех при него. Започнах от нулата!“, споделя певицата. Животът й тръгва в положителна посока, когато се запознава с третия си мъж – италианец, който продава трите си наследствени апартамента във Флоренция, за да заживеят заедно в Швейцария. Там изкарват 20 години, а после се връщат у нас. \r\n \n\t\t\t\t\t\t", "date": "2019.03.15", "title": "Звезда от „Златния Орфей“ разпродава дрехите си, за да свърже двата края "}
{"url": "http://www.bnews.bg/article/258339-vrashtat_parite_na_uzhilenite_ot_bankerkata_v_nova_zagora", "text": "\n Връщат парите на \"ужилените\" от банкерката в Нова Загора, предаде БНР. \r\n\r\n От банката съобщиха, че средствата ще бъдат възстановени преди края на наказателното производство, като изплащането вече е започнало. \r\n\r\n Припомняме, през февруари стана ясно, че служителка на банков клон в града е източила неправомерно над 400 000 лева от сметки на клиенти. \r\n \n\t\t\t\t\t\t", "date": "2019.03.15", "title": "Връщат парите на \"ужилените\" от банкерката в Нова Загора"}
{"url": "http://www.bnews.bg/article/258353-rusiya_obvini_zapada_za_prekasvaneto_na_toka_vav_venetsuela", "text": "\n Русия обвини Запада за прекъсването на електричеството във Венецуела, съобщават местни медии. \r\n\r\n В края на миналата седмица сериозна авария остави без ток почти цялата страна. Опозиционни политици обявиха, че са починали повече от 20 души вследствие спирането на електрозахранването в болници. \r\n\r\n Говорителят на руското външно министерство Мария Захарова заяви, че аварията е \"саботаж на Запада\". \r\n\r\n \"Според легитимното правителство на страната, водено от президента Мадуро, както и според информация от други надеждни източници, електропреносната мрежа на Венецуела беше атакувана от чужбина\", каза говорителят и спомена, че операцията е била насочена към \"канадско оборудване\" в латиноамериканската държава. \r\n\r\n Министерството изрази надежда, че отговорните за саботажа срещу Венецуела, който доведе до \"загуба на човешки живот\", скоро или късно ще бъдат пред правосъдието. \r\n \n\t\t\t\t\t\t", "date": "2019.03.15", "title": "Русия обвини Запада за прекъсването на тока във Венецуела"}
{"url": "http://www.bnews.bg/article/258365-ostaviha_v_aresta_chetirimata_reketirali_detsa_v_pleven", "text": "\n По искане на Районна прокуратура-Плевен, съдът наложи постоянна мярка за неотклонение „Задържане под стража“ на четиримата задържани за изнудване на деца, предава Дарик Нюз. \r\n\r\n Групата младежи от Плевен са били обект на постоянен тормоз. Те са били жертви на рекет, побоища, заплахи с оръжие и събиране на такса „Спокойствие”.Децата, които са системно обирани и тормозени, са пазели в тайна от своите родители случващото им се до момента, в който майка на едно от момчетата разбира за тормоза над сина й и историята се разплита. \r\n\r\n  Ако извършеното от тях престъпление бъде доказано и те бъдат осъдени, се предвижда наказание „Лишаване от свобода“ от една до шест години, „глоба“ от 1000 до 3000 лв. и конфискация на ½ от имуществото на извършителя. \r\n \n\t\t\t\t\t\t", "date": "2019.03.15", "title": "Оставиха в ареста четиримата, рекетирали деца в Плевен"}
{"url": "http://www.bnews.bg/article/258350-mazh_vliza_v_zatvora_za_domashno_nasilie", "text": "\n Клиентка на кризисен център „Св. Петка“ спечели наказателно дело за побой със закана за убийство от страна на нейния партньор, съобщиха от Фондация \"Асоциация Анимус\". На 7 март 2019г. Софийският районен съд наложи наказание от 1 година лишаване от свобода на мъжа, отправил многократни заплахи, че ще я застреля и сериозни закани към детето и нейните близки. \r\n\r\n Осъждането на мъжа беше допълнено от забрана да доближава адресите, на които жената пребивава, за период от 3 години. Докато траеше делото, осъденият излежа 1 месец под стража в следствения арест. Показанията на жената бяха толкова категорични, подробни и последователни, че лавинообразно мотивираха и други свидетели да поискат наказателно преследване срещу него, а именно, бившата му съпруга и порасналото дете от първия му брак, с които се е държал по същия начин и които години наред са мълчали от страх. \r\n\r\n Клиентката и децата и са били под сериозен риск за живота си, тъй като упражняващият насилие е притежавал пистолет. \r\n\r\n \"Анимус\" напомня, че домашното насилие не изчезва с времето, а ескалира – след заканата следва опит за убийство, и призовава жените да търсят помощ при най-ранните признаци на това престъпление. \r\n \n\t\t\t\t\t\t", "date": "2019.03.15", "title": "Мъж влиза в затвора за домашно насилие"}
{"url": "http://www.bnews.bg/article/258343-okonchatelno_slozhiha_krasta_na_svobodnoto_slovo_v_rusiya_tezhka_globa_i_zatvor_ako_obidish_putin_s_feyk", "text": "\n Руският президент Владимир Путин е на път да подпише законови актове, които ще задушат и последните остатъци от свободното слово, съобщава „Блумбърг“. Два от декретите ще обявят за незаконно публикуването на материали, „изразяващи неприлична форма на ясно неуважение“ към руската държава. Глобите ще стигат до 300 000 рубли (4600 долара) или 15 дни затвор за нарушителите.   \r\n\r\n Другите два акта забраняват разпространението на фалшиви новини „застрашаващи обществената сигурност“. Глобите там могат да стигнат до 1,5 млн. рубли (23 000 долара).   \r\n\r\n Статията на „Блумбърг“ е озаглавена – „Обиждаш Путин – плащаш 23 000 долара глоба“.   Кой, обаче, ще решава дали е нарушен законът? Това няма да е съдът, а Федералната служба за надзор в сферата на съобщенията, информационните технологии и масовите комуникации – Роскомнадзор. Това е агенцията, която следи какво се случва в медиите и интернет. Тя ще има правото да изисква всяка информация, която се счита за обидна, да бъде свалена веднага. Ако това не стане, органът има право да блокира достъпа до източника на информацията, който я публикува.   \r\n\r\n Законите са директно нарушение на руската конституция, където в чл. 29 пише, че цензурата е забранена. Законите за обида са в разрез и с Европейската конвенция за човешките права, която Москва е подписала.   \r\n\r\n Съветът за гражданско общество и човешки права на самия Путин, в който влизат няколко съдии и адвокати, предупреждават законодателния орган за отварянето на вратата към арбитражни дела. Дори министри от правителството и офисът на главния прокурор оспорват законите, посочвайки че дефинициите в тях са твърде неясни.   Въпреки това, съдейки по реакцията на прессекретаря на Путин, президентът ще подпише актовете. Дмитрий Песков отказа да нарече законопроектите цензуриращи и го описа като „добре обмислени“. \r\n  \r\n \n\t\t\t\t\t\t", "date": "2019.03.15", "title": "ОКОНЧАТЕЛНО СЛОЖИХА КРЪСТА НА СВОБОДНОТО СЛОВО В РУСИЯ! Тежка глоба и затвор, ако обидиш Путин с фейк\r\n\r\n"}
{"url": "http://www.bnews.bg/article/258344-dancho_karadzhov_otkazal_da_vzeme_vnuchka_si_na_kanarskite", "text": "\n Фронтменът на „Сигнал“ Данчо Караджов категорично отказал да вземе внучка си на Канарските острови, където рокаджията купонясва вече цяла седмица. Дъщеря му Лора Караджова го уговаряла със седмици, под претекст, че Алиса никога не е излизала в чужбина и ще се радва да прекара повече време с баба си и дядо си. \r\n\r\n Всъщност певицата трудно съчетавала грижите за малката със среднощните си участия. Надявала се поне за седмица-две да си поеме глътка въздух, като родителите й вземат Алиса на екзотичната си почивка. \r\n\r\n „Който има деца, да си ги гледа!“, отсякъл Данчо Караджов. Рокаджията замина за Канарските острови заедно със съпругата си, певица Кристина Димитрова, тв водещият Влади Савов и др. \r\n\r\n \r\n  \r\n \n\t\t\t\t\t\t", "date": "2019.03.15", "title": "Данчо Караджов отказал да вземе внучка си на Канарските "}
{"url": "http://www.bnews.bg/article/258341-ubiytsi_sadyat_darzhavata_iskali_da_pravyat_seks_s_zhenite_si_bez_kameri", "text": "\n 13 опасни престъпници с доживотна присъда и двама с по 20 г. затвор съдят държавата, защото имало камери в помещенията, в които правели секс с жените си в затвора.  Те бяха докарани при засилени мерки за сигурност и пазени от тежко въоръжени конвоиращи и маскирани ченгета. Заради безопасността на страните и oпазването на обществения ред, пък съдиите взеха решение делото да се гледа при закрити врати, тъй като в залата свалиха белезниците на затворниците.  Три от жените на осъдените също присъстваха. \r\n\r\n Груповата жалба е подадена от пандизчии от затворите в София, Варна, Плевен, Пазарджик, Стара Загора и Белене срещу заповед Л-721 от 29 февруари 2016 г. на главния директор на Главна дирекция „Изпълнение на наказанията“ (ГДИН) в частта й, която регламентира реда на провеждане на удължено свиждане за срок до 4 часа. Това е поощрителна мярка за затворниците, като свиждането се провежда в помещения, при възможност оборудвани със системи за видеонаблюдение и в присъствието на надзиратели. Осъдените смятат,  че не се зачита правото им на личен и семеен живот и защитата на личните им данни. \r\n\r\n На първа инстанция в Административния съд в София те загубиха делото.  Мотивите на магистратите са, че заповедта е издадена от компетентен орган и има законови основания. Удълженото свиждане е награда, няма факти, че се извършват действия, които нарушават гарантирани права и свободи. Доколкото се касае за режим на изтърпяване на наказание, общественият интерес и сигурността на местата за лишаване от свобода имат превес над личния интерес заключава съдът. Той не открива и нарушения на защитата на личните данни. Затворниците са били информирани за възможното видеонаблюдение чрез заповедта на директора на ГДИН. \r\n \n\t\t\t\t\t\t", "date": "2019.03.15", "title": "Убийци съдят държавата, искали да правят секс с жените си без камери"}
{"url": "http://www.bnews.bg/article/258342-tragediya_vav_varna_avtobus_premaza_kraka_na_dete", "text": "\n Дете пострада при пътен инцидент на автобусна спирка на варненския булевард \"Владислав Варненчик. Произшествието е станало на 14 март, около 14.45 часа, съобщиха от полицията. \r\n\r\n Ходилото на момиченцето е било затиснато от вратата на автобус от масовия градски транспорт. Причината е неосигуряване на безопасното слизане на пътниците от страна на шофьора на автобуса - 44-годишен варненец. \r\n\r\n Пострадалото дете е получило контузни наранявания, прегледано е и освободено. \r\n \n\t\t\t\t\t\t", "date": "2019.03.15", "title": "ТРАГЕДИЯ ВЪВ ВАРНА! Автобус премаза крака на дете"}
{"url": "http://www.bnews.bg/article/258331-mariya_ilieva_se_stopi_zaradi_kapkite", "text": "\n Мария Илиева видимо е отслабнала. По време на бременността си певицата качи близо 20 килограма и след раждането полагаше неимоверни усилия да ги свали, но тънката талия доскоро бе само мираж за нея. Въпреки непрестанните диети, изпълнителката трудно успяваше да задържи постигнатите резултати, но ето че шоуто за имитации „Като две капки вода” я е мотивирало и сега е в по-добра форма от всякога. \r\nЗапознати издават, че Илиева стопила излишните тлъстини с много ограничения. Тя си поставила за цел да смъкне останалите 7-8 килограма след раждaнето и успяла да го постигне. Когато продуцентът Маги Халваджиян я потърсил с покана да се включи в шоуто „Като две капки вода”, тя не се колебала дълго и веднага потърсила диетолог, който да й изготви строг и ефективен хранителен режим. Мария била наясно, че ще влиза в различни образи и често ще показва тялото си в оскъдни облекла, затова искала да блесне пред жури и зрители в най-добрата си светлина.  \r\nОще с първата имитация на поп певицата Анастейша тя впечатли почитателите си с плосък корем и те побързаха да я похвалят.„Браво на Мария! Най-накрая е отслабнала и се справя отлично със задачите!”, коментират фенове на предването. \r\nВъзможно е и нова любов да е повлияла промяната на Илиева, която отдавна обяви, че се е разделила с бащата на сина си. Близки до поп звездата твърдят, че тя не страдала кой знае колко от липсата на младока Георги Михайлов в живота си и вече свикнала с мисълта, че ще бъде самотна майка. Говори се, че новият мъж до нея е колегата й Петър Бонев, който от години я харесвал, но чак сега се осмелил да направи крачка към сближаване. Дали от отношенията им ще излезе нещо сериозно, предстои да разберем, но Мария решила да даде шанс на ухажора си. Според свидетели Петър е присъствал на рождения ден на сина й в края на януари и го зарадвал с много подаръци. \r\nМакар че едногодишният Александър е още в крехка възраст, певицата побърза да се върне на работа скоро след раждането и сега успешно съчетава личните и професионалните си ангажименти. Тя се похвали, че освен в музикално, скоро феновете ще имат възможност да я видят и в различно амплоа на актриса. В новия български филм „Грешници”, който е с криминален сюжет, Илиева ще играе ролята на проститутка. Тя изпълнява и саундтрака към продукцията, издава \"Уикенд\". \r\n \n\t\t\t\t\t\t", "date": "2019.03.15", "title": " Мария Илиева се стопи заради \"Капките\""}
{"url": "http://www.bnews.bg/article/258334-ekshan_v_burgas_moldovets_prostrelya_rusnak_pri_duel_za_momiche", "text": "\n В Бургас молдовец простреля руснак при дуел за момиче. \r\n\r\n Около 23.40 часа вчера в УМБАЛ - Бургас постъпил 20-годишен руснак с наранявания в областта на главата. \r\n\r\n Оказало се, че между него и 20-годишен молдовец възникнал конфликт заради момиче. Двамата се уговорили в социалната мрежа да се срещнат в к-с \"Лазур\" към 21.00 часа. Последвала саморазправа, при която молдовецът прострелял руснака с газов пистолет в лицето, след което го ударил с юмрук по главата. Руснакът паднал на земята и ударил главата си на тротоара. \r\n\r\n Към момента той е настанен за лечение в отделение \"Неврохирургия\" при УМБАЛ - Бургас с комоцио и съмнение за фрактура на черепа, но без опасност за живота. Молдовецът все още се издирва. \r\n\r\n По случая е образувано досъдебно производство. \r\n \n\t\t\t\t\t\t", "date": "2019.03.15", "title": "ЕКШЪН В БУРГАС! Молдовец простреля руснак при дуел за момиче"}
{"url": "http://www.bnews.bg/article/258337-kukata_ne_sam_gledal_nito_edna_seriya_na_pod_prikritie", "text": "\n Мариан Вълев прави своето голямо завръщане след ролята на Куката, но не като актьор, а като режисьор и сценарист. Филмовият му дебют „Лошо момиче“ ще се появи на големия екран навръх неговата 50-годишнина – 11 април. Лентата е заснета по няколко истински истории, които се превръщат в общочовешки разказ за децата, самотата им и тяхната обърканост, себеосъзнаването. Някои от тях са лично преживени от Вълев и други, на които той става свидетел, писа „Галерия“. \r\n\r\n В ролята на главната героиня Жанета влиза Любомира Пашева, позната от „Под прикритие“. Жожо, както я наричат всички, е талантлива състезателка по художествена гимнастика, която се пречупва пред амбициите на майка си (Станислава Армутлиева) да бъде най-добрата. В живота й настъпват драматични промени и тя тръгва по лош път, като става жертва на насилие. Започва да употребява наркотици и заменя залата със стриптийз клуб. \r\n\r\n Вълев е убеден, че всеки ще намери себе си в този филм. „Аз самият съм правил отвратителни неща. Причинявал съм си какво ли не. Предполагам, съм от тези самодеструктивни типове, както психолозите се изразяват. Но заради това съм помъдрял“, признава Мариан. \r\n\r\n Дълго време той живее в чужбина, но през 2010 година се завръща. Участва в редица филми, но присъствието му в „Под прикритие“ го изстрелва на върха. С усмивка си спомня за първия филм ,в който е играл – „Сезонът на канарчетата“ преди точно 30 години. Когато отишъл да гледа премиерата обаче, нямало нито една сцена с него. Режисьорът Евгени Михайлов бил страшно добър, но понеже всички гледали само него, решил да го отреже. След години Вълев разбрал, че с този похват боравят повечето режисьори, когато не им хареса играта на някой актьор. Затова и не обича да гледа филмите със свое участие. Не е виждал нито една цяла серия и от „Под прикритие“, в който направи запомняща се роля. \r\n \n\t\t\t\t\t\t", "date": "2019.03.15", "title": "Куката: Не съм гледал нито една серия на \"Под прикритие\""}
{"url": "http://www.bnews.bg/article/258330-novo_nepodozirano_razkritie_po_deloto_ivancheva_v_teftercheto_i_otkriha_che", "text": "\n Неизвестен е писал в тефтерчето за рушвети на кметицата на \"Младост\" Десислава Иванчева. Това установи графологична експертиза, резултатите от която бяха съобщени днес в съда, предава Канал 3. Това е и последното доказателство преди да започне финалната фаза от делото по обвинение във взимане на подкуп. Съдът реши да изследва чий е почеркът, като според прокуратурата той може да е на Петко Дюлгеров, който е другият обвиняем.  За тефтера на Иванчева стана ясно през август, когато прокуратурата оповести подробности от обвиненията към нея, заместничката й Биляна Петрова и бившият кмет на софийския квартал Петко Дюлгеров. Тогава бе посочено, че сред вещите в чантата й при ареста е открит бял тефтер. От него бе цитиран и запис със съдържание. \r\n  \r\n \n\t\t\t\t\t\t", "date": "2019.03.15", "title": "НОВО НЕПОДОЗИРАНО РАЗКРИТИЕ ПО ДЕЛОТО \"ИВАНЧЕВА\"! В тефтерчето и откриха, че..."}
{"url": "http://www.bnews.bg/article/258328-gerb_nyamalo_da_oproshtavat_a_da_otsrochat_zadalzheniyata_na_myuftiystvoto", "text": "\n ГЕРБ са готови с измененията в закона за вероизповеданията. До десет години се отсрочват задълженията на вероизповеданията. Това обяви на брифинг председателят на ПГ на ГЕРБ Цветан Цветанов. \r\n\r\n \"Няма опрощаване, а има отсрочване\", изтъкна той. Религиите щели да се изплатят, когато могат в рамките на тези десет години. \r\n\r\n   \r\n \n\t\t\t\t\t\t", "date": "2019.03.15", "title": "ГЕРБ нямало да ОПРОЩАВАТ, а да ОТСРОЧАТ задълженията на мюфтийството \r\n"}
{"url": "http://www.bnews.bg/article/258335-razkriha_opasni_vrazki_mezhdu_politsai_i_narkodilari_v_pleven", "text": "\n Такса \"Спокойствие\", полицейски чадър, обвързаност с хора от криминалния свят, подкупи – тези думи чуваме напоследък по повод шумните акции срещу злоупотреби и корупция сред служители на МВР. \r\n\r\n Ивелин Иванов, по прякор Мечката, от Плевен е криминално проявен и осъждан, с множество регистрации в МВР за притежание и разпространение на наркотици. Сега е в следствения арест по дело за участие в организирана престъпна група за производство и разпространение на дрога. Задържан е в средата на януари, докато шофира в посока Плевен-София с около два килограма и половина амфетамини. В момента е обвинен заедно с още 7 души с иззети 5 килограма синтетична дрога, марихуана, оборудване, материали за направата на амфетамини. \r\n\r\n Преди около година Иванов е засечен от охранителните камери на магазин в Плевен да разговаря с Цветомир Илиев – началник сектор на Криминална полиция, Второ РУ-Плевен, съобщава Нова телевизия. На кадрите не се вижда какво, но Иванов подава нещо на Илиев, което той бързо прибира в джоба си. Според информатори от подземния свят това може и да са пари. До задържането му на 5 януари, Иванов е имал и други срещи с полицаи, твърдят очевидци. \r\n\r\n Изгледахме записа. Има си компетентни служби, които ще извършват проверка. Това мога да кажа, заяви зам.-директорът на ОД на МВР – Плевен Петър Енчев. Два дни след интервюто МВР – Плевен официално иззема показания запис. Директорът Красимир Начев назначава комисия за вътрешна проверка по видеото. \r\n \n\t\t\t\t\t\t", "date": "2019.03.15", "title": "Разкриха опасни връзки между полицаи и наркодилъри в Плевен"}
{"url": "http://www.bnews.bg/article/258336-ekspertizi_tarsyat_sindrom_na_barnaut_na_akusherkata_kovacheva", "text": "\n Софийският апелативен съд (САС) назначи съдебно-медицинска и съдебно-психиатрична експертиза по делото срещу акушерката Емилия Ковачева. Със съдебно-психиатрична експертиза трябва да се установи дали обвиняемата страда от синдрома на Бърнаут. \r\n\r\n Тя е обвинена в опит за убийство на бебето Никол, в нощта на 18 април 2015 г. в столичната болница \"Софиямед\", когато то е било едва на четири дни. \r\n\r\n Припомняме, че самата Ковачева обяви, че не се чувства виновна за случилото се. \r\n\r\n Прокуратурата поиска 12 години затвор за акушерката \r\n\r\n Мотивите, с които магистратите приеха аргументите на защитата на акушерката, са че чрез направените искания следва да се установи какво е здравословното състояние на пострадалото дете и на обвиняемата, какви лечебни дейности са извършвани след извършеното престъпление и да се установи действителното й здравословно състояние. Защитата поиска още да бъдат представени първичните документи и изследвания от извършения ТЕЛК, останалите направени изследвания и какво е било поведението на обвиняемата през дежурствата и дали тя не е страдала от синдрома на Бърнаут. \r\n\r\n В съдебната зала се явиха родителите на Емилия Ковачева, както и бащата на пострадалото дете - Румен Димитров. \r\n\r\n Според Румен Димитров се прави пореден опит делото да бъде разтакавано. \r\n\r\n Според него нещата се сервират едно по едно и се изискват документи, които нямат никакво отношение за крайното решение на съда. Бащата не смята, че всички тези експертизи могат да променят ситуацията и беше възмутен от исканията на защитата. \r\n\r\n Той заяви, че детето се преглежда на 6 месеца и не е предмет на разглеждане на ТЕЛК-овото решение на Никол на този съдебен състав. \r\n\r\n Припомняме, акушерката Емилия Ковачева получи присъда от 18 години затвор на първа съдебна инстанция на 15 септември 2017 г. \r\n\r\n Съдът насрочи следващото съдебно заседание за 12 април. \r\n \n\t\t\t\t\t\t", "date": "2019.03.15", "title": "Експертизи търсят синдром на Бърнаут на акушерката Ковачева"}
{"url": "http://www.bnews.bg/article/258329-unikalno_v_rumaniya_izgradiha_nay_moshtniya_lazer_v_sveta", "text": "\n Румънското правителство съобщи, че лазерът, инсталиран в южния град Мъгуреле, недалеч от Букурещ, е достигнал максималната си мощност от 10 петавата или \"една десета от мощността, с която Слънцето въздейства на Земята, концентрирана в един лъч светлина\", предаде \"Аджерпрес\". Румънският премиер Виорика Дънчила изпрати поздравително писмо до изследователския екип и го увери в цялата подкрепа от страна на правителството към проекта ELI-NP за изграждане на най-мощния лазер в света. \r\n\r\n Проектът ELI-NP, който включва над 120 румънски и чуждестранни учени, е на обща стойност 356 милиона евро, от които 311 милиона евро са осигурени от еврофондове. Той представлява румънският компонент от паневропейския проект ELI, започнат през 2005 г. с участието на 13 европейски страни и който се очаква да се превърне в най-модерната световна структура за изследване на фотонното лъчение с екстремни характеристики. Другите два компонента ще бъдат изградени в Чехия и Унгария. \r\n\r\n \"С помощта на този лазер можем да създаваме нови явления, да проследяваме поведението на материята в екстремни условия, каквито досега нямаше на Земята, може би във Вселената съществуват и ще се опитаме да разкрием някои от тайните на Вселената\", заяви директорът на проекта Николае Замфир, предаде БНР. \r\n \n\t\t\t\t\t\t", "date": "2019.03.15", "title": "УНИКАЛНО! В Румъния изградиха най-мощния лазер в света"}
{"url": "http://www.bnews.bg/article/258338-barovka_dilyana_popova_s_lichen_gotvach", "text": "\n Топ готвачът от миналия сезон на „Hell’s kitchen“ Дани Спартак готви веднъж седмично специално меню за моделката Диляна Попова. Актрисата от известно време живее в луксозна кооперация в с. Иваняне, чиито инвеститор специално е ангажирал кулинарния гуру да услугва на собствениците. \r\n\r\n Сред любимото меню на Диляна били броколи със синьо сирене и кюфтета от елда. В същата кооперация живеят звездната двойка Златка Райкова и Благо Георгиев, както и певицата Елена Брусарка, която според мълвата е управител на фирмата строител. \r\n \n\t\t\t\t\t\t", "date": "2019.03.15", "title": "Баровка! Диляна Попова с личен готвач"}
{"url": "http://www.bnews.bg/article/258346-kevr_prie_novi_pravila_za_izmervane_na_kolichestvoto_energiya", "text": "\n Комисията за енергийно и водно регулиране прие на закрито заседание доклад с нови Правила за измерване на количеството електрическа енергия, предаде БГНЕС.  \r\n\r\n Изготвянето на цялостен нов проект с правила е в резултат на окончателното решение на Върховния Административен съд от 08 ноември 2018 г., с което са отменени редица текстове, приети от Комисията през 2013 г. \r\n\r\n С новите правила се преодолява сегашната липса на ясни регламенти по отношение на измерване, начините и местата за измерване, условията и реда за тяхното обслужване, включително реда и начините за преизчисляване на количеството електрическа енергия при установяване на неизмерена, неправилно и/или неточно измерена електрическа енергия, се посочва в доклада на работната група. \r\n\r\n По проекта на новите правила на 22 март ще се състои обществено обсъждане.  \r\n \n\t\t\t\t\t\t", "date": "2019.03.15", "title": "КЕВР прие нови правила за измерване на количеството енергия"}
{"url": "http://www.bnews.bg/article/258318-tsvetanka_rizova_pushi_na_zakrito_kato_komin_zabavlyava_se_s_chalga", "text": "\n Цветанка Ризова се забавлява с чалга, журналистката нарушава закона и пуши на закрито като комин \r\n\r\n Цветанка Ризова е сред най-честите клиенти на заведението „Булгар” собственост на задържаните в Испания богаташи Ветко и Маринела Арабаджиеви. \r\n\r\n То се помещава в техния хотел и е едно от най-скъпите в столицата. \r\n\r\n Там храната е на баснословни цени като порция от риба тон се харчи за 31.90 лв., а такава от еленско филе струва 79.90 лв. \r\n\r\n Скъпотията обаче не притеснява водещата на коментарното предаване „Лице в лице” тъй като поне веднъж в седмицата вечеряла в шикозния ресторант. \r\n\r\n Ризова поръчвала само нискокалорични ястия като се стараела да не загуби тънката си фигура като наблягала само на изискани, но диетични блюда. Хранела се здравословно  и с вечерята не пропускала да се почерпи с чаша бяло вино. Но като заклета пушачка пушела цигара след цигара. Не й стигала една кутия на вечер. Макар според закона пушенето на закрито да е забранено. \r\n\r\n Като на редовна клиентка любезните сервитьори веднага й предоставяли пепелник. В който журналистката гасяла фас след фас. Ризова е публична личност и трябва да е наясно, че поведението й трябва да е за пример, а не да гази правилата. \r\n\r\n Край нейната маса винаги било оживено. Тъй като оркестъра винаги я поздравявал лично като й свирел на уше. Цветанка Ризова винаги е твърдяла, че е голям почитател хард рока, но често е забелязвана да се забавлява в клубове където на почит е балканския поп фолк.   Именно такъв е репертоара на музикантите в снобарското заведение на Арабаджиеви, предават от retro.bg. \r\n \n\t\t\t\t\t\t", "date": "2019.03.15", "title": "Цветанка Ризова пуши на закрито като комин, забавлява се с чалга"}
{"url": "http://www.bnews.bg/article/258324-zhenata_na_marselinyo_nay_nadarena_sred_futbolnite_saprugi", "text": "\n Звездата от „Лудогорец” Марселиньо може да се похвали с най-надарената съпруга сред футболните съпруги на отбора. Знойната Изабела събира погледите с най-пищен бюст от години—първо на „Арена”, а сега и в цял Разград. \r\nФутболната половинка е най-голямата фенка на Марселиньо и го мотивира да е на толкова високо ниво толкова години. Именно Марселиньо вкара първия гол за „орлите” при победа над „Левски” с 2:0 на „Герена”. \r\n\r\n Бившият национал, който е роден близо до амазонската джунгла среща любовта на живота си още 15-годишен. Едрогърдата красавица и сега изумява по трибуните на „Лудогорец”, а гръдната й обиколка надхвърля 110 см. „На 12,06,99 година, намерих приятелката си, която стана моя булка, съпруга, майка и никога не се е провалила. Обичам я”, признава плеймейкърът на шампионите. \r\nМарселиньо и половинката му се радват на двамата си синове Жоао Виктор и Мигел. По-големият е на осем и вече тренира в школата на „Лудогорец”, а малкият—на пет, пише \"България днес\". \r\n„За годините, през които съм в България, понаучих езика. По-големият ми син го владее по-добре от мен, защото учи в българско училище”, споделя още Марси, който има седем шампионски титли и две участия в груповата фаза на Шампионска лига с „Лудогорец”. \r\n„На 80% се чувствам българин. Ходя си до Бразилия само два пъти в годината–когато имаме почивка. Понякога оставам тук през ваканцията и със семейството ходим на море в България”, споделя още бразилецът. Миналата година по това време звездата на „Лудогорец” стана и хаджия. Заедно със съпругата си Марселиньо посети Йерусалим и Божи гроб. Сега той отново планира поредното пътуване заедно с близките си, като най-вероятно ще отскочат до Барселона. \r\n„Барселона ми харесва много, защото обичам Меси”, признава бразилецът. Марселиньо не крие, че му се иска да остане в България и след края на активната си кариера, като очаква да получи предложение за мениджърски или треньорски пост в „Лудогорец \r\n \n\t\t\t\t\t\t", "date": "2019.03.15", "title": "Жената на Марселиньо най-надарена сред футболните съпруги "}
{"url": "http://www.bnews.bg/article/258323-sotsiolog_razkri_balgariya_prezhivyava_parlamentarna_kriza_hodovete_na_volya_sa_otchaen_hod_za_vdigane_na_tsenata_predi_izborite", "text": "\n Ходовете на „Воля“ са опит за повишаване на цената й предизборно. Това каза социологът Юрий Асланов, цитиран от \"Фокус\". По думите му с наближаването на изборите ще наблюдаваме и други странни действия от различни формации, каза още той и добави, че политическото рекетьорство е обяснимо, но не и оправдано. \r\n\r\n „Всички прогнози са за това, че ако сега се стигне до извънредни избори за Народно събрание, тази партия няма да бъде претендент за разпределяне на депутатски места и това няма как да не тревожи нейните лидери, които трескаво търсят някакво решение да се върнат на по-успешен терен. Този ход може да излезе скъпо на „Воля“, ако не се увенчае с някакъв успех и не намерят някакви съдружни партньори, които да увеличат нейната сила чрез някакъв формат на очаквана предизборна коалиция“, добави Асланов. \r\n\r\n Социологът коментира още, че въпреки уверенията на управляващите, ние преживяваме парламентарна криза. \r\n  \r\n \n\t\t\t\t\t\t", "date": "2019.03.15", "title": "СОЦИОЛОГ РАЗКРИ: България преживява парламентарна криза, ходовете на \"Воля\" са отчаен ход за вдигане на цената преди изборите "}
{"url": "http://www.bnews.bg/article/258340-vrashtat_parite_na_uzhilenite_ot_bankerkata_v_nova_zagora", "text": "\n Връщат парите на \"ужилените\" от банкерката в Нова Загора, предаде БНР. \r\n\r\n От банката съобщиха, че средствата ще бъдат възстановени преди края на наказателното производство, като изплащането вече е започнало. \r\n\r\n Припомняме, през февруари стана ясно, че служителка на банков клон в града е източила неправомерно над 400 000 лева от сметки на клиенти. \r\n \n\t\t\t\t\t\t", "date": "2019.03.15", "title": "Връщат парите на \"ужилените\" от банкерката в Нова Загора"}
{"url": "http://www.bnews.bg/article/258326-barekov_se_izvini_v_evropeyskiya_parlament_na_izbiratelite_na_bbts_zaradi_dzhambazki_video", "text": "\n Евродепутатът Николай Бареков се извини на всички 250 000 избиратели на ПП „България без цензура” за това, че в листата на партията за европейските изборите през 2014-а година е попаднало „лицето Ангел Джамбазки”. Във видеообръщение той уточнява, че Джамбазки е бил „псевдокоалиционен партньор от името партията ВМРО”. \r\n\r\n „Избирателите ни повярваха, защото ние ясно заявихме, че ще бъдем алтернатива на ГЕРБ и ще се борим за българското национално достойнство в Европейския парламент, пет години обаче аз бях сам в тази битка, защото г-н Джамбазки ни предаде още в първия миг”, подчерта евродепутатът. „ От опонент на ГЕРБ, той се превърна в техен слуга”, категоричен е той. \r\n\r\n Бареков уточни още, че през цялото време Ангел Джамбазки е гласувал като евродепутат от ЕНП и либералите.  „Аз останах и бях до края единственият български евродепутат, който защитаваше консервативните ценности в Европейския парламент, заяви той. \r\n\r\n С огорчение Бареков споделя, че няма санкция за такова предателство нито по българското, нито по европейското законодателство. Той отчита това като голяма грешка. \r\n\r\n В нашите предизборни срещи ние обещахме голяма част от евродепутатските ни заплати да бъдат дарявани за нуждаещите се български граждани, което аз направих през моя мандат, а г-н Джамбзаки продължава да бъде един от най-големите спестовници в Европейския парламент, припомни още той. \r\n\r\n С изпълнен дълг и достойнство аз напускам Европейския парламент, заключи Бареков и предупреди българските граждани да внимават за какви партии гласуват този път. \r\n\r\n \r\n\r\n   \r\n \n\t\t\t\t\t\t", "date": "2019.03.15", "title": "Бареков се извини в Европейския парламент на избирателите на ББЦ заради Джамбазки (ВИДЕО)"}
{"url": "http://www.bnews.bg/article/258319-ot_vanshno_obyaviha_ima_li_zaginali_balgari_pri_uzhasa_v_nova_zelandiya", "text": "\n Към 9:30 часа няма данни за загинали български граждани при нападението срещу две джамии в Нова Зеландия. Това съобщиха от Министерството на външните работи, като информацията е от българското посолство в Австралия.   От МВнР уточняват, че мисията ни е в постоянен контакт с новозеландските власти, които извършват проверка на самоличността на извършителите и пострадалите.   При необходимост от съдействие българските граждани могат да се свържат с посолството в Канбера на следните телефони: + 612 62 86 97 00, +614 38 00 51 87 .   При нападенията загинаха най-малко 40 души, а още около 20 са ранени. Според информация в медиите въпросните джамии традиционно се посещават от емигранти от Индонезия, Малайзия и Бангладеш. \r\n \n\t\t\t\t\t\t", "date": "2019.03.15", "title": "От Външно обявиха има ли загинали българи при ужаса в Нова Зеландия \r\n\r\n"}
{"url": "http://www.bnews.bg/article/258315-evrostat_580_000_dushi_poiskali_ubezhishte_v_es_prez_2018_godina", "text": "\n Около 580 000 души са подали молба за убежище в Европейския съюз през 2018 година Това съобщи в четвъртък Статистическата служба на региона (Евростат). \r\n\r\n Това представлява спад от 11% спрямо предходната година, когато 654 600 души са направили това. \r\n\r\n Според доклада на Евростат, повечето идват от Сирия, Афганистан и Ирак - 30% от всички кандидати. \r\n\r\n Трима от 10-те търсещи закрила правят това в Германия (28%), следвана от Франция (19%), Гърция (11%), Испания (9%), Италия (8%) и Обединеното кралство (6 процента). \r\n\r\n Въпреки че броят на търсещите убежище е намалял в сравнение с данните от 2015 и 2016 г. (повече от един милион), постоянен проблем е неспособността на ЕС за ефективно преместване на мигранти и бежанци, според държави като Италия и Гърция. \r\n\r\n Гръцките миграционни власти определят като неефективен механизма на общността, предназначен да разпределя мигрантите между другите държави-членки и по този начин да облекчи средиземноморските нации, които отчитат най-голям брой пристигащи. \r\n\r\n Много страни в центъра и на север от ЕС, като Унгария и Полша, отказват да ги приемат. \r\n\r\n Въпреки постоянните усилия на Европейската комисия да работи по програми за преместване, крайната миграционна политика на някои европейски нации усложнява ситуацията, смятат анализатори. \r\n \n\t\t\t\t\t\t", "date": "2019.03.15", "title": "Евростат: 580 000 души поискали убежище в ЕС през 2018 година"}
{"url": "http://www.bnews.bg/article/258305-poli_genova_vleze_v_uchebnika_po_muzika_za_10_klas", "text": "\n Най-новата песен на Поли Генова ''Героите'' постигна нов успех два месеца след официалната премиера. \r\n\r\n Любимата на много българи изпълнителка се похвали в социалните мрежи, споделяйки, че песента става част от учебния план по музика за 10 клас. \r\n\r\n ''Смисълът да създаваш и твориш е в това да оставяш следа след себе си'', допълва още Поли. \r\n\r\n Вдъхновяващата песен ''Героите'' е по музика на Красимир Тодоров и Поли Генова, а текстът - на самата Поли. Тя ще бъде част от предстоящия албум на певицата, който ще бъде на пазара през пролетта на 2019 година. \r\n \n\t\t\t\t\t\t", "date": "2019.03.15", "title": "Поли Генова влезе в учебника по музика за 10 клас"}
{"url": "http://www.bnews.bg/article/258314-vremeto_dnes_oblachno_s_prevalyavaniya_koga_da_ochakvame_zatoplyane", "text": "\n Днес ни очаква предимно облачен ден. Над Източна България ще вали дъжд. Това съобщават от НИМХ.  \r\n\r\n На височина над 1200 метра се очакват валежи от сняг.  \r\n\r\n Максималните температури ще са между 9 и 14 градуса.  \r\n\r\n Атмосферното налягане ще остане по-ниско от обичайното.  \r\n\r\n През следващите дни се очаква затопляне.  \r\n \n\t\t\t\t\t\t", "date": "2019.03.15", "title": "ВРЕМЕТО ДНЕС! Облачно с превалявания, кога да очакваме затопляне? "}
{"url": "http://www.bnews.bg/article/258321-nataliya_gurkova_oshte_ne_znam_koy_ubi_mazha_mi", "text": "\n Бившата Мис България Наталия Гуркова няма информация кой е поръчал убийството на съпруга й Джордже Михалевич. \r\nТой бе застрелян в Йоханесбург на 25 септември/ Тя е водила няколко телефонни разговора с местните власти, но до момента те все още не могат да кажат подробности нито за поръчителите, нито за извършителите. Наталия разкрива, че вижда Джордже за последно 9 дни преди смъртта му, Той идва в София, за да изпрати децата си на училище в първия учебен ден. \r\nГуркова е категорична, че никога не би се върнала да живее в ЮАР. Ще трябва да посети фаталната сстрана, за да се срещне със свекърва си. \r\nЗасега миската не споделя какво се случва с наследството, което трябва да получи като вдовица на Михалевич. Според запознати до момента тя не е получила нито лев и сама издържа децата си, като живее при родителите си в София, пише \"България Днес\" \r\n \n\t\t\t\t\t\t", "date": "2019.03.15", "title": "Наталия Гуркова: Още не знам кой уби мъжа ми "}
{"url": "http://www.bnews.bg/article/258320-stabilen_reket_i_iznudvane_takova_upravlenie_predlagat_gerb_i_obedinenite_idioti", "text": "\n Стабилен рекет и изнудване, такова управление предлагат ГЕРБ и Обединените идиоти. Това стана ясно, след като днес не успяха да сформират необходимия кворум за работа на Народното събрание. \r\nВече е ясно, че държавата се управлява чрез рекет и изнудване, а на всеки трезвомислещ гражданин му е ясно, че такава форма на управление обслужва мафията и олигархията. \r\n  \r\n \n\t\t\t\t\t\t", "date": "2019.03.15", "title": "Стабилен рекет и изнудване, такова управление предлагат ГЕРБ и Обединените идиоти!"}
{"url": "http://www.bnews.bg/article/258325-dalgiya_ostana_bez_aktyori_plache_za_viktor_kalev", "text": "\n Кастингът за нов актьор в \"Шоуто на Слави\" претърпя провал. Слави Трифонов така и не може да намери достоен заместник на Виктор Калев. \r\nСлед напускането на Калев като актьор се изявяваше Тодор Башиянов. Той не успя да се нареди сред любимците на Дългия и още през лятото на миналата година от екипа на Слави прекратиха договора му. Макар че изкара пет години на заплата при Слави, Башиянов почти във всяко издание пoлyчaвaше yпpeци и иpoнични пoдмятaния oт Tpифoнoв. \r\nСлед раздялата с Тодор гологлавият водещ се зае със задачата да търси чрез кастинг кой да допълни тандема на Мариан Бачев и Краси Радков. Епизодите с кандидат-участниците приключиха още в началото на януари, но до този момент Трифонов не е сключил договор с никого от тях, издават от екипа му. Дългия все още умувал какво да прави, но засега в скечовете играе Иво Сиромахов, а нов човек на заплата в екипа няма. Слави дори обмислял да върне Калев в екипа си. Той е единственият бивш служител, с когото Трифонов запази добри отношения и дори го покани на гости в шоуто. \r\nЕдин от актьорите, които се явиха на кастинга - Верислав Димитров, имаше надежда, че може да впечатли Слави с имитация на гримьора Валентин Кулагин, но така и не получи предложение за работа. 26-годишната Вирджиния Събева, която е участничка и в предаването \"Х Фактор\", също получи обещание от Дългия за работа, но засега не е получила нищо конкретно. Единственият, който впечатли Слави, бе кукленият актьор Димитър Иванов. Дългия му обеща да го прати на обучение в САЩ, за да усъвършенства вентрологията – говорене, без да мърда устата си. \r\nОт екипа на Трифонов издават, че водещият наистина е решил да инвестира в момчето, но тепърва ще му измисли роля и тя няма да е част от скечовете. Зрителите недоволстват, защото екранните образи на Бачев и Краси Радков вече са изчерпани. В страницата на предаването има десетки коментари за това, че нивото на кандидатите за нови актьори изобщо не е било високо, пише \"България Днес\". \r\n\"Защо ни показвате такива некадърници?\", \"Слави, защо допускаш ниско качество на предаването?\", риторично питаха фенове на \"Шоуто на Слави\". Самият водещ също е останал разочарован и на няколко пъти открито призна, че е очаквал повече. В кастинга се допускаха и деца, тъй като нямаше ограничение за възраст на участниците. От шоуто се надявали по този начин да открият и ново талантливо дете като Крисия, която вече няма договор с Дългия. Тъй като Слави не си хареса нито един от малките кандидати, той направи нов кастинг \"Нова звезда\", където ще търси талантливи деца до 14 години. \r\n\r\n  Опасенията на част от служителите в шоуто са, че Слави така и не може да се реши на по-сериозна крачка, защото бъдещето на предаването е неизвестно. През лятото договорът на шоуто с Би Ти Ви изтича и не се знае дали ще бъде продължен. Самият Слави често прави коментари, че времето му на екран е на привършване. Затова и драстични промени в концепцията на предаването не стоят на дневен ред. \r\n \n\t\t\t\t\t\t", "date": "2019.03.15", "title": "Дългия остана без актьори, плаче за Виктор Калев"}
{"url": "http://www.bnews.bg/article/258316-skandalno_100_bona_smetka_za_voda_poluchiha_10_semeystva_ot_burgas", "text": "\n 10 семейства от бургаския квартал \"Победа\" получиха 100 000 лв. сметка за вода, съобщи Нова телевизия. \r\n\r\n Вече 20 дни хората са без вода заради натрупаните задължения към местното ВиК дружество. \r\n\r\n Към 10-те редовни абонати на улица \"Тамара\" се закачили още десетки нелегални водопроводи и така сметката нараснала драстично. \r\n\r\n Кметът на Бургас Димитър Николов е получил писмо от Брюксел с искане на обяснение, защо водата на нередовните платци е спряна. \r\n\r\n От ВиК дружеството в Бургас пък са категорични, че до крайната мярка се е стигнало след дълги разговори с неформалните лидери на ромската общност, с които опитали да намерят решение за дълга. \r\n\r\n Живеещите в квартала не са съгласни с позицията на водоснабдителното дружество и са убедени, че те са основния виновник за това да нямат вода. В същото време в защита на ромите са обяви германският евродепутат от зелените Ромео Франц, който изпратил писмо до кмета на Бургас и до омбудсмана Мая Манолова с искане на обяснение. \r\n\r\n Кметът Димитър Николов подчерта, че няма европейска страна, където водата е да е безплатна. \r\n\r\n По думите му е невъзможно водата да бъде пусната преди да бъде заплатена сумата. \r\n \n\t\t\t\t\t\t", "date": "2019.03.15", "title": "СКАНДАЛНО! 100 бона сметка за вода получиха 10 семейства от Бургас\r\n"}
{"url": "http://www.bnews.bg/article/258332-andrea_se_pusna_po_kozunatsi_predi_velikden_goreshta_snimka", "text": "\n Фолк певицата Андреа се е дегизирала като сладък великденски заек и вече чака Великден с пищни... козунаци. \r\n\r\n Изпълнителката предизвика истински пожар в мрежата с поредния си провокативен кадър. \r\n\r\n Това със сигурност не са писани яйца, а бухнали, обли, меки, захарни козунаци. Новата „уникална” снимка на Андреа доста здраво разгорещи феновете й, пише \"България днес\". \r\nСамо по бельо и с премрежен поглед към камерата, фолк певицата определено знае как да предизвика пожар. Този път обаче блондинката реши да си сложи и заешки уши. \r\nЗа феновете й остана само да гадаят на плейбой зайче ли се прави или се стяга за Великден с този палав поглед и пищен силикон... Снимката вижте  \r\n \n\t\t\t\t\t\t", "date": "2019.03.15", "title": "Андреа се пусна по козунаци преди Великден (Гореща снимка)"}
{"url": "http://www.bnews.bg/article/258322-queen_obmislya_prodalzhenie_na_bohemska_rapsodiya", "text": "\n Британската рок група „Queen“ обмисля продължение на биографичната драма \"Бохемска рапсодия\". Това се съобщава от публикация в \"Пейдж Сикс\" по данни на близкият приятел на „Куин“ - клипмейкъра Руги Долезал, пише БГНЕС. \r\n  \r\nМениджърът на групата Джим Бийч иска да направи продължение на \"Бохемска рапсодия\", действието в което започва веднага след концерта Live Aid в Лондон. Филмът \"Бохемска рапсодия\" излезе през есента на 2018 г. \r\n\r\n Сюжетът разказва за Фреди Меркюри, издигнал групата до музикалния й връх. С течение на времето главният герой започва да страда от безумната слава, за която мечтае още от детството си. \r\n  \r\nФилмът е събрал повече от 875 млн. долара световни приходи, със скромен бюджет от 52 млн. долара. Той спечели четири статуетки \"Оскар 2019\", едната от които за главна мъжка роля на Рами Малек. \r\n \n\t\t\t\t\t\t", "date": "2019.03.15", "title": "„Queen“ обмисля продължение на „Бохемска рапсодия“"}
{"url": "http://www.bnews.bg/article/258317-izbraha_boyko_atanasov_da_oglavi_kfn", "text": "\n Със 134 гласа депутатите единодушно избраха Бойко Атанасов за председател на Комисията за финансов надзор (КФН). \r\n\r\n Той бе номиниран от партия \"Атака\" и бе единственият кандидат за поста. \r\n\r\n Атанасов обеща активен диалог с бизнеса. Той вече е депозирал оставката си като заместник-председател на КФН, какъвто бе до момента. \r\n\r\n Припомняме, от 1 март КФН остана без председател, тъй като Карина Караивановастана представител на България в Съвета на директорите на Европейската банка за възстановяване и развитие (ЕБВР). \r\n\r\n Така Караиванова бе вторият високопоставен член на ръкодството на КФН, който напуска. През август 2018 г. Ралица Агайн, зам.-председател с ресор застраховане, подаде оставка заради скандала около фалиралия кипърски застраховател \"Олимпик\". \r\n\r\n Като единствен кандидат Атанасов бе изслушан на 13 март 2019 г. в парламентарната комисия по бюджет и финанси. Той представи визията си за развитие на КФН. \r\n\r\n Въпроси към него от представители на браншови организации и на дружества с нестопанска цел нямаше. Представителите на БСП пък, по ясни за всички причини, не присъстваха на заседанието на комисията. \r\n\r\n Самият Атанасов заяви, че смята да развива КФН като регулаторен орган в шест основни насоки. Основният акцент ще е максимална прозрачност на действията на КФН чрез предоставяне на подробна, точна и навременна информация, увери Атанасов. \r\n \n\t\t\t\t\t\t", "date": "2019.03.15", "title": "Избраха Бойко Атанасов да оглави КФН"}
