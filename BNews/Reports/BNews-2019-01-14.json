{"url": "http://www.bnews.bg/article/255099-bivsh_chlen_na_tsik_u_nas_izborite_ne_sa_chestni_i_ne_sa_dobre_organizirani", "text": "\n Утре изтича срокът да внасяне на предложения преди окончателното гласуване на Изборния кодекс. Проф. Красимир Калинов, преподавател в Нов български университет и бивш член на ЦИК, коментира в \"12+3\", че \"тези промени са опит да се заблуди обществото, че нещо се прави. Тези промени са толкова невзрачни и фактически нищо не променят\". \r\n\r\n Проф. Калинов смята, че \"има тотално объркване на понятията. Промяна на технологията не променя изборната система. У нас изборите не са честни и не са добре организирани\". \r\n\r\n Не може на престъпника да дадеш право да пише законите, по които да бъде наказван. Ние даваме право на хора, заинтересовани от кодекса, да го пишат. Депутатите пишат кодекса, по който ние ги избираме, отбеляза проф. Калинов.  \r\n\r\n Решението е промяна на Конституцията и всенароден референдум. Нашите депутати изобщо не се вслушват в това, което казват експертите. Абсолютно никакви промени не могат да подобрят ситуацията, подчерта проф. Красимир Калинов.  \r\n\r\n \"Изборният кодекс определя технологията, а според мен е сбъркана системата\", допълни проф. Калинов. \r\n \n\t\t\t\t\t\t", "date": "2019.01.14", "title": "Бивш член на ЦИК: У нас изборите не са честни и не са добре организирани"}
{"url": "http://www.bnews.bg/article/255093-imat_li_banevi_1_miliard_zashto_dochka_i_nikolay_sa_osadeni_za_amoralno_povedenie", "text": "\n Разследваният като унищожител на българската икономика Николай Банев и покойната му съпруга Дочка са осъдени за аморално поведение, научи HotArena. Присъдата е издадена в последната година на соца, малко преди да падне режима - на 9 май 1989 г. Освен моралния аспект, тя има и чисто финансов – наложена им е глоба от 200 лева, които за онова време са заплатата на висшист. Само няколко години по-късно обаче двамата стават герои на прехода, приватизатори и новоизлюпени милионери. \r\nСлед смъртта на Дочка, дъщеря й от първия брак Раиса тръгва по следите на парите на майка си. Известни са съдебните й битки с пастрока Банев за подялбата на апартаменти. Не по-малко епична е и битката й да вземе някакво наследство от майка си, оставено в швейцарската банка UBS AG, клон Базел. От чуждия трезор обаче й отказват всякаква информация. Логично – Раиса няма никаква представа за \r\nномерата на банковите сметки, \r\nако въобще те наистина са в тази банка. Впрочем, според източниците ни, точно нейни твърдения пред прокуратурата са в основата на мълвата, че Баневи са скътали 1 млрд. лева в швейцарски банки. Според финансисти, до които „Уикенд” се дописа, сумата е силно завишена – да, през годините през алчните ръце на фамилията са минала такива пари, но те отдавна са прахосана и сега най-вероятно са скатани около 120-150 милиона лева. \r\nЗа да се добере до сметките, дъщерята на Дочка започва дело през 2013 г. Тя иска съдът у нас да признае правото й на една шеста идеална част от това, което била открила в швейцарската банка UBS AG, клон Базел -  „спестовни, депозити, влогове, авоари по попечителски сметки, ценни книжа, депозирани благородни метали и др.” \r\nРаиса иска съдебно удостоверение, което да й послужи пред банката, за да се „снабди с конкретни сведения относно вида и размера на авоарите, върху които претендира права”, пише в документите по въпросното дело. Удря на камък, понеже съдът изисква тя да конкретизира твърденията си, като „посочи вида и размера на всяко едно от вземанията си към швейцарската банка, включително и вида на благородните метали и ценните книжа, както и тяхната стойност”. С други думи, да каже какво точно е наследството й, скрито в мистериозната банка. Раиса отказва да изпълни това, преди да й дадат исканото удостоверение. Ясно е, че тя не може да опише парите и другите ценности, понеже няма никаква представа \r\nкакво има в сейфовете на швейцарската банка. \r\nИ финалът на делото е логичен – за съда е „недопустим похват” да се съберат доказателства за някакво богатство, като се иска съдебно удостоверение, още повече че самата Раиса не крие незнанието си. Дъщерята на Дочка е недоволна от Районния съд и делото се пренася в Градския. И там процесът завършва с фиаско. Няма кой да издаде документа, с който наследницата на Дочка  очаква да се добере до швейцарското си наследство. \r\nЗа разлика от доведената дъщеря Раиса, първородната наследница на олигарха Мария няма такива амбиции да пробие банковата тайна. Любопитно е и това, че майка й Красимира има нормални отношения, както с неверния си бивш съпруг, така и с третата му жена.  \r\nКогато Красимира се жени за Банев, тя е дъщеря на заводски директор от Харманли, а Николай е стругар в завода, оглавяван от тъста. След това той е нагласен на ръководен пост в комсомола и го записват да учи българска филология в Пловдив. Красимира и Банев се местят в столицата, но не остават дълго заедно. Появява се Дочка, като пътищата й с Николай се пресичат в комсомола.  \r\nТя е завършила дефектология в учителски институт, а първият й съпруг е лекар. Неговият баща обаче имал силни позиции – бил шеф на Военното окръжие в Ямбол. Затова, когато съпругът на Дочка е назначен близо до София, тя е уредена на работа в пионерската организация „Септемврийче”. \r\nСлед като стават любовници с Банев, напускат семействата си и  \r\nзаживяват под наем в мизерна гарсониера. \r\nЗа онова време това е голям скандал и не случайно и двамата са изритани от работа и осъдени.  \r\nПървата съпруга на бъдещия олигарх Красимира обаче преглъща обидата, не плюе по адрес на Дочка, докато по-късно тя се развихря с всичка сила срещу Евгения, третата жена на Банев. Определението „Чернилката” е най-мекото от обидите по адрес на съпруга №3. Освен това запознати си припомнят, че Дочка няколко пъти е налитала на бой на Евгения. Веднъж съпругата и любовницата се хващат за косите пред центалния офис на корпорацията и се млатят с чантите си „Версаче”, а охраната няколко минути не може да ги озапти. \r\nИзточниците ни си припомнят и друго - когато Николай се позамогва, редовно дава пари на Красимира и на дъщеря си Мария. Служители на Банев, които им носили издръжката, разказват пред „Уикенд”, че двете живеели в краен столичен квартал, но по-късно олигархът им осигурил далеч по-приличен апартамент. С неговата финансова подкрепа Красимира отваря фризьорски и козметичен салон в столицата, а също и в курорта „Русалка”. Тя се разбирала доста добре с Евгения, допълват източниците ни. През последните години двете изкарвали по цяло лято край морето, където Красимира разработила салона си за масажи и разкрасяване. Заедно били и на сватбата на Мария, а после и на кръщенето на детето й.  Изоставеният първи съпруг на Дочка обаче се пропил. Преди няколко години той починал.  \r\nСлед като са осъдени като морално разложени, те са прогонени от комсомола. Банев става шофьор на такси на Централна гара. Помнят го като един от най-алчните, с монтирани помпи, които да надписват километража на наивните пътници и да надуват сметките двойно и тройно. Идват обаче промените и \r\nза двамата любовчии се сещат бившите им \r\nпокровители – генералът от разведката Тодор Бояджиев и бившите министри – на финансите Белчо Белчев и на химията Георги Панков. С тяхна помощ Банев става бизнесмен, а няколко години по-късно - и крупен приватизатор. \r\nСлед като Дочка и Николай натрупват милиони, особено след продажбата на неразопакованата инсталация в „Полимери” –Девня, българското пространство им отеснява и те откриват сметки в чужди банки. Запознати допълват, че образът на покойната Дочка като социално ангажирана и много отговорна към работниците и техните заплати, е доста преувеличен, вероятно поради трагичната й съдба. Както е известно, тя се разболява от рак и умира през 2005 г.  \r\nИзточниците ни обаче уточняват, че точно по нейно време започва разграбването на девненския гинат, а и на доста други предприятия. Вярно е обаче и друго, че самият Банев е доминирал над съпругите си и обикновено е вземал сам решенията си. Както Дочка, така и Евгения не са имали последната дума в бизнеса. Затова пък са били принудени да търпят изневерите му, а също и залитанията му по хазарт и наркотици. \r\n  \r\n \n\t\t\t\t\t\t", "date": "2019.01.14", "title": "Имат ли Баневи 1 милиард? + Защо Дочка и Николай са осъдени за аморално поведение"}
{"url": "http://www.bnews.bg/article/255084-nikoleta_se_pusna_gola_i_nasinena_snimka", "text": "\n Снимка със синка! Николета Лозанова хвърли в смут феновете си с нов кадър в социалните режи. На него красавицата е с огромна синина на бедрото, което предизвика куп коментари. „Леле, да не се преби! Джакузито ли е много хлъзгаво или падна на леда навън”?, пишат фенове на моделката, цитира „България днес”. \r\nПлеймейтката не задоволи любопитството на клюкарите, като замълча за инцидента. Някои от потребителите в мрежата обаче побързаха да я заклеймят и ядосани коментираха, че занимава хората с абсолютни глупости. Снимката вижте  \r\n \n\t\t\t\t\t\t", "date": "2019.01.14", "title": "Николета се пусна гола и насинена (Снимка)"}
{"url": "http://www.bnews.bg/article/255095-shterkata_na_fatik_tragna_na_boks", "text": "\n Със свити юмруци и силни ритници вече може да се защитава дъщерята на Филип Найденов–Фатик. Адриана Тюркмен демонстрира впечатляващи умения в бокса, които респектират мнозина. \r\nНаследницата на покойния бос претърпя инцидент преди няколко години в столична дискотека. Тогава тя се сдърпа с бившия шеф на „ЦСКА” и настоящ бос на „Титан” - Димитър Борисов — Гърнето. \r\nНе е ясно какви са били причините за кавгата, но 17-годишното момиче отнесе юмрук в лицето и се наложи да дава показания в полицията. Тогава майка й побесня и заплаши да съди побойника, но в крайна сметка нещата се разрешиха по мирен път. \r\nАдриана обаче не е забравила инцидента и очевидно е взела мерки да не изпада в подобна ситуация отново. Тя тренира упорито, а в резултат на това вече изглежда способна да се качи даже на състезателния ринг. \r\n„Добри хватки Пулева” шегуват се нейни приятелки. „Не се бъзикайте с мен, да не ви наритам”, гласи шеговития отговор под клип, на който Адриана раздава ритници и крошета. \r\nСтрастта й към бокса явно не е отскоро, въпреки че досега момичето показваше само напредъка си във фитнеса, пише „България днес”. \r\nПри всички положения силната ръка на Адриана няма да усети гаджето й Георг Василев. Бившият футболист е заедно с милионерската дъщеря вече три години и дори се отказа от професионалния футбол заради нея. \r\nТочно преди година той прекрати участието си в семейния клуб „Локомотив” (Сф) собственост на баща му Иван Василев и отказал предложения за чужбина. Въпреки че го викаха за проби в младежкия „Парма” и дори го избраха да стане част от футболистите на Ботуша. \r\n  \r\n \n\t\t\t\t\t\t", "date": "2019.01.14", "title": "Щерката на Фатик тръгна на бокс"}
{"url": "http://www.bnews.bg/article/255101-makedoniya_promeni_konstitutsiyata_si_ot_gartsiya_zavisi_dali_shte_vleze_v_sila", "text": "\n Властите на Република Македония публикуваха в Държавен вестник решенията за изменение на Конституцията на страната, предвиждащи промяната на името на държавата в Северна Македония и приети в петък по време на заседанието на македонското Собрание (парламента). Това се съобщава на официалния сайт на публикацията. \r\n\r\n Така официално влизат в сила конституционните промени, които, на свой ред, съгласно споразумението от Преспа с Гърция няма да влязат в действие, ако гръцкият парламент не ратифицира Договора. \r\n\r\n Според информация, публикувана на официалния сайт на правителството на Македония, следващата стъпка ще бъде уведомяването на Министерството на външните работи на Гърция за публикуването на измененията. В случай на ратифициране на споразумението от Преспа от гръцка страна, Македония ще уведоми всички страни по света за промяната на името на републиката. \r\n\r\n В петък, по време на гласуването в парламента на Македония, 81 от 120 депутати подкрепиха приемането на конституционни изменения. Депутатите от опозицията бойкотираха гласуването. \r\n\r\n На 17 юни 2018 г. в района на гръцката част на Преспа беше подписан договорът, слагащ край на спора за името между Гърция и Македония. Договорът бе подписан от министрите на външните работи Никола Димитров и Никос Кодзияс в присъствието на премиерите на двете страни - Зоран Заев и Алексис Ципрас. \r\n\r\n Първата част от Договора се отнася до разрешаването на различията около името и добросъседските отношения. \r\n\r\n Втората част се отнася до увеличаването на сътрудничеството между Гърция и Македония, дипломатическите отношения, партньорството в международните и регионалните организации, икономическото сътрудничество, както и това в областта на образованието, науката, здравеопазването и полицейското партньорство и това в областта на отбраната. \r\n\r\n Третата част от Договора засяга начина за разрешаване на споровете, предаде Канал 3. \r\n\r\n   \r\n \n\t\t\t\t\t\t", "date": "2019.01.14", "title": "Македония промени Конституцията си, от Гърция зависи дали ще влезе в сила"}
{"url": "http://www.bnews.bg/article/255090-zapochva_sezonat_na_gratskite_stachki_traktorite_izlizat_na_patishtata", "text": "\n Земеделските производители ще подкарат тракторите си по национални пътища на Гърция на 28 януари, съобщи в. \"Катимерини\". \r\n\r\n Решението за действие бе взето на среща в Серес на фермери от цяла Северна Гърция. Земеделските производители от Пелопонес и Централна Гърция ще се срещнат следващата седмица и се очаква да се присъединят към протеста. \r\n\r\n Не се съобщава кои участъци ще бъдат блокирани заради протестите и дали те ще засегнат движението от и за България. \r\n\r\n Протестът е срещу въздействието на мерките за строги икономии върху доходите им, призовавайки за данъчни облекчения, за възстановяване на отменените им обезщетения и защита за задлъжнелите собственици. \r\n\r\n Земеделските производители също призовават правителството да намали нарастващите им производствени разходи, като се откаже от данъците върху петрола, да намали разходите за електроенергия и да премахне ДДС-то върху селскостопанската техника и доставки. \r\n \n\t\t\t\t\t\t", "date": "2019.01.14", "title": "Започва сезонът на гръцките стачки, тракторите излизат на пътищата"}
{"url": "http://www.bnews.bg/article/255104-nzok_i_fondat_za_lechenie_na_detsa_si_prehvarlyat_topkata_za_lechenieto_na_bolno_dete_rumaniya_ni_go_vrashta", "text": "\n За лечението на 9-годишния Стефан в Румъния, който страда от спинална мускулна атрофия, трябва да плати Фондът за лечение на деца. Това е записано в писмо от Румъния, тяхната каса не поема това лечение и няма как българската Здравна каса да плати за него. Това обяви в предаването „Лице в лице” управителят на Националната здравноосигурителна каса (НЗОК) д-р Дечо Дечев по повод скандала около лечението на детето. \r\n\r\n По думите му напрежение се създава от представители на обществения съвет към фонда, който предстои да бъде закрит. Той намекна, че хора от фонда са в зависимости от туристически и преводачески фирми, и болници в чужбина: „Ако има твърдение, че има обвързаност с определена туристическа фирма, която организира чистата логистика, обвързване с фирми за преводачески услуги, обвързване с определени болници в чужбина срещу комисионни, аз не мога да го отрека”, заяви Дечев. Тече проверка по такива сигнали, уточни той. \r\n\r\n Според Дечо Дечев всички редки заболявания като спиналната мускулна атрофия трябва да бъдат изведени в национална програма и за лечението им държавата да плаща според ефективността. \r\n\r\n Припомняме, че  здравната каса е издала европейски формуляр S2 за лечение в Румъния на деветгодишния Стефан Радойчев, съобщи \"Хоризонт\" . Информацията на НЗОК е по повод изявление от пациентски организации \"Заедно с теб\", че на детето е отказано скъпоструващо лечение от болница в Румъния, защото \"нямали доверие в здравната каса у нас\". \r\n\r\n Според Пенка Георгиева, председател на пациентски организации \"Заедно с теб\", на две деца, за които има издаден формуляр за изплащане на лечението от НЗОК, има откази - за лечение в Германия и в Румъния: \r\n\"Отказват да го приемат с формуляр S2, издаден от Касата, както изпращаме много други деца в държави членки на Европейския съюз, тъй като имат недоверие, че Касата ще изплати това задължение. Изисках директорът на Фонда да изпрати едно писмо до управителя на Националната здравноосигурителна каса да даде обяснение защо университетска болница в Германия отказва да работи с формуляр S2, издаден от Националната здравноосигурителна каса. То е ясно защо. Защото имаме прекалено много просрочия. Със Стефан какво се случва? Румънската каса също отказва да приеме дете\". \r\n \n\t\t\t\t\t\t", "date": "2019.01.14", "title": "НЗОК и Фондът за лечение на деца си прехвърлят топката за лечението на болно дете, Румъния ни го връща"}
{"url": "http://www.bnews.bg/article/255100-shumen_chetvarti_obyavi_gripna_epidemiya", "text": "\n След Силистра, Стара Загора и Бургас, Регионална здравна инспекция-Шумен обяви грипна епидемия за област Шумен от 15 януари 2019 г.  Засегнати са всички възрастови групи. \r\nС цел прекъсване на епидемичната верига в условията на грипна епидемия и ограничаване на заболеваемостта от ОРЗ и грип сред учениците, препоръчваме на РУО на МОН прекратяване на учебните занятия в областта от 16 до 18 януари. \r\nМерките се взимат заради регистрираната висока заболеваемост през последната седмица - 244,53 на 10 000 души население, както и резултатите на изследваните проби на болни лица с остри респираторни заболявания, които показват наличие на грипен щам тип А. Лечебните заведения за болнична помощ трябва да преустановят свижданията, предаде Дарик. \r\n  \r\nЛечебните заведения за извънболнична помощ е необходимо: \r\n· да преустановят работата на женските и детски консултации \r\n· да преустановяват провеждането на плановите профилактични имунизации и реимунизации \r\n·  да спрат профилактичната дейност. \r\n   С цел недопускане на усложнения на случаите на грип напомняме на всички лечебни заведения, че е важно своевременното започване на лечение с антивирусни препарати. \r\nРегионална здравна инспекция - Шумен препоръчва на хората: \r\n· ограничаване на социалните контакти и избягване на събирането на много хора в затворени пространства \r\n· болните с висока температура и други признаци на грип да не провеждат самолечение \r\n· при наличие на симптоми за грип да посещават личните си лекари и да не ходят болни на работа и училище. \r\n  \r\nСпазването на тези препоръки е въпрос на лична отговорност към себе си и към другите, тъй като най-добрата предпазна мярка е ограничаване на контактите с болни хора, особено тези с хронични заболявания, бременни жени и деца. \r\n \n\t\t\t\t\t\t", "date": "2019.01.14", "title": "Шумен четвърти обяви грипна епидемия"}
{"url": "http://www.bnews.bg/article/255096-nobelistat_za_strukturata_na_dnk_ostana_bez_titli_sled_rasistko_izkazvane", "text": "\n Американски учен, спечелил Нобелова награда за структурата на ДНК, е лишен от почетните титли в лабораторията, която някога е водил, заради расистки коментари в документален филм, съобщава СиЕнЕн. \r\n\r\n Джеймс Уотсън, който открива двойната спирална структура на ДНК заедно с Франсис Крик през 50-те години на миналия век въз основа на работата на британския химик Розалинд Франклин, коментира във филм на PBS, че \"гените причиняват разлика в интелигентността между белите и черните хора в тестовете за интелигентност\". \r\n\r\n След известен период на лутания и неуспехи описани в книгата на Уотсън \"Двойната спирала\", в началото на 1953 г., учените представят своя двойно-верижен модел на структурата на ДНК, публикуван в сп. \"Нейчър\" на 25 април, който след това е потвърден експериментално от много учени. За това откритие Уотсън, Крик и Уилкинс получават Нобеловата награда за 1962 г. През следващите десетилетия Уотсън работи като преподавател в Харвардския университет и Калифорнийския технологичен институт, от 1968 г. е директор на Лабораторията в \"Колд Спринг Харбър,\" Ню Йорк, а от 1988 до 1992 г. е ръководител на проекта \"Човешки геном\" - Human Genome Project. \r\n\r\n Коментарите на 90-годишният учен са осъдени от лабораторията, която съобщава, че \"недвусмислено отхвърля необоснованите и безразсъдни лични мнения, изразени от д-р Джеймс Д. Уотсън\", като отбелязва, че изявленията са \"осъдителни и неподкрепени от науката\". \r\n\r\n \"Лабораторията осъжда злоупотребата с науката, която оправдава предразсъдъците\", допълват те. \r\n\r\n Уотсън е коментирал пред британския вестник \"Сънди Таймс\" през 2007 г., че \"по своята същност имам мрачни перспективата за Африка, защото всички наши социални политики се основават на факта, че тяхната интелигентност е същата като нашата, докато всички тестове не показват това.\" \r\n\r\n Ученият добавя, че макар да се надява, че всички са равни, \"хората, които трябва да се справят с черните служители, смятат, че това не е вярно\". Тези коментари доведоха да освобождаването му от административни задължения, но досега запазваше почетните си титли. \r\n\r\n Уотсън се извини за коментарите през 2007 г., но в документалния филм на PBS \"Американски майстори: Декодиране на Уотсън\", който е излъчен на 2 януари, той обяснява, че възгледите му не са се променили. Забележките са последните в поредица от расистки и хомофобски изявления, които опетняват кариерата на Уотсън. \r\n\r\n През 1997 г. британската \"Съндей Телеграф\" го цитира когато казва, че на жените трябва да бъде позволено да прекратяват бременност, ако например в плода е открит ген за хомосексуалност. \r\n\r\n По време на лекционно турне през 2000 г. той предполага, че може да има връзки между теглото на човека и нивото на амбиция и между цвета на кожата и сексуалната мощ. \r\n\r\n \"Ето защо имате любители на латиносите\", коментира той, според цитат на \"Асошиейтед прес\" от присъстващи на лекцията. \"Никога не сте чували за \"Английският любовник\", а само за \"Английският пациент\". \r\n\r\n В един британски телевизионен документален филм, излъчен през 2003 г., Уотсън предполага, че глупостта е генетично заболяване, което трябва да се лекува. \r\n \n\t\t\t\t\t\t", "date": "2019.01.14", "title": "Нобелистът за структурата на ДНК остана без титли след расистко изказване"}
{"url": "http://www.bnews.bg/article/255097-petrolat_poevtinya_s_1", "text": "\n В понеделник петролните фючърси се понижава с около 1%, след като шокиращото понижение на китайския внос и износ през декември поднови опасенията за продължаващо забавяне на втората по сила световна икономика и перспективите за отслабване на търсенето на важната енергийна суровина. \r\n\r\n Фючърсите на петрола Брент с доставка през март се понижават с 0,9% към и под 60 долара за барел, отстъпвайки от петъчния едномесечен връх около 62,25 долара за барел. Фючърсите на американския лек суров петрол с доставка през февруари пък се понижават с над 1% обратно към 51 долара за барел, след като и те нараснаха в края на предходната седмица до най-високо ниво от 7-и декември около 53,20 долара за барел. \r\n\r\n С днешното си понижение петролните фючърси парират част от рязкото поскъпване през миналата седмица, когато петролът Брент поскъпна с 6%, а американският лек суров петрол - с близо 7,6 на сто. Това силно възходящо движение през предходната седмица обаче помогна на петролните фючърси да се измъкнат от т.нар. \"мечи\" пазар (пазар на трайно падащия цени), който се дефинира, когато съответните цени на даден финансов актив се понижават с поне 20% от неотдавнашни техни върхове, предаде БНР. \r\n \n\t\t\t\t\t\t", "date": "2019.01.14", "title": "Петролът поевтиня с 1%"}
{"url": "http://www.bnews.bg/article/255103-tramp_otreche_da_e_rabotil_za_rusiya", "text": "\n Американският президент Доналд Тръмп отрече да е работил някога за Русия, след като се появиха медийни публикации, че през 2017 г. ФБР е започнало разследване по този въпрос, предаде Франс прес, цитирана от БТА. \r\n\r\n \"Никога не съм работил за Русия\", заяви 45-ият президент на САЩ в заснежените градини на Белия дом. \"Хората, които са започнали това разследване, са си го съчинили, защото уволних (тогавашния директор на ФБР Джеймс) Коми\", добави той. Тръмп използва думите \"известни негодници\" и \"мръсни ченгета\" по адрес на бивши служители на ФБР и министерството на правосъдието. \r\n\r\n \"Мисля, че е позорно да ми задавате този въпрос\", добави той, преди да потегли за град Ню Орлиънс. \r\n\r\n Според в. \"Ню Йорк таймс\" разследването на американската федерална полиция е било слято с това на специалния прокурор Робърт Мълър за подозренията за съглашателство между Русия и предизборния щаб на кандидата за президент на Републиканската партия през 2016 г. \r\n\r\n Запитан за информация на в. \"Вашингтон пост\", според която той е опитал да скрие подробности от свой разговор с руския си колега Владимир Путин, Тръмп също отрече да е правил нещо подобно. \"Не зная абсолютно нищо. Това са фалшиви новини. Срещата се увенча с успех\", каза Тръмп, имайки предвид срещата на върха с Путин в Хелзинки през юли 2018 г. \r\n \n\t\t\t\t\t\t", "date": "2019.01.14", "title": "Тръмп отрече да е работил за Русия"}
{"url": "http://www.bnews.bg/article/255087-karakachanov_v_afera_s_valeri_simeonov_mo_izprashtalo_voynitsi_da_spyat_v_motel_koziya_rog_sobstvenost_na_skat", "text": "\n \r\nНов скандал е напът да взриви обществото. От публичната информация по гр. дело 7409/2017 г. се вижда, че военнослужещи от различни поделения са ползвали мотел Козият рог, собственост на СКАТ за охрана на южната ни граница. Независимо, че  държавата плати стотици милиони левове за изграждане на защитно съоръжение, Министерството на отбраната е изпращало военнослужещи да охраняват границата. Интересна подробност, че те са били насочвани да спят в мотела на СКАТ ООД, а  фирмата е с мажоритарен собственик Валери Симеонов. \r\n\r\n Информацията и всички схеми между партийните ортаци стават  ясни от публикуваната информация, която гласи следното: \r\nВходящ № 147344 от 12.11.2018г. - Приложено изпраща заверено копие от фактура, ПК 08.11.2018 \r\nПодател СУХОПЪТНИ ВОЙСКИ НА БЪЛГАРСКА АРМИЯ \r\nВходящ № 149120 от 14.11.2018г. - 12.11.2018 - уведомително писмо \r\nПодател СУХОПЪТНИ ВОЙСКИ ВОЕННО ФОРМИРОВАНИЕ 44200 \r\nВходящ № 149128 от 14.11.2018г. - 12.11.2018 писмо с удостоверение \r\nПодател СУХОПЪТНИ ВОЙСКИ ВОЕННО ФОРМИРОВАНИЕ 52740 \r\nВходящ № 149771 от 15.11.2018г. - приложено изпраща копия от фактури поща 13,11,2018 \r\nПодател СУХОПЪТНИ ВОЙСКИ БАТАЛЬОН ЗА ЛОГИСТИЧНО ОСИГУРЯВАНЕ \r\nВходящ № 151143 от 19.11.2018г. - писмо с приложние копия от документи поща 6100013460524/15.11.2018 \r\nПодател НАЦИОНАЛНА АГЕНЦИЯ ЗА ПРИХОДИТЕ \r\nВходящ № 155939 от 28.11.2018г. - Изпраща удостоверение -поща, п.к. 23.11.2018 \r\nПодател 2 МЕХАНИЗИРАН БАТАЛЬОН \r\nВходящ № 535 от 3.1.2019г. - Прилага копия на фактури, поща ps8018001xeoy/29.12.2018 \r\nТрето неучастващо лице СКАТ ООД \r\nОткрито съдебно заседание от 14.2.2019, 10:00ч. \r\nРезултат: Насрочено   \r\nСпоред запознати, аферата е била прикривана чрез анулиране на фактурите, финансисти и юристи са разгадали схемата, като Софийски градски съд е задължил ръководеното от Красимир Каракачанов Министерство на отбраната и СКАТ ООД да представят въпросните фактури.   \r\n  \r\n \n\t\t\t\t\t\t", "date": "2019.01.14", "title": "Каракачанов в афера с Валери Симеонов! МО изпращало войници да спят в мотел Козия рог, собственост на СКАТ!"}
{"url": "http://www.bnews.bg/article/255098-karakachanov_fintira_volen_i_otlozhi_ednolichno_koalitsionniya_savet_na_patreotite", "text": "\n По искане на министър Красимир Каракачанов се отлага обявеният за вторник коалиционен съвет на \"Обединени патриоти\". Това се казва в съобщение на коалицията до медиите. \r\n\r\n Мотиви за отлагането не се посочват. \r\n\r\n Очакваното инфарктно съвещание е отложено от ажент Шиши нарочно, който умишлено тупка топката, за да си прави пиар и да бави умишлено коалицията на Волен Сидеров с Николай Бареков. \r\n\r\n По-рано днес стана ясно по повод упорито пълзящите из публичното пространство информации, че Сидеров ще поведе листата на \"Обединени патриоти\" за Европейския парламент, което щяло да породи голям раздор сред националистите. \r\n\r\n „Това категорично не отговаря на истината. Разговори за листи в \"Обединени патриоти\" не са водени. Това са слухове, които са предизвикани от вътрешнокоалиционни партньори.  и няма да спести близо половин милион лева от заплата само за една година“, заяви Волен Сидеров пред БЛИЦ. \r\n \n\t\t\t\t\t\t", "date": "2019.01.14", "title": "Каракачанов финтира Волен и отложи еднолично Коалиционния съвет на Патреотите"}
{"url": "http://www.bnews.bg/article/255085-megz_se_krie_ot_mediite_v_ofisa_na_bivshoto_si_gadzhe_iska_51_ot_firmite_mu_video", "text": "\n Дизайнерката Мегз се е барикадирала в офиса на бившия си любовник Румен Рончев и не допуска никого в транспортната му база, видя репортер на TrafficNews.bg. \r\n\r\n Напористата дама от Раковски се опитва да сложи ръка на имуществото на бизнесмена, който е в ареста, благодарение на нейните показания.  \r\n\r\n Вратата на базата на ул. \"Дилянка\" е заключена , а служители на частна охранителна фирма не допускат никой на територията на базата, където са паркирани камионите на фирмите на Рончев - \"Розова Долина\" и \"Ню Транс Груп\". \" Няма да разговарям с никого. Когато му дойде времето ще направя изявление\" предаде през един от гардовете дизайнерката, която не пожела да се срещне с наш репортер.  \r\n\r\n  Проверка в Търговския регистър на TrafficNews.bg показа, че Каканашева е пуснала заявление за придобиване на 51 % от дяловете на фирмите на Рончев. Тя прави това през фирмата си \"Доверие МК\". \r\n\r\n  Подобна промяна обаче не е вписана в регистъра. Съпругата на Рончев -Зорница коментира , че тя и адвокатът й са пуснали жалба в прокуратурата срешу Каканашева, като я обвиняват в самоуправство.  \r\n\r\n Самият Рончев изпрати \"кърваво писмо\" от ареста до бившата си приятелка. В него няма и следа от предишните им отношения, писмото е в абсолютно делови стил, макар и написано на ръка. Той се обръща към нея с \"г-жо Каканашева\", заявява , че оттегля подадените заявления и пълномощните от тях и казва, че е подведен от Мегз. Настоява тя да се откаже от дяловете и да напусне офиса му.  \r\n\r\n Вчера транспортният бос и бивш любовник на Мегз получи постоянна мярка задържане под стража от Районния съд.  Според съда има доказателства за участието на Рончев в застрахователна измама с джипа на Миглена Каканашева – Мегз - Mercedes GL. Припомняме, че скъпото возило бе обявено за откраднато през лятото, но по данни на разследващите \"кубчето\" е станало \"жертва\" на схема за източване на пари. Мерцедесът е собственост на лизингова компания. Каканашева е обвиняема по същото дело, като обвинението срещу нея е за подбудителство.  \r\n\r\n Срещу Рончев има две обвинения – за обсебване и за кражба, като според българското законодателство и двете са тежки умишлени престъпления. Видеото вижте \r\n \n\t\t\t\t\t\t", "date": "2019.01.14", "title": "Мегз се крие от медиите в офиса на бившото си гадже, иска 51% от фирмите му (ВИДЕО)"}
{"url": "http://www.bnews.bg/article/255102-ozho_zabrani_novichok", "text": "\n Организацията за забрана на химическите оръжия (ОЗХО) е постигнала съгласие да добави руския нервнопаралитичен агент нивочок към списъка със забранените вещества, съобщават \"Ройтерс\" и други медии. \r\n\r\n Новичокът стана известен след използването му срещу бившия руски разузнавач Сергей Скрипал. \r\n\r\n 41-те страни членки на Изпълнителния съвет на ОЗХО приеха предложението на САЩ, Канада и Холандия. \r\n\r\n Сабине Ньолке, посланикът на Канада в Холандия и представител в ОЗХО, обяви, че молбата е внесена от Канада, САЩ и Холандия. \r\n\r\n Ньолке добави, че страните са се съгласили да добавят два високотоксични химикала, включително и използвания в Солсбъри агент. \r\n\r\n Дипломатът отбеляза, че държавите имат 90 дни да изразят възраженията си срещу решението. По думите й Канада призовава всички държави да направят света по-безопасно място. \r\n\r\n Тя поясни, че Русия не е гласувала против. \r\n\r\n Това е първата промяна в списъка с химикали, в който са включени зарин, нервнопаралитичен газ VX и иприт, откакто е създадена през 1997 г. с Конвенцията за химическите оръжия. \r\n\r\n Скрипал и дъщеря му Юлия бяха отровени с новичок в английския град Солсбъри през март 2018 г. Лондон обвини Русия за нападението. \r\n\r\n 193-те членки на ОЗХО имат 90 дни да внесат възражения. \r\n\r\n Новичокът е разработен през 70-те години на миналия век в СССР. Той е бил предназначен за военни цели. Руската отрова, подобно на другите подобни вещества, действа на ацетилхолинестераза - ензим, който действа в нервната система. Резултатът е свиване на всички мускули, което води и до сърдечен удар и задушаване. \r\n \n\t\t\t\t\t\t", "date": "2019.01.14", "title": "ОЗХО забрани \"Новичок\""}
{"url": "http://www.bnews.bg/article/255075-tereza_mey_prognozira_che_e_vazmozhen_otkaz_ot_brekzit_ako", "text": "\n Британският министър-председател Тереза Мей ще направи последен опит да убеди парламента да гласува споразумението за Брекзит. Вотът е насрочен за утре, 15 януари. \r\n\r\n Планира се днес Мей да изнесе реч в завод в град Стоук он Трент, смятан за крепост на привържениците на Брекзит. \r\n\r\n Очаква се премиерът да предупреди, че е по-вероятно парламентът да блокира излизането от ЕС, отколкото да остави Великобритания да напусне блока без сделка с Брюксел. Мисис Мей ще добави, че доверието в политиката ще пострада \"катастрофално\", ако волята на народа от референдума не бъде зачетена, съобщава Би Би Си. \r\n\r\n Лидерът на лейбъристите Джеръми Корбин обяви, че партията му ще гласува срещу договорената от Мей сделка и ще започне действия за иницииране на парламентарни избори. Опозицията планира вот на недоверие срещу кабинета на Тереза Мей съвсем скоро, заяви в интервю Корбин. \r\n \n\t\t\t\t\t\t", "date": "2019.01.14", "title": "Тереза Мей прогнозира, че е възможен отказ от Брекзит, ако..."}
{"url": "http://www.bnews.bg/article/255088-vigenin_poiska_ostavkata_na_shefa_na_babh", "text": "\n Депутатът от БСП Кристиан Вигенин поиска оставката на шефа на Агенцията по безопасност на храните д-р Дамян Илиев заради неадекватните действия на ветеринарите в община Болярово за ограничаване на заболяването чума по дребните преживни животни. \r\n\r\n Според Вигенин Агенцията по безопасност на храните е загубила доверието както на животновъдите, така и на гражданите: \r\n\r\n \"Първата и най-важна стъпка към възстановяване на доверието към тази агенция е оставка или отстраняване на Дамян Илиев. Веднага след отстраняването да бъде направен пълен анализ на дейността на агенцията при прилагането на мерките за ограничаване на заболяването. Трето, да се изпълни ангажиментът на министър Порожанов да има цялостен план, който да бъде прилаган по отношение на пострадалите стопанства, земеделски производители\", каза Вигенин. \r\n\r\n Миналата година в община Болярово бяха унищожени над 3300 овце и кози, а карантината в региона продължи повече от седем месеца, предаде БНР. \r\n \n\t\t\t\t\t\t", "date": "2019.01.14", "title": "Вигенин поиска оставката на шефа на БАБХ"}
{"url": "http://www.bnews.bg/article/255092-nap_proveryava_targovtsite_na_kriptovaluti", "text": "\n \r\nПриходната агенция ще започне проверки на дружества, които търгуват криптовалути. Ттранзакциите, свързани с търговия са виртуални валути, са анонимни. Според НАП има риск от укриване на приходи и неплащане на данъци. \r\n\r\n Националната агенция за приходите /НАП/ ще започне проверки на дружества, които търгуват криптовалути, съобщават от НАП. \r\n\r\n Целта е да се установи дали фирмите и техните клиенти спазват данъчното и осигурително законодателство. Според НАП, тъй като транзакциите, свързани с търговия са виртуални валути, са анонимни, има риск от укриване на приходи и неплащане на данъци. \r\n\r\n От НАП напомнят, че доходите на физически лица от продажба или замяна на виртуална валута се декларират с годишната данъчна декларация и върху тях се дължи данък върху общата годишна данъчна основа (10 процента). \r\n\r\n За целите на данъчното третиране, доходите от продажба на валутата се третират като доходи от продажба на финансов актив. Печалбите, които фирмите реализират от тази дейност, също подлежат на облагане по реда на Закона за корпоративното подоходно облагане. \r\n \n\t\t\t\t\t\t", "date": "2019.01.14", "title": "НАП проверява търговците на криптовалути"}
{"url": "http://www.bnews.bg/article/255076-bsp_iska_proverka_na_dogovora_za_stroitelstvo_na_am_hemus", "text": "\n Социалистите внесоха искане в Агенция \"Пътна инфраструктура\"да им се предостави договора между \"Автомагистрали\" АД и агенцията за строителството на АМ \"Хемус\". \r\n\r\n В края на миналата година беше организиран протест със строителни машини на Цариградско шосе след искането на опозицията за проверка на качеството на магистралите. По-късно същите фирми получиха без търг и конкурс 1,3 млрд. лева за доизграждането на АМ \"Хемус\", припомни Елена Йончева. \r\n\r\n Тя заяви пред журналисти, че освен договора с дружеството, БСП изискват от МРРБ и рамковите споразумения между \"Автомагистрали\" АД и фирмите, които ще строят отсечките от АМ \"Хемус\". \r\n\r\n Йончева припомни и уверението на бившия директор на АПИ Светослав Глосов от 10 октомври 2018, че до края на годината ще бъдат обявени обществените поръчки. Малко след това строителството се възлага на фирми без обществени поръчки, критикува тя. \r\n\r\n По думите й държавната фирма \"Автомагистрали\" няма капацитет за изграждането на АМ \"Хемус\". Финансовите резултати за 2018 са влошени, а изпълнителният директор Стоян Беличев не е заставал пред медиите. \r\n\r\n Вярно ли е, че той е бивш съдружник с Гинка Върбакова, която е кандидат за закупуване на ЧЕЗ, питат социалистите. \r\n\r\n Според Йончева това е един пример за това как една държавна фирма, в случая \"Автомагистрали\" АД, се използва като черна кутия за разпределяне на милиарди. \r\n\r\n Нещо искат да се скрие, отсече тя. \r\n\r\n \"Не сме се отказали от извършването на проверка на пътищата от независими лаборатории\", увериха от партията. Очаква се договорът да бъде предоставен в рамките на днешния ден.Припомняме, депутатът от БСП Елена Йончева внесе официално искане в АПИ за изготвяне на независима експертиза за качеството на изгражданите в момента и в последните години пътища. Повторното искане бе подкрепено с допълнителни подписи. Мотивът на вносителите на сигнала е, че проектанти и строители са принудени да правят компромиси, за да печелят обществени поръчки. \r\n\r\n От Камарата на строителите няколко пъти публично поискаха помощ срещу нападките на депутата Йончева, които според тях са набеждаване. \r\n\r\n Въпросът беше остро поставен след тежката катастрофа край Своге, в която загинаха над 20 души. \r\n \n\t\t\t\t\t\t", "date": "2019.01.14", "title": "БСП иска проверка на договора за строителство на АМ \"Хемус\""}
{"url": "http://www.bnews.bg/article/255077-eto_go_unishtozhitelya_na_dyuni", "text": "\n 45-годишният бизнесмен Иван Нончев от Бургас е мъжът, който е поръчал да се разкопаят дюните в комплекс \"Смокиня\", съобщи сайтът Флагман. \r\n\r\n Мъжът живее в ж.к.”Лазур” в Бургас, притежава фирма „Тарс Нончев ПРО” и продаваща авточасти за товарни автомобили. Той е собственикът на внушителната каравана, която е била паркирана в началото на лятото пред разораните дюни. Според къмпингари, Нончев многократно се оплаквал, че дюните му скривали морската панорама, посочва бургаската медия. \r\n\r\n Според твърденията на двамата арестувани багеристи Манол Пазвантов и Васил Георгиев Нончев им платил 1000 лева и дал точни указания какво да направят, имало дори поставени колчета. Те изравнили пясъчните формирования, смятайки, че щом ги викат, всичко е законно. \r\n\r\n Самият Иван Нончев обаче твърди, че изобщо не ги познава. Виждал ги за пръв път и никога през живота си не е говорил с тях. Разследването продължава. \r\n\r\n И тримата са задържани за 24 часа, предстои да им се повдигнат обвинения, по които ги грози до 3 години затвор и глоба от 10 до 100 хил. лева. \r\n\r\n Междувременно прокуратурата повдигна обвинения на двама от задържаните за унищожаването на дюните до къмпинг „Смокиня” – на сочения от прокуратурата за подбудител и на багериста, заравнил терена. \r\n\r\n На 46-годишния Иван Нончев от Бургас е повдигнато обвинение за подбудителство и помагачество. По показания на багериста Манол Пазвантов Нончев го е наел, платил му е 1000 лв., показал му е какво да изравни и му е казал, че това е неговият частен имот и няма от какво да се притеснява. \r\n\r\n На багериста е повдигнато обвинение като извършител, съобщиха на брифинг апелативният прокурор на Бургас Любомир Петров и директора на полицията в Бургас Калоян Калоянов. \r\n\r\n Третият задържан – 18-годишен ученик, който е бил в багера, не е подведен под отговорност. \r\n\r\n Двамата обвинени ще бъдат освободени под парична гаранция – 2000 лв. за багериста и 10 000 лв. за Нончев. \r\n\r\n Наказанието за унищожаване на дюни е до 3 години затвор и глоба. \r\n\r\n Самият Нончев отрича да има нещо общо с деянието, но е признал, че е собственик на караваната и на имота, върху който са част от дюните. \r\n \n\t\t\t\t\t\t", "date": "2019.01.14", "title": "Ето го унищожителя на дюни!"}
{"url": "http://www.bnews.bg/article/255091-kray_na_kupona_kotseto_se_pensionira", "text": "\n Почитател на фолк певеца Константин се оплака, че иска да отиде на негово участие, но няма как, защото изпълнителят вече не поема каквито и да било ангажименти. Той вече е излязъл в пенсия и почти не се изявява в заведенията. Фолкаджията се занимава с нощния клуб, който държи в столицата, и планува нови бизнес начинания. Музиката е напълно загърбена. \r\n„Коцето достатъчно години е на сцената и прибра хонорари не от един или два риалилити формата. Може да си позволи да не пее, изкарал е достатъчно пари. Много рядко поема участия – търсят го поне за 7-8 ангажимента в месеца, но той приема едва по един-два”, коментираха негови колеги. \r\nПроверката ни показа, че наистина през най-оборотния за чалага гилдията месец декември, дуетната половинка на Алисия е извил глас само по веднъж в Перник и Пловдив, както и в новогодишната нощ, когато пя в столичен чалга клуб. А дори и най-маргиналните изпълнители, през декември имаха по 15-20 участия. \r\nСлед като сбъдна голямата си мечта и си построи палат в Банкя, Константин се успокои, че има дом и вече може да се отдаде на почивка. Шикозният му имот се оценява на над 1,5 млн. лева. Още в началото на 2018 г. фолк идолът обяви, че ще намали участията си, тъй като бизнес начинанията му поглъщат голяма част от енергията му, а иска и време за семейството си. Константин не се появи и на концерта на телевизия „Планета” в началото на декември. Освен това, от известно време той има проблеми с гласните си струни и любезно отклонява покани за участия. \r\n„Имам сериозни здравословни проблеми с гласа, но не мисля, че трябва да натоварваме хората с лични теми\", заяви Коцето преди време, признавайки, че положението не е никак розово, пише \"Уикенд\". \r\n„Честно казано, нямам тази енергия всяка нощ да съм на участия. Аз съм на 43 години вече. Взех каквото можах, вече 22 години съм на сцената - сега е ред на по-младите колеги. Повече известност не искам, мечтая за спокоен живот и да съм здрав, а ако продължа да пея така упорито, най-много да остана без глас”, смее се бившият на Райна. \r\n  \r\n \n\t\t\t\t\t\t", "date": "2019.01.14", "title": "Край на купона: Коцето се пенсионира"}
{"url": "http://www.bnews.bg/article/255080-babh_izze_blizo_3_tona_hrani", "text": "\n 2836 кг храни е иззела Българската агенция по безопасност на храните (БАБХ) през декември миналата година. От агенцията съобщиха, че от пазара са изтеглени 45 600 броя яйца. \r\n\r\n Количеството е конфискувано от производствени обекти, складове и магазини, както и от заведения за обществено хранене. \r\n\r\n Част от иззетите храни са били неправилно съхранявани, некоректно етикетирани и с изтекъл срок на годност. Други пък са били без документи за произход и без здравна и идентификационна маркировка. \r\n\r\n За нарушенията са съставени 86 акта, а два обекта са временно затворени. \r\n\r\n Припомняме, че БАБХ започна масирани проверки на заведения и ресторанти преди коледните и новогодишни празници. Инспекторите проверяваха качеството на предлаганата храна, съхранението и обработката й. \r\n \n\t\t\t\t\t\t", "date": "2019.01.14", "title": "БАБХ иззе близо 3 тона храни"}
{"url": "http://www.bnews.bg/article/255083-devet_tsentara_za_sotsialna_podkrepa_izgrazhdat_v_sofiya", "text": "\n В София стартира проект за изграждане на девет нови социални центъра за подкрепа и грижа за възрастни и хора с увреждания. \r\n\r\n Зам.-министърът на регионалното развитие и благоустройството Деница Николова и кметът на столицата Йорданка Фандъкова подписаха договор за изграждането на новите центрове. \r\n\r\n Проектът се финансира от МРРБ с над 5 млн. лв., които са 100% безвъзмездна финансова помощ. \r\n\r\n Предвижда се строителство на нова подходяща и ефективна социална инфраструктура в 2 обекта, чрез което ще се създадат 9 нови социални услуги за пълнолетни лица с увреждания и възрастни хора. \r\n\r\n Единият обект ще се намира в Княжево, в двора на Дома за пълнолетни лица с деменция. Планира се в прилежащото пространство на дома да бъде изграден дневен център за подкрепа на лица с различни форми на деменция и техните семейства. \r\n\r\n Вторият обект ще се реализира в \"Подгумер\", Нови Искър, където в момента работят Дом за пълнолетни лица с умствена изостаналост и Защитено жилище за лица с психични разстройства. Там ще бъдат изградени нови шест центъра за грижа за лица с умствена изостаналост и два центъра за грижа за лица с психични разстройства. \r\n\r\n По проекта ще се осигури и необходимото оборудване и обзавеждане. В центровете ще има възможност да се задоволяват нуждите на общо 160 лица с увреждания. \r\n\r\n Заместник-министър Деница Николова напомни, че подобряването на социалните услуги за хората в неравностойно положение е било винаги сред приоритетите на българското правителство. \r\n\r\n Тя обяви, че предстои извеждане на всички деца в риск от старите домове и настаняването им в модерни центрове. \r\n\r\n По думите на Николова в настоящия програмен период по Оперативна програма \"Региони в растеж\" 2014-2020 г. са осигурени 45 млн. лв. безвъзмездни европейски средства и почти още толкова финансиране от националния бюджет за завършване на политиката по деинституционализация на децата и с почти аналогичен ресурс в подкрепа на възрастните, съобщи Нюз.бг. \r\n \n\t\t\t\t\t\t", "date": "2019.01.14", "title": "Девет центъра за социална подкрепа изграждат в София"}
{"url": "http://www.bnews.bg/article/255082-misis_balgariya_top_of_world_2018_sofiya_paskaleva_poddarzha_kosata_si_s_chisto_zlato", "text": "\n София Паскалева първа у нас въвежда революционна система за възстановяване на еластичността и здравината на косата. В студиото си за красота „Hair Studio BgBeauty by Sofia Paskaleva“ миската предлага различни анти-ейдж терапии, като въвежда за първи път в България ботокс за коса. \r\n\r\n Най-новото луксозно преживяване, което миската  предлага на своите клиенти е терапия е с екстракт от чисто злато и черен хайвер. За това се похвали самата София, публикувайки снимки на перфектно изглеждащата й коса.   \r\n\r\n „Истинската грижа за косата не е оформянето на прическата, а дълбокото и пълноценно възстановяване на косъма. \r\n\r\n Заради влиянието на околната среда, хормоналните промени и третирането на косата, косъмът остарява, губи блясъка и еластичността си, става чуплив. \r\n\r\n Затова е важно на косата също да се прилагат анти-ейдж терапии. Обикновено се провеждат в салон, а любимата ми терапия е с екстракт от чисто злато и черен хайвер - много луксозно изживяване. \r\n\r\n Тази, която предлагам аз на клиентките си, е с трайност над 3 седмици. Премахва чупливостта, косата става гладка и плътна, като на истинска Мисис на красотата“, споделя София Паскалева. \r\n\r\n Името на красавицата гръмна покрай конкурса „Мисис България“, където освен короната „Мисис България Top of World 2018“ отнесе още една корона и три ленти (Famous, Best Style и наградата на дизайнерката на ръчни бижута – Мария Йончева). \r\n \n\t\t\t\t\t\t", "date": "2019.01.14", "title": "„Мисис България Top of World 2018“ София Паскалева поддържа косата си с чисто злато"}
{"url": "http://www.bnews.bg/article/255086-i_v_burgas_obyaviha_gripna_epidemiya", "text": "\n Обявиха грипна ваканция и в Бургас. Това стана ясно след заседание на противоепидемиологичния щаб при областния управител Вълчо Чолаков. \r\n\r\n Отменят се учебните занятия от 15 до 18 януари включително. В петък щабът ще се събере отново, за да реши дали да ваканцията да бъде удължена. \r\n\r\n Отсъстващите заради заболеваемост ученици в морския град са над 15%. \r\n\r\n Детските ясли и градини ще останат отворени, но при засилен филтър към посетителите. \r\n\r\n По-рано кметът на Бургас Димитър Николов предложи и планираните за следващите дни събития с голяма посещаемост да бъдат отменени. \r\n\r\n Днес грипна епидемия беше обявена и в област Стара Загора, като там резултатите сочат наличието на грипен щам А H3N2. \r\n\r\n Медиците предупреждават, че грипът често протича с усложнения, предаде БТВ. \r\n \n\t\t\t\t\t\t", "date": "2019.01.14", "title": "И в Бургас обявиха грипна епидемия"}
{"url": "http://www.bnews.bg/article/255089-pochina_namushkaniyat_s_nozh_kmet_na_gdansk", "text": "\n Почина кметът на полския град Гданск - 53-годишният Павел Адамович, който вчера бе нападнат и намушкан с нож по време на национален благотворителен концерт, предадоха Франс прес и Ройтерс, цитирани от БТА. \r\n\r\n Със съжаление трябва да кажем, че загубихме борбата за живота на кмета Адамович. Той почина, каза на брифинг д-р Томаш Стефаняк, от Университетската болница в града, цитиран от ТАСС. \r\n\r\n \"Състоянието му е много, много сериозно\", каза само преди час д-р Томаш Стефаняк, който извърши 5-часова животоспасяваща операция на Адамович, цитиран от ДПА. Лекарят съобщи, че кметът е получил травми на сърцето, диафрагмата и органите в коремната област. \r\n\r\n Пред болницата се изви опашка от доброволци, които искат да дарят кръв, след като бе съобщено, че пострадалият се нуждае от много кръв в борбата за спасяване на живота му. Адамович бе популярен лидер на града - негов несменяем кмет вече над 20 години. \r\n\r\n Главният лекар на Гданското воеводство Йежи Карпински, цитиран от Асошиейтед прес, каза по-рано, че \"прогнозата за живота и здравето на Адамович е несигурна\" заради голямата загуба на кръв, предизвикала кислороден глад на цялото тяло. \r\n\r\n Нападателят, според съобщенията, е успял да проникне до сцената, използвайки журналистическа карта. Той е 27-годишен криминално проявен мъж, неотдавна излязъл от затвора, където е излежал 5-годишна присъда за банков обир, отбелязва ДПА. Той бе задържан от охраната веднага след престъплението, извършено пред очите на стотици хора, а после бе предаден на полицията. Самият той след деянието си каза, че го е извършил за отмъщение на бившата управляваща партия \"Гражданска платформа\" - сега в опозиция, защото по време на нейното управление е бил \"несправедливо\" обвинен и осъден. Адамович бе избиран няколко пъти за кмет от тази партия, чийто член бе до 2015 г., но последния път се кандидатира като независим. \r\n\r\n Нападението срещу кмета бе осъдено от всички политически и обществени сили в страната. \r\n\r\n Днес полската полиция, цитирана от ТАСС, задържа и 41-годишен мъж, който разпространил в Туитър заплахи към кметовете на други два големи полски града - Познан и Вроцлав. Той ще бъде съден за разпалване на ненавист. Двамата кметове \"ще станат жертви на своя ляв и безбожен подход към длъжностите си\", е написал задържаният в социалните мрежи. \r\n \n\t\t\t\t\t\t", "date": "2019.01.14", "title": "Почина намушканият с нож кмет на Гданск"}
{"url": "http://www.bnews.bg/article/255078-sofi_marinova_i_gringo_vdigat_svatba_preslava_i_pavel_im_kumuvat", "text": "\n Фолк дивата Софи Маринова и любимият й- Тодор Давидов- Гринго вдигат сватба. \r\n\r\n Фолк дивата Софи Маринова и любимият й- Тодор Давидов- Гринго вдигат сватба. Кумове на младото семейство ще са колежката на Софка- Преслава и половинката й Павел. Щастливото събитие ще се състои на 24 март, разкри в тв предаването „Папараци“ Софи. \r\n\r\n Тя сподели, че веднага щом Гринго е излязъл от ареста, двамата са искали да се венчаят, а също така и да си имат дете. „Претърпях една операция и трябваше да се пазя, но сега всичко е наред и дай Боже да си имаме бебенце тая година“, сподели в ефир мечтата си отново да е майка. За пръв път Софи проговори и какво й е било, когато Гринго е бил в ареста. \r\n\r\n „Не ми беше лесно. Чувах разни неща, непрекъснато ходех сама по участия, всеки ми говореше нещо, изнервях се и си го изкарвах на него. Абе всяка жена си е малко змия“, през смях заяви маринова. В предаването тя сподели и че когато за пръв път са я пуснали да види гринго, двамата са плакали дълго време. „Имаше стъкло и телефон. И двамата плачем, никой не вдига телефона да говори. После гринго ми каза да се успокоя и да вдигна слушалката. Ама пак не си говорехме много, Просто стояхме и си се глкедахме така“, спомня си още от неприятния период на раздяла Софи. \r\n \n\t\t\t\t\t\t", "date": "2019.01.14", "title": "Софи Маринова и Гринго вдигат сватба! Преслава и Павел им кумуват"}
{"url": "http://www.bnews.bg/article/255079-zapochna_deloto_sreshtu_borshosh_za_ndk", "text": "\n В Софийския градски съд разпитват свидетели по делото срещу бившия директор на НДК Мирослав Боршош. Бивши служители разказват как се работело по времето, когато се подготвяло европредседателството. \r\n\r\n Боршош е обвинен в длъжностно присвояване в особено големи размери, умишлена безстопанственост и сключване на множество неизгодни сделки. \r\n\r\n На съд е даден и бившият председател на Съвета на директорите на НДК Валентин Кръстев. Обвиненията срещу него включват принуда чрез заплаха на трима служители на НДК, отговарящи за обществената поръчка по ремонта на двореца. \r\n\r\n В края на май 2018 г. прокуратурата даде на съд бившия директор на НДК Мирослав Боршош. Софийска градска прокуратура внесе обвинителен акт за нецелево разходване на целеви средства, умишлена безстопанственост, сключване на множество неизгодни сделки, длъжностно присвояване и принуда, предаде Канал 3. \r\n \n\t\t\t\t\t\t", "date": "2019.01.14", "title": "Започна делото срещу Боршош за НДК"}
{"url": "http://www.bnews.bg/article/255081-dzhizasa_razsmya_mrezhata_s_porednata_si_prostotiya", "text": "\n Благо Джизъса е абсолютен максималист… Като ще е зъб – да е бял, като ще е кожа – да е черна. След като разсмя цялата България с неестествено големите си и бели зъбни протези в „Биг Брадър“, Георгиев не спира да смайва с простотията си. \r\n\r\n Поредната му глупост е да се излага на слънце и да изгаря кожата си зверски до толкова, че вече е заприличал на представител от друга раса. \r\n\r\n Както стана ясно, Благо и любимата му Златка са на почивка в Дубай. Докато Райкова придобива равномерен тен, то половинката й не ще да стои на сянка и се пържи до последно. Да не говорим, че той има доста по-добра черна основа от нея, тъй като виси по солариумите повече и от суетната плеймейтка,пише HotArena. \r\n\r\n Феновете му го попиляха с подигравателни коментари, когато зърнаха негърския му вид: „Благо, като Самюел Джаксън на млади години си“, „Мале, Злати, Благо е като негърче“, „Супер мангал“, „Златка с ново гадже, ама тоя път е негър“, „Майко, какъв тен“, „Защо Благой е черен?“, „Абе Благо, много си черен, брат. А си спомням как Майкъл Джексън искаше да е бял“, „Ха-ха-ха на Благо само зъбите се личат“, „На тъмно Благо няма да се вижда“, „Грозна и изкуствена работа“, гласяха част от мненията. \r\n \n\t\t\t\t\t\t", "date": "2019.01.14", "title": "Джизъса разсмя мрежата с поредната си простотия "}
{"url": "http://www.bnews.bg/article/255074-stefani_sled_premierata_na_miks_2019_ako_sam_okrala_nyakogo_to_tova_ne_e_krisko_video", "text": "\n Фолк певицата Стефани взриви феновете си с най-новия си проект „Микс 2019“, чиято премиера беше преди дни. \r\n\r\n Звездата е събрала най-популярните хитове на миналата година в общо парче, а звученето е издържано в стила на най-добрите  времена на клубната чалга. Със сигурност „Микс 2019“ ще се превърне в тотален хит, тъй като от доста време в бранша никой не е пускал толкова танцувална песен. А гласовитата Стефани обещава да запише още много нови през годината. В клипа към „Микс 2019“ красавицата сменя няколко секси визии, а почитателите й не спират да сипят суперлативи, както за стайлинга, така и за новия проект. \r\n\r\n „Уникална си Стефи ужасно красива и сладка, а микса се е получил идеално“, „Прави по често песни. Имаш уникален глас.“, „Много добре се е получило, това ще е новият хит по всички чалготеки“, са само малка част от коментарите е социалните мрежи и музикалните канали. \r\n\r\n След премиерата на „Микс 2019“, тръгна слух, че Криско и Слави Трифонов никак не били доволни, че Стефани е използвала тяхната песен „Гледай как се прави“ за начало на ремикса си. Звездата обаче е категорична, че не е откраднала мелодията, а е използвала само малка част от текста. \r\n\r\n „В оригинал парчето е на оркестър \"Китка\" и се казва \"Тошка\", а вокалът е на ретро попфолк певеца Щилян. Аз нямам претенции, че песните в парчето са мои, просто исках да им дам нов живот и се радвам, че се получи толкова добре“, казва  \r\n\r\n Звездата, която се прочу с тоталните си хитове „Джига-рига“, Престъпно грешен“ и много други, от известно време сама продуцира песните и участията си. Певицата е решила да даде силен тласък на кариерата си  в началото на 2019г., а залог за това дава песента й „Микс 2019“, която се превърна в хит за няколко дни. Само за ден видеото е гледно над 30 000 пъти в you tube. \r\n\r\n \r\n\r\n   \r\n \n\t\t\t\t\t\t", "date": "2019.01.14", "title": "Стефани след премиерата на „Микс 2019“: Ако съм окрала някого, то това не е Криско!(ВИДЕО)"}
{"url": "http://www.bnews.bg/article/255070-volen_siderov_hvarli_bomba_dzhambazki_go_e_strah_che_nyama_da_e_evrodeputat_i_nyama_da_mozhe_da_spesti_blizo_polovin_milion_leva_ot_zaplata_za_edna_godina", "text": "\n Лидерът на \"Атака\" Волен Сидеров бе потърсен за коментар от БЛИЦ по повод упорито пълзящите из публичното пространство информации, че той ще поведе листата на \"Обединени патриоти\" за Европейския парламент, което щяло да породи голям раздор сред националистите. \r\n\r\n „Това категорично не отговаря на истината. Разговори за листи в \"Обединени патриоти\" не са водени. Това са слухове, които са предизвикани от вътрешнокоалиционни партньори. Явно Ангел Джамбазки се притеснява и го е страх, че няма да е евродепутат и няма да спести близо половин милион лева от заплата само за една година“, заяви пред Волен Сидеров. \r\n\r\n Припомняме, че на миналия евровот Джамбазки бе излъчен не от квотата на \"Обединени патриоти\", а бе издигнат от партията на Николай Бареков „България без цензура“. Веднага след като зае евродепутатското място, Джамбазки предаде Бареков и гласувалите  за промяната 250 000 избиратели.  \r\n  \r\n \n\t\t\t\t\t\t", "date": "2019.01.14", "title": "ВОЛЕН СИДЕРОВ ХВЪРЛИ БОМБА: Джамбазки го е страх, че няма да е евродепутат и няма да може да спести близо половин милион лева от заплата за една година "}
{"url": "http://www.bnews.bg/article/255072-karakachanov_po_stapkite_na_valeri_simeonov_nyama_za_kakvo_da_se_izvinyavam_romite_na_protest_pred_ms", "text": "\n Вицепремиерът  Красимир Каракачанов заяви пред медиите, че няма за какво да се извинява заради думите си по повод пребития във Войводиново командос, че \"циганите са станали изключително нагли\". Заради тях срещу него беше подаден сигнал в Комисията по дискриминация, а няколко ромски организации поискаха оставката му. \r\n\r\n \"Винаги съм казвал, че между тези хора има и такива, като тези деца, които ходят на училище\", посочи Каракачанов в Министерството на отбраната, след като ученици от Златарица го поздравиха по повод празника \"Василица\", когато се отбелязва ромската нова година. По думите му тази инициатива е добра, защото дава пример на останалите в общността как могат да се интегрират - през образованието и труда, предаде БТА. \r\n\r\n Подалият жалба за дисриминация срещу пък заплаши с масови протести пред Министерски съвет: \r\n\r\n \"Каква работа има един вицепремиер да отиде там и да създава етническо напрежение”, попита в предаването \"Здравей, България” Ачо Йорданов, председател на Сдружение \"Единство”. И заплаши: \"Ако не си подаде оставката, ние с Александър Филипов ще организираме масов протест пред Министерския съвет”. \r\n\r\n \"Ще излязат 100 000 човека от цяла България”, заяви Йорданов. \r\n\r\n Роми с плакати излязоха на протест пред Министерския съвет, настоявайки за оставката на вицепремиера Красимир Каракачанов. Участниците носят плакати, в които обвиняват вицепремиера в расизъм и фашизъм, както и изразяват недоволство за съборените ромски къщи, предаде БТВ. \r\n\r\n \r\n\r\n   \r\n \n\t\t\t\t\t\t", "date": "2019.01.14", "title": "Каракачанов по стъпките на Валери Симеонов: Няма за какво да се извинявам, ромите на протест пред МС"}
{"url": "http://www.bnews.bg/article/255066-obyaviha_gripna_epidemiya_v_stara_zagora", "text": "\n От 15 януари РЗИ обявява грипна епидемия в област Стара Загора и спира учебните занятия от 16 до 18 януари. Това съобщиха от РЗИ- Стара Загора. От 7 до 13 януари е регистрирана висока заболеваемост от 264,84 души на 10 000. \r\n\r\n Пробите на болните лица с остри респираторни заболявания (ОРЗ) показват наличие на циркулация на грипен щам А H3N2. Засегнати са всички възрастови групи. \r\n\r\n С оглед прекъсване на епидемичната верига в условията на грипна епидемия и ограничаване на заболеваемостта от ОРЗ и грип сред учениците, РЗИ - Стара Загора, ще предлoжи на РУО на МОН прекратяване на учебните занятия в област Стара Загора. \r\n\r\n От РЗИ препоръчват на лечебните заведения за болнична помощ да преустановят свижданията; на лечебните заведения за извънболнична помощ - медицинските, диагностично-консултативни центрове и центровете за спешна медицинска помощ да разкрият при възможност грипни кабинети, да преустановят работата на женските и детски консултации, да преустановяват провеждането на плановите профилактични имунизации и реимунизации, както и да спрат профилактичната дейност. \r\n\r\n С цел недопускане на усложнения на случаите на грип, от РЗИ напомнят на всички лечебни заведения, че е важно своевременното започване на лечение с антивирусни препарати. \r\n\r\n РЗИ препоръчва на гражданите: \r\n\r\n - ограничаване на социалните контакти и избягване на събирането на много хора в затворени пространства; \r\n\r\n - болните с висока температура и други признаци на грип да не провеждат самолечение. \r\n\r\n - при наличие на симптоми за грип да посещават личните си лекари и да не ходят болни на работа. \r\n\r\n От РЗИ обръщат внимание, че спазването на препоръките е въпрос на лична отговорност към себе си и към другите, тъй като най-добрата предпазна мярка е ограничаване на контактите с болни хора. Това е от особено значение за тези с хронични заболявания, бременни жени и деца. РЗИ - Стара Загора продължава ежедневно да извършва активен надзор над заболеваемостта от грип и ОРЗ. \r\n \n\t\t\t\t\t\t", "date": "2019.01.14", "title": "Обявиха грипна епидемия в Стара Загора"}
{"url": "http://www.bnews.bg/article/255050-santra_pred_samoubiystva_zaradi_mazh", "text": "\n Поп певицата Сантра е била пред самоубийство заради мъж, издадоха пред „Уикенд” нейни познати. Брюнетката съвсем наскоро се отърсила от неуспешна връзка, която съсипвала целия ѝ живот и я отказала от работата. \r\nВ продължение на година и половина Сантра нямала нито сили, нито желание да изпее дори една нота, твърдят нейни близки. Младата изпълнителка изпаднала в дълбока депресия заради връзка с тайнствен мъж, в която не виждала никаква бъдеще. „Тази връзка беше празна и това ме съсипваше”, разказвала певицата. Нещастната любов повлияла пагубно на нейното психично състояние и тя започнала да получава паник атаки. \r\n„Това ѝ се е случвало и преди, но беше успяла да го преодолее. Безизходицата, в която я постави връзката с въпросния мъж, обаче я върна на изходна позиция”, разказаха  познатите на Сантра. Не е ясно точно колко е продължила въпросната „пагубна любов”, но тя докарала изпълнителката до ръба на отчаянието. Певицата не искала нито да работи, нито да се среща с хора и сериозно мислела за самоубийства. Това състояние на пълна апатия и депресия продължило година и половина. \r\nВ крайна сметка обаче Сантра успяла да го преодолее и към момента била с друг мъж, влюбена и изключително щастлива. Едва сега успява да намери сили, за да пусне нова песен – парчето ѝ „Целият свят”. Според запознати, в него певицата разказва за своята отминала нещастна връзка.  \r\n  \r\n \n\t\t\t\t\t\t", "date": "2019.01.14", "title": "Сантра пред самоубийства заради мъж "}
{"url": "http://www.bnews.bg/article/255071-mvr_obyasni_sriva_v_sistemata_za_lichni_karti_vizhte_kakva_e_bila_prichinata", "text": "\n Технически проблем във връзката между базата данни за българските документи за самоличност и клиентското приложение, тоест – работните места в паспортните служби и службите на КАТ, е довел до спирането на издаване на лични карти и шофьорски книжки. \r\n\r\n Това съобщи в пункта на КАТ-София Младен Петров, шеф на Дирекция „Комуникационни и информационни системи” в МВР.   \r\n\r\n Според него това не пречи на работата на полицейските и други служби, които могат да правят справки. „В 7,30 ч тази сутрин е била пусната системата, а към 8 ч при увеличаване на натоварването се е появил проблема. Правим всичко възможно и се надяваме до края на работния ден проблемът да бъде отстранен”, заяви Петров.   \r\n  \r\n \n\t\t\t\t\t\t", "date": "2019.01.14", "title": "МВР обясни срива в системата за лични карти! Вижте каква е била причината! \r\n\r\n"}
{"url": "http://www.bnews.bg/article/255073-temenuzhka_obeshta_dopalnitelni_kolichestva_tok_na_energiynata_borsa", "text": "\n \r\nДържавата поема ангажимента да осигури допълнителни количества ток на енергийната борса в сегмента „Ден напред“. Това заяви на пресконференция енергийният министър Теменужка Петкова след проведена среща в КЕВР. \r\n\r\n В момента по закон трите държавни компании НЕК, АЕЦ „Козлодуй“, ТЕЦ „Марица Изток 2“ осигуряват по 690 мегавата на час. След 19 януари количеството енергия ще бъде увеличено с над 700 мегавата. В момента се прави анализ коя от компаниите ще осигурява допълнителните количества ток, поясни министърът. \r\n\r\n Трите ЕРП-та ще имат една седмица срок да излязат със становище и да предложат нови продукти, с които да се реши проблема с недостига на ток за бизнеса. \r\n \n\t\t\t\t\t\t", "date": "2019.01.14", "title": "Теменужка обеща допълнителни количества ток на енергийната борса"}
{"url": "http://www.bnews.bg/article/255061-bivshata_na_vlado_gadzhev_se_obezobrazi", "text": "\n Дузина пластични операции- напомпани устни, окастрен нос, оперирани скули, татуирани вежди, тежки изкуствени мигли и изкуствена коса. Такава е днес ситуацията във визията на Лили, бившата съпруга на вечния левскар Владимир Гаджев \r\n\r\n Бивша, защото двамата не живеят заедно от известно време. Лили е тотално неузнаваема и буквално лицето й сякаш е на друг човек, шушукат столичани, които си спомнят как изглеждаше тя преди години. \r\nЛили не работи от години, което допълнително мотивира завистниците да се чудят откъде финансира операциите си. Слуховете свързваха преди години Лили с криминално проявения и сочен за кокаинов бос Кирил Киров (Кирчо Руския), но мълвата носи, че той бързо я изоставил, тъй като не бил от най-моногамните типажи. \r\nИзточници на „България Днес“ твърдят, че Гаджев няколко пъти е научавал от колеги за кръшкането на съпругата си. Той упорито отказвал да приеме фактите и непрекъснато се сдобрявал с нея. Двамата имат дъщеря, за която са поделили родителските грижи. \r\n \n\t\t\t\t\t\t", "date": "2019.01.14", "title": "Бившата на Владо Гаджев се обезобрази "}
{"url": "http://www.bnews.bg/article/255069-mis_balgariya_s_gadzhe_na_filipinite", "text": "\n Една от най-красивите ни миски Радост Тодорова се наслаждава на почивка на Филипините заедно с гаджето си – национала Георги Костадинов. Миската, представила страната ни на „Мис Вселена“ през 2015  г. посрещна новата година в азиатската държава, писа „Телеграф“. \r\n\r\n Според Радост Филипините са истински рай, а преди няколко дни красавицата си организира фен среща в Манила. Мис Футбол и Георги Костадинов често си спретват екзотични ваканции, откакто са заедно. \r\n\r\n През лятото двамата посетиха Индонезия и по-точно остров Бали за десетина дни. Двойката обиколи и всички курорти и места в Израел, докато халфът риташе там. \r\n \n\t\t\t\t\t\t", "date": "2019.01.14", "title": "Мис България с гадже на Филипините "}
{"url": "http://www.bnews.bg/article/255059-skandalno_tsigani_napadnaha_s_bradvi_kursanti_ot_natsionalniya_voenen_universitet_vasil_levski_vav_veliko_tarnovo", "text": "\n Цигани нападнаха курсанти от Националния военен университет \"Васил Левски\" във Велико Търново, информираха от пресслужбата на Министерството на отбраната. \r\n\r\n Нападението е станало около 19 часа вчера, 13 януари. \r\n\r\n Курсантите пътували с автомобил от Сливен към село Гурково. Колата била засечена от друг автомобил, което наложило принудителното им спиране. Тогава нападателят излязъл от втората кола и започнал да нанася удари с брадва по предното стъкло на колата на курсантите. \r\n\r\n Курсантите веднага подали сигнал на телефон 112. Полицаите издирили извършителя и го задържали за срок до 24 часа в Районното управление в Казанлък. \r\n\r\n Името на нападателя също е ясно - Йордан Пенев, от ромски произход, уточняват от военното министерство. \r\n\r\n Същият имал над 20 криминални регистрации - множество кражби, сред които кражби с взлом, хулигански прояви и нанасяне на средна телесна повреда, възпрепятстване на органите на властта и други. Лицето имало и няколко влезли в сила присъди. \r\n\r\n Имало данни, че мъжът е извършител на още 11 престъпления, за които се очаква да му бъдат повдигнати обвинения. \r\n\r\n По случая е образувано досъдебно производство. \r\n \n\t\t\t\t\t\t", "date": "2019.01.14", "title": "СКАНДАЛНО! Цигани нападнаха с брадви курсанти от Националния военен университет \"Васил Левски\" във Велико Търново"}
{"url": "http://www.bnews.bg/article/255067-uchenitsi_ot_ribnovo_uchat_v_mazeto_klasnite_stai_ne_stigat", "text": "\n Ученици от Рибново учат в коридорите и мазето поради липса на достатъчно класни стаи, предаде БНТ. \r\n\r\n Очаква се до два месеца да започне изграждането на допълнителна сграда към местното училище. \r\n\r\n В момента там се обучават повече от 460 деца. За тях обаче има само 16 класни стаи, а са нужни над 38, за да могат децата да учат в една смяна. \r\n\r\n От няколко години всички свободни пространства са обособени така, че учениците от различните класове да могат да се събират там. \r\n\r\n По думи на директора на Средно училище \"Йордан Йовков\" Манчо Джуркин шест от класовете не разполагат с класни стаи.Поради тази причина те са принудени да се местят ту в салона за физическо възпитание, ту в компютърния кабинет. \r\n\r\n Един от коридорите в сградата също е приспособен като класна стая. В него се побират общо 20 деца. \r\n\r\n Зам.-директорът Феим Османов посочи, че не е лесно да се провеждат учебни часове в стаи, които не са създадени за това. \r\n\r\n Той обаче увери, че от ръководството правят максималното, за да не спира учебният процес. \r\n\r\n Не се нарушава учебният процес, спазваме изискванията на здравната инспекция, заяви той. \r\n\r\n За изграждането на допълнителна сграда с модерни кабинети и класни стаи ще са необходими близо 6 млн. лева. \r\n\r\n Проектът вече е готов и включва обновяване и на сегашното училище. Вече са осигурени 300 000 лева за започване на изкупни работи. \r\n\r\n Директорът на училището обясни, че в двора няма много място. \r\n\r\n \"Мястото, с което разполагаме в двора на училището, зад училището е един голям баир. Над 10 000 кубически метра трябва да се изхвърли тази земя, за да се разшири. Това изключително много оскъпява проектасъщо.\", посочи той. \r\n\r\n Ремонт предстои и в училището в село Осиково. \r\n\r\n В неговата сграда ще се провеждат учебни занимания, когато времето е лошо, за да не пътуват децата от селото до Рибново. \r\n \n\t\t\t\t\t\t", "date": "2019.01.14", "title": "Ученици от Рибново учат в мазето, класните стаи не стигат"}
{"url": "http://www.bnews.bg/article/255058-poreden_darzhaven_blokazh_sistemata_za_izdavane_na_dokumenti_sprya", "text": "\n Възникнал е технически проблем в информационната система за издаване на българските документи за самоличност, информираха от МВР. Проблемът е възникнал тази сутрин. \r\n\r\n Веднага са предприети действия за отстраняването на неизправността, уверяват от ведомството. \r\n\r\n Временно не се извършват административни услуги, свързани с издаване на лични документи, в това число и свидетелства за управление на МПС. \r\n\r\n МВР се извинява на гражданите за неудобството, но не се посочва кога работата на системата ще бъде възобновена. \r\n\r\n Това е втори е-срив на система, която се поддържа от държавата от началото на годината. В самото начало на 2019 г. не тръгна системата за закупуване на е-винетки. Хаосът струваше 4-ри уволнения на шефове в АПИ. \r\n\r\n И до този момент обаче не е ясно точно какво се случи с Търговския регистър през август месец миналата година, когато обясненията отново бяха за технически проблем. Кризата продължи близо три седмици.  \r\n \n\t\t\t\t\t\t", "date": "2019.01.14", "title": "ПОРЕДЕН ДЪРЖАВЕН БЛОКАЖ! Системата за издаване на документи спря\r\n"}
{"url": "http://www.bnews.bg/article/255065-maksim_genchev_za_golata_teodora_duhovnikova_opnata_e_kato_mrasen_partsal_snimka", "text": "\n Актьорът и режисьор Максим Генчев отново показа острия си и хаплив език. Той попиля женско списание, на чиято корица грее актрисата Теодора Духовникова. \r\n\r\n „Това списание уж тръгна като интелигентен формат…горкото момиче, добра актриса и човек, е опната като мръсен парцал…срамота“, написа той във Фейсбук. \r\n\r\n Към възмущението на Генчев се включи и неговият колега Ники Априлов, който написа лаконичното: „У, че гадно“. \r\n\r\n Теодора набира все по-голяма популярност напоследък. Първо зрителите я обикнаха покрай героинята й д-р Виктория Дамянова в хитовия български сериал „Откраднат живот“. А скоро тръгва и най-новия сериал „Дяволското гърло“, където героинята й е много интересна. „Профайлър е, криминален супер психолог, обучена да преговаря с терористи, да води барети. Тя се справя страхотно с пистолет и тича много бързо“, разказва Духовникова. Снимката вижте  \r\n\r\n Теодора си има любимци сред колегите и това са Юлиан Вергов и Владимир Карамазов. Доста роли са играли заедно и вече се напасват лесно. Владо Пенев и Иван Юруков също са й фаворити и й отнело доста години, докато се пребори за тяхното доверие, пише Блиц. \r\n \n\t\t\t\t\t\t", "date": "2019.01.14", "title": "Максим Генчев за голата Теодора Духовникова: Опната е като мръсен парцал! (Снимка)"}
{"url": "http://www.bnews.bg/article/255063-palen_absurd_noviyat_asfalt_na_bul_konstantin_velichkov_veche_e_s_dupki", "text": "\n Новият асфалт на бул. \"Константин Величков\" вече е с дупки и пукнатини. За поредния некачествен ремонт в столицата алармираха от Гражданската организация \"Спаси София\". \r\n\r\n Активистите разпространиха снимки, които показват разпадащата се асфалтова настилка по споделеното трасе на булеварда, който беше пуснат в експлоатация само преди месец. Те посочват, че вече са се появили множество напуквания, пропадания и дупки, а шахтите са разбити. \r\n\r\n От организацията припомнят, че трасето трябваше да бъде отворено на 15 септември, след което срокът се измести за декември. След ремонта, продължил няколко месеца, обаче трасето се нуждае от повторно затваряне и преасфалтиране, посочват те. \r\n\r\n От \"Спаси София\" припомнят и че през октомври тогавашният зам.-кмет по транспорта Евгени Крусев отстрани фирма \"Амфисия\" заради некачествено строителство. Проектът беше възложен на общинското дружество \"Софинвест\", а на обекта се появиха техника и работници на \"Щрабаг\", които преасфалтираха целия участък, посочват те. \r\n\r\n \"Какви материали и строителни технологии са ползвали двете фирми, че настилката да се разпадне толкова бързо?\", пита Гергин Борисов от организацията и допълва, че активистите неколкократно са внасяли официални предложения до Столичната община как булевардът да бъде проектиран и ремонтиран, така че да създава минимални затруднения и да се гарантира безопасността на всички участници в движението. \r\n\r\n От \"Спаси София\" настояват кметът на София Йорданка Фандъкова да даде ясни отговори за това чия е отговорността за некачествения ремонт и с колко са глобени двете фирми. \r\n\r\n Според тях подобен \"безкраен\" ремонт показва пълното нехайство на столичната администрация. Те посочват, че осеяното с дупки трасе може да бъде опасно за пътуващите в градския транспорт и изисква незабавно вземане на мерки. \r\n \n\t\t\t\t\t\t", "date": "2019.01.14", "title": "ПЪЛЕН АБСУРД! Новият асфалт на бул. \"Константин Величков\" вече е с дупки"}
{"url": "http://www.bnews.bg/article/255062-geri_nikol_bi_shuta_na_kapo_verde", "text": "\n Певицата Гери — Никол официално е без гадже. Изпълнителката заряза рапъра Мариян, който е по-известен с прякора си Капо Верде. След като двамата афишираха връзката си, певицата пак сама призна, че вече няма гадже, пише „България днес”. \r\n„С Мариян сме много добри приятели и определено нямаме намерение да прекрачваме границите. Нямам гадже в момента. Предпочитам да се развивам артистично”, призна още Гери — Никол. \r\n  \r\n \n\t\t\t\t\t\t", "date": "2019.01.14", "title": "Гери-Никол би шута на Капо Верде"}
{"url": "http://www.bnews.bg/article/255060-skandal_izchezna_i_arhivat_s_deklaratsiite_za_konflikt_na_interesi_na_deputatite", "text": "\n Регистъра и архива с декларациите за конфликт на интереси на депутатите е неоткриваем. До миналата година архивът бе на сайта на Народното събрани, а след това трябваше да бъде преместен на сайта на КПКОНПИ. \r\n\r\n Проверка на BNews установи, че архивът с декларациите липсва от сайта и на двете институции. Oказва се, че тази информация вече не е публична. \r\n\r\n Преди време, след друга наша проверка се оказа, че много от депутатите не бяха обявили конфликт на интереси с определени юридически и физически лица. Първенци бяха депутати от \"Обединените патриоти\". \r\n\r\n Въпреки фрапиращите нарушения, КПКОНПИ не предприе никакви действия.  \r\n\r\n  Сега вероятно проблемът е решен по сталински, като просто архивът с декларациите е изчезнал от полезрението на журналисти и интересуващи се граждани. \r\n  \r\n \n\t\t\t\t\t\t", "date": "2019.01.14", "title": "СКАНДАЛ: Изчезна и архивът с декларациите за конфликт на интереси на депутатите!"}
{"url": "http://www.bnews.bg/article/255064-evropeyska_darzhava_21_vi_vek_s_palni_karutsi_razgrabvat_sgradata_na_belodrobnata_bolnitsa_v_sliven", "text": "\n Крадци разграбват сградата на белодробната болница в Сливен, информира bTV. \r\n\r\n Болница в Сливен не функционира от 2010 година, когато беше закрита от Министерството на здравеопазването. Сега сградата, която е на повече от 1 век и е обявена за паметник на културата, вече е разрушена и разграбена от крадци. \r\n\r\n Сградата не е устояла на вандалските набези, посочват от телевизията като допълват, че и в момента на снимките от съседна улица излизала каруца, натоварена догоре с различни материали. \r\n\r\n Живеещите в района на сградата твърдят, че трафикът с каруци и велосипеди е денонощен. Много от хората са снимали клипове с разграбването на сградата. \r\n\r\n Междувременно от полицията в областния град заявяват, че нямат ангажимент да охраняват сградата. Около нея обаче денонощно минавали патрули. \r\n\r\n Съседите на сградата са категорични, че тя е опасна, възможно е да възникнал инциденти.  \r\nСпоред хората сградата се обитава от бездомници и е свърталище на наркомани. Миналата година имало и голям пожар. \r\n\r\n Въпреки многобройните сигнали на сливенчани за случващото се със сградата, от институциите им отговарят, че сградата е с неизяснена собственост и няма какво да се направи. \r\n\r\n Темата коментира областният управител на Сливен Чавдар Божурски. По думите му болницата е била закрита и имало определени ликвидатори, но процесът продължавал вече с години.  \r\nВсички сгради на територията на имота са собственост на търговско дружество, регистрирано като \"Специализирана болница за активно лечение на белодробни болести\" Сливен - ЕООД, което прекратява само лечебната си дейност и влиза в процедура по ликвидация. Дружеството има договор с охранителна фирма, но не си плаща задълженията и така сградата остава неохраняема. \r\n\r\n На 9 януари, сряда, в сградите на бившата болница е влязла комисия, която констатира, че постройките са опасни. Очаква се официалният протокол на комисията, в която участвал и ликвидатор на дружеството \r\n \n\t\t\t\t\t\t", "date": "2019.01.14", "title": "ЕВРОПЕЙСКА ДЪРЖАВА, 21-ВИ ВЕК! С пълни каруци разграбват сградата на белодробната болница в Сливен"}
{"url": "http://www.bnews.bg/article/255049-yuksel_kadriev_vodi_novinite_s_mahmurluk", "text": "\n Юксел Кадриев го удари на уволнение. Журналистът очевидно пак се е отдал на стабилни почерпки, защото му е трудно да изтрезнее до началото на централната новинарска емисия на Би Ти Ви. \r\nПреди дни Юки се изложи жестоко в ефир, като заваляше думите, артикулираше трудно,  а очите му видимо се затваряха от умора и махмурлук, пишат зрители, които споделиха изненадата си в социалните мрежи. \r\nВъпреки че се старае да е стегнат, докато е пред камерите, новинарят видимо изглеждаше в не особено адекватно състояние и с мъка издържа до края на емисията. Най-мъчително за журналиста бе да води навръх Нова година – на 31 декември и 1 януари. Видимо почерпен, Кадриев само дето не хлъцваше пред камерата, докато колежката му Виктория Петрова бе под пара да не стане някой недопустим гаф. \r\n„Юксел едва водеше емисията. Личеше си, че е яко пийнал”, коментираха негови колеги на 1 януари, когато за втора празнична вечер двойката водеше централната емисия в 19 часа. Кадриев обича да си пийва, това знаят всичките му колеги и познати, а преди години дори бе заловен да шофира порядъчно наквасен и книжката му е отнета. Че не е единственият водещ, който си пада по чашката, също не е тайна. Мълви се, че зеленоокият новинар обръщал шотчета едно след друго след последната емисия в близко до телевизията кръчма, където всички го познават, пише \"Уикенд\". \r\nЮксел си пийва юнашки и в кв. „Борово”, където живее и където също си има любимо местенце за почерпка с приятели. Проблемът е, че водещият явно не познава добри лекове срещу махмурлук, защото му се налага да чете новините далеч от топ формата си. По този повод Кадриев отнасял не една или две забележки от шефовете си, даже твърдят, че плащал и солени глоби. Но това така и не успяло да го отърве от лошия навик. Негови приятели смятат, че го е ударил през просото, защото нямал сериозна приятелка, която да го постегне и да внесе нов смисъл в скучното ежедневие. Юксел гледал с насмешка на съветите на приятели да не пие до късно, да си ляга рано, за да бъде свеж като краставичка. \r\nКогато дъщеря му Габриела е с него обаче, Кадриев не посягал изобщо към чашката. Въпреки порока, Юки е любимец на зрителите, които харесват присъствието му и намират, че е рядко харизматичен на екран, за разлика от други водещи, които не могат да задържат публика пред екрана. \r\n  \r\n \n\t\t\t\t\t\t", "date": "2019.01.14", "title": "Юксел Кадриев води новините с махмурлук "}
{"url": "http://www.bnews.bg/article/255052-mitaka_ot_sofiya_den_i_nosht_stava_chalga_zvezda_v_payner", "text": "\n Кристиан Кирилов, известен като Митака от риалити сериала „София ден и нощ”, има амбиции да пробие в чалга индустрията. В постигането на целта ще му помогне актуалната му приятелка – младата надежда на „Пайнер” Джулия. \r\nВлюбените са заедно от два месеца и засега връзката им процъфтява. Зпознати твърдят, че чаровната брюнетка правела всичко възможно да угоди на популярното си гадже. Тя го посъветвала да се запише на уроци по вокално майсторство и да развива гласа си, а после обещала да му  уреди среща с Митко Пайнера. Кристиан се заканил да се превърне в най-силната конкуренция на чалга идолите Галин, Константин и Фики Стораро. Той бил убеден в успеха си, макар че гласови данни му липсвали. Любимецът от „София ден и нощ” разчитал най-вече на външния си вид и на големите си бицепси.  \r\n„В днешно време повечето изпълнители рапират, а не пеят. Важното е, че изглеждам добре!”, разправял екранният Митак пред хора от обкръжението си. Сериалът, макар и успешен, се оказал тесен за амбициите на мачото, който искрено вярвал, че е всестранно развит талант. \r\nМеждувременно връзката на Кристиан с младата певица Джулия се развивала отлично. Влюбените се запознали в популярно столично заведение и Кирилов бързо успя да се сдобие с телефонния номер на певицата. Последвала ежедневна комуникация, а близки на екранния Митак споделят, че досега не са го виждали толкова влюбен, пише \"Уикенд\". \r\nПреди да се обвърже с изпълнителката, Крис имаше връзка с неизвестна в публичното пространство инструкторка по пилатес. Няколко месеца излизаше и с дъщерята на банкерката Цветелина Бориславова - Веселина. Фитнес маниакът се надяваше с нея нещата да потръгнат, но удари на камък. Милионерската наследница го заряза заради плъзналите грозни слухове по негов адрес. \r\n \n\t\t\t\t\t\t", "date": "2019.01.14", "title": "Mитака от „София ден и нощ” става чалга звезда в „Пайнер” "}
{"url": "http://www.bnews.bg/article/255056-koshmar_v_krizisniya_tsentar_v_sofiya_mazh_pochina_minuti_sled_kato_prestapi_praga_na_sgradata", "text": "\n Мъж е починал в Кризисния център за бездомни през изминалото денонощие, човекът е пристигнал в много тежко състояние, съобщи Йорданка Темелкова - директор на Кризисния център за настаняване на бездомни хора в столичния ж.к. „Захарна фабрика“, цитирана от Канал 3. Темелкова обясни, че причината за смъртта все още не е ясна, а лекарските екипи все още са в центъра. Йорданка Темелкова уточни, че 158 души са нощували през изминалото денонощие в Кризисния център за настаняване на бездомни хора в ж.к. „Захарна фабрика“. В студените почивните дни в центъра е имало много хора, които са останали на топло целия ден. \r\n  \r\n \n\t\t\t\t\t\t", "date": "2019.01.14", "title": "КОШМАР В КРИЗИСНИЯ ЦЕНТЪР В СОФИЯ! Мъж почина минути след като престъпи прага на сградата! "}
{"url": "http://www.bnews.bg/article/255057-chalga_drama_taynstven_obozhatel_preslaeva_kameliya_tsvetin_besen", "text": "\n Чалга драма с елементи на древногръцката трагедия ала Хубавата Елена се разигра на 48-ия рожден ден на фолкаджийката Камелия \r\nВ навечерието на 5-ата декада от живота си изпълнителката беше завъртяна от щура любовна интрига. Камелия бурно отпразнува личния си празник в столична чалготека в компанията на любимия си Цветин, с когото повече от 20 години са заедно. В разгара на купона тайнствен обожател на чалгарката й изпрати прескъп букет със 101 рози. Камелия първоначално изгуби ума и дума, но после се окопити и прие щедрия жест с усмивка. Към букета имаше и тайно послание плюс уговорка за лична наздравица и разговор на четири очи. Това видимо подразни Цветин, който, макар да е свикнал с вниманието към половинката си, този път не прие романтичния жест. Последваха въпроси кой е мъжът, защо й подарява цветя и какво има между тях. И то на висок и яростен тон. Но и самата Камелия не можеше да отговори, тъй като така и не разбра откъде идват цветята. Или поне не показваше, че знае. Цветин наполовина прие извиненията, защото приключи темата бързо-бързо, но до края на вечерта настроението му се спихна. \r\nФолкаджийката обаче не позволи случката да помрачи празника й и довърши участието си в типичното си добро настроение, гарнирано със сексшеги и поздрави към младите момчета в нощното заведение. Не по-малко любопитно беше и облеклото на изпълнителката. В разгара на драмата какви изтребители да купи държавата ни Камелия беше в камуфлажно облекло и беше нахлупила военна зимна шапка с герба и трибагреника. Преди участието в чалготеката Камелия събра най-близките си хора в ресторант и ги почерпи. Още там тя вдигна няколко наздравици, които допълнително повишиха настроението й за последващото участие. \r\n\"Блaгoдapя нa вcички зa пoжeлaниятa Блaгoдapя нa пpиpoдaтa, чe cъм тyк. Блaгoдapя нa пpeкpacнитe ми poдитeли (eдиният нe e вeчe cpeд нac...). Oбичaмe тe, тaтe! Блaгoдapя нa чoвeкa дo мeн. Уcмиxвaйтe ce и paздaвaйтe любoв, дoбpи xopa!\", призова Камелия. Пeвицaтa пpиближaвa 50-тe, нo тoвa пo никaкъв нaчин нe й пpeчи дa изглeждa нeвepoятнo. Tя пpoдължaвa дa e пo-ceкcи oт мнoгo пo-млaди cвoи кoлeжки, кoeтo e пример за голямата й воля. \r\nHe e тaйнa, чe Kaмелия имa пpoблeми c изнocвaнeтo нa дeтe. Tя тaкa и нe ycпя дa cтaнe мaйкa, кoeтo вероятно cъщo cи кaзвa дyмaтa пo oтнoшeниe нa външния й вид. B ocнoвaтa на хубавата й фигура e мнoгo cпopт и пpaвилнo xpaнeнe. Неща, които я държат в тoпфopмa вeчe няколко дeceтилeтия. \r\n  \r\n \n\t\t\t\t\t\t", "date": "2019.01.14", "title": "Чалга драма: Тайнствен обожател преслаева Камелия, Цветин бесен"}
{"url": "http://www.bnews.bg/article/255055-trima_sa_arestuvanite_za_unishtozhenite_dyuni_na_smokinya_vizhte_koi_sa_te", "text": "\n Трима души са арестувани заради унищожаването на дюните на къмпинг \"Смокиня\". Това заяви пред Нова говорителят на главния прокурор Румяна Арнаудова. \r\n\r\n Двама от задържаните са работници, които управлявали багера и изравнили терена. По думите им те са наети за това срещу сумата от 1 000 лева. След издирване е арестуван и поръчителят на нерегламентираните действия, който е собственик на терен зад заравнените дюни. \r\n\r\n И трите ареста са извършени през малките часове на денонощието и лицата ще останат в ареста за срок поне до 24 часа, ако срещу тях не бъде поискана по-тежка мярка за неотклонение. \r\n\r\n Не е ясно кой е отговорен за състоянието на плажа \r\n\r\n Между версиите на двамата работници и поръчителя има разминавания, обясни Арнаудова. Обстоятелствата и мотивите за нерегламентираните действия на плажа се установяват. Работниците заявили, че били наети, а мъжът, който посочили за поръчител, пък казал, че е собственик на имота, но не бил наемал хора. \r\n\r\n Багерът също е задържан. Машината била скрита в близост до плажа. \r\n\r\n \"При отиването на място полицаите са установили, че става въпрос за защитени дюни, защитена територия. Това е престъпление от общ характер. Още вчера Окръжната прокуратура в Бургас се самосезира\", обясни Арнаудова и допълни, че още след първите процесуални действия е образувано наказателно производство. \r\n\r\n Арнаудова не потвърди слуховете дали дюната е премахната, така че да се открие гледка от въпросния имот към морето.  \r\n\"Със сигурност е собственик на имота, но твърди, че не е знаел, че някой е извършвал действия\", обясни тя. \r\n\r\n Багеристите също така казали пред полицаите, че мястото, което трябвало да изравнят, било очертано с колчета.. \r\n\r\n Служител от Министерството на туризма заяви, че днес отново ще се правят измервания на плажа, които да покажат дали тази част от дюните попада в концесионните територии. \r\n\r\n Концесионерът на плажа пък заяви, че заравняването е станало през изминалата седмица. Последните проверки на плажа били по празниците и около Богоявление, 6 януари. Тогава нямало проблеми. \r\n \n\t\t\t\t\t\t", "date": "2019.01.14", "title": "Трима са арестуваните за унищожените дюни на Смокиня! Вижте кои са те! "}
{"url": "http://www.bnews.bg/article/255047-speshna_sreshta_v_kevr_obsazhdat_kak_da_se_preodoleyat_visokite_tseni_na_industrialniya_tok", "text": "\n Спешна среща в енергийния регулатор за цената на тока. Държавата, ЕРП-тата и енергодружествата ще обсъждат как да се преодолеят високите цени на индустриалния ток. \r\n\r\n В определени дни, цената на електричеството за бизнеса скачаше с до 300%, а след напрежението сред работодатели и синдикатите  държавата обяви, че ще бъдат предприети спешни мерки. Сред тях са масови проверки на трите електроразпределителни дружества.  Ще се следи стриктно и за техническото състояние на електромерите. \r\n \n\t\t\t\t\t\t", "date": "2019.01.14", "title": "СПЕШНА СРЕЩА В КЕВР! Обсъждат как да се преодолеят високите цени на индустриалния ток"}
{"url": "http://www.bnews.bg/article/255043-razsledvaneto_na_fbr_sreshtu_tramp_vliza_v_kongresa", "text": "\n Правната комисия към Камарата на представителите в американския Конгрес ще се запознае с разследването на ФБР за връзките на Тръмп с Русия, съобщи в Туитър председателят на комисията Джералд Надлър. \r\n\r\n Той посочва, че през близките седмици комисията ще предприеме стъпки, за да разбере по-добре \"както действията на президента, така и ответните действия на ФБР във връзка с неговото поведение, както и да се увери, че ангажираните с разследването са защитени от все по-неадекватните атаки на президента Тръмп\". \r\n\r\n \r\n \r\n \r\n\r\n По-рано вестник \"The New York Times\" съобщи, че ФБР води разследване срещу Доналд Тръмп, за да установи дали той работил съзнателно или несъзнателно срещу собствената си страна. Това е станало след като през май 2017 г. президентът уволни Джеймс Коми като директор на ФБР. \r\n\r\n Надлър посочва, че от публикацията законодателите са научили, че дори през първите му дни в Белия дом, поведението на Тръмп е било толкова странно и будещо загриженост, че ФБР е сметнало да необходимо да предприеме нещо безпрецедентно - \"контраразузнавателно разследване срещу действащия президент и вероятния му сговор с враждебно чуждо правителство\". \r\n\r\n Той добавя, че няма основания да се оспорва професионализмът на ФБР. \r\n \n\t\t\t\t\t\t", "date": "2019.01.14", "title": "Разследването на ФБР срещу Тръмп влиза в Конгреса\r\n"}
{"url": "http://www.bnews.bg/article/255045-pri_koshmarna_aktsiya_tazi_nosht_spasiha_makedonskite_turisti_v_pirin", "text": "\n Петима македонци бяха спасени при акция, проведена снощи от спасители при тежки условия в Пирин, съобщава БТВ. \r\n\r\n Туристите се бяха заклещили в Демянишките улеи, на място, което е преценено като опасно. 12 спасители бяха изпратени на място след сигнала, постъпил около 18 ч. \r\n\r\n Минути преди 22 ч. всички бяха изтеглени с въжета - живи и здрави. \r\n\r\n Това се случва два дни, след като лавина погуби живота на двама сноубордисти, отново в Пирин. \r\n \n\t\t\t\t\t\t", "date": "2019.01.14", "title": "ПРИ КОШМАРНА АКЦИЯ ТАЗИ НОЩ! Спасиха македонските туристи в Пирин\r\n"}
{"url": "http://www.bnews.bg/article/255053-izvanredno_vzriv_v_rusiya_ima_zaginal", "text": "\n Най-малко един човек загина при взрив в южния руски град Шахти, предаде РИА Новости. Експлозия разтърси тази сутрин българско време жилищен блок. \r\n\r\n \"На този етап ние можем да потвърдим смъртта на един човек, седем души се намират в болница, а спасителите екипи извадиха от руините на сградата едно дете с леки травми. Над 100 души са евакуирани\", съобщи губернаторът на Ростовска област Владимир Голубьов. \r\n\r\n Управникът поясни, че взривът не е свързан с тероризъм. \"Най-вероятно става дума за неизправна газова инсталация\", посочи още той. \r\n\r\n \r\n\r\n   \r\n \n\t\t\t\t\t\t", "date": "2019.01.14", "title": "ИЗВЪНРЕДНО! Взрив в Русия! Има загинал! "}
{"url": "http://www.bnews.bg/article/255051-dzhizasa_napadna_bivshiya_si_shef_kato_vidi_mikrofon_vse_edno_vizhda_pecheno_prase", "text": "\n Люта разправия гръмна след празниците между боса на „Славия” Венци Стефанов и бившия му подопечен на „Овча купел” Благой Георгиев. \r\nДвамата се оплюха взаимно, а Благо Джизъса дори заплаши Белия вожд със съд. В основата на скандала било тоталното разочарование на Венци от непрекъснатите изневери и разрушения живот на ритнитопковеца, който заряза две жени и общо три деца, и в момента ходи с Русата Златка. „Навремето го имаше за нещо свой син, но сега е напълно огорчен от провала му”, разправят в „Славия”. \r\nВсичко почна от думите на 69-годишния Венци, че вече не брои Джизъса за жив. „Продуктът на „Славия” Благой Георгиев? Аз съм го забравил този продукт. Или поне този продукт не е нашият. Когато виждаш, че зарязва жена си с две деца, зарязва другата с едно дете, идва да се прави на клоун в „Биг Брадър\", продава къщата..... Не е моят Благо това. Не е този, когото аз познавах\", тъжно отбеляза Стефанов. Той добави, че през май Джизъса се самопоканил на тържеството в „Славия” по случай спечелването на купата, въпреки че вече не го считат за техен. \r\nБлагой Георгиев на свой ред опонира язвително: „Той като дава тези интервюта, настройва всички фенове на „Славия” и хората срещу мен. Като види микрофон, все едно вижда печено прасе. Нарани ме, защото съм го чувствал близък“, каза Джизъса и поясни, че навремето Стефанов е изкарал много пари от трансферите му от „Славия” в чужбина, пише \"Уикенд\". \r\nОказа се, че Венци Стефанов години наред се опитвал да внуши на Благой да си опича акъла и да сложи ред в личния си живот. Белия Вожд, който загуби сина си Димитър след покушение преди много години, приемал Джизъса като свое дете. Още в школата на „Славия” му опъвал ушите да не прави глупости, а по-късно го покровителстваше. Изисквал обаче от него да има стабилно семейство. Вместо това Джизъса тотално се провали, като заряза две жени поред. Първо се раздели с бившата гимнастичка Христина, от която има две деца. Първоначално, докато годеницата му беше бременна, Благой й изневери публично с фолк певицата Лияна, напущ на набожността си. „Тогава се намеси Венци. Успя да го убеди, че няма работа с нея, и трябва да се прибере при Христина. Благой тогава го послуша, събраха се отново, но след това я заряза окончателно”, припомнят в „Славия”. \r\nПосле Джизъса се ожени за татарката Есмер Омерова, от която също има дете. Венци приел това, но казал на Благо да се кротне и да престане с изневерите. Той му обещал, че ще бъде с Есмер и повече няма да кръшка. Само че накрая избяга при Русата Златка. \r\nТова съвсем вбесило Белия вожд, който има дългогодишно приятелство с Джизъса, и дори го е водил на море в имението си в Гърция. „Не стига, че се е изрисувал целия като иконостас, ами и си провали живота”, недоволствал Венци. \r\n  \r\n \n\t\t\t\t\t\t", "date": "2019.01.14", "title": "Джизъса нападна бившия си шеф: Като види микрофон, все едно вижда печено прасе! "}
{"url": "http://www.bnews.bg/article/255046-prez_2019_g_balgarite_shte_rabotim_za_haznata_138_dni_a_kakvo_poluchavame_nasreshta", "text": "\n Тази година ще работим 138 дни за държавата, показват сметките на икономистите. Това е повече, отколкото през предходните години. Средно за един ден българите ще изработват по 319 млн. лв., предава БТВ. \r\n\r\n Най-много дни ще отделим, за да попълним приходите от ДДС и акцизи. За осигуровките ще ни е нужен малко над месец. За подоходни и корпоративни данъци ще работим съответно по 12 и 8 дни. \r\n\r\n Сред работещите у нас има такива, които смятат, че парите от данъците и осигуровките не се разпределят правилно от държавата. \r\n\r\n Красимир Костов е един от тях. Той е технолог във фирма за био оцет. „Болниците в София не са като болниците във Видин, Монтана и Лом. Трябва според мен да се насочат усилията към едно-единствено перо и като то стане – към следващото, а не да се пръска за всичко по малко и те абсолютно да не стигат за нищо”, казва мъжът. \r\n\r\n Собствениците на бизнеса Лидия и Ивайло отичат, че с разрастването на пазара, расте и данъчно-осигурителната тежест за фирмата. Срещу парите, които дават на държавата, искат бързи пътни връзки, но в Северозападна България ги няма: „Крайно време вече е да се вложат пари за тия пътища и да се оправят. Това ще отвори целия край и промишленост и абсолютно всичко ще бъде по две – минимум”, казва Ивайло. \r\n\r\n А според Лидия парите от данъците могат да се инвестира в по-бърза администрация: „Процедурите по регистрация, по изследвания на продуктите, които правим – всичко много бавно се случва, докато в бизнеса всичко трябва да се случва много бързо: нас пазарът не ни чака”. \r\n\r\n Икономистите пък отчитат, че фалстартът на много реформи кара хората да се чувстват недоволни и да смятат, че парите от данъците не се разходват ефективно: „Нов здравен модел доникъде, застраховките – бонус-малус уж нова систем, но в детайлите катастрофа не можа да стане. Тол системата виждаме как стартира, т.е. много реформи, които уж рационализират, но не са достатъчно готови към момента на въвеждане”, обясни Петър Ганев от Института за за пазарна икономика \r\n\r\n И въпреки че подоходните данъци у нас са ниски, сметките на икономистите показват, че при средна заплата за първите 9 месеца на изминалата година над 1100 лева данъчното бреме не е малко, защото удръжките за различните фондове са 247 лв. \r\n \n\t\t\t\t\t\t", "date": "2019.01.14", "title": "ПРЕЗ 2019 Г. БЪЛГАРИТЕ ЩЕ РАБОТИМ ЗА ХАЗНАТА 138 ДНИ! А какво получаваме насреща?\r\n"}
{"url": "http://www.bnews.bg/article/255054-lili_podgoni_korneliya_ninova_20_bona_obezshtetenie_nakarnila_avtoriteta_y", "text": "\n Грандиозен скандал избухнал в първите дни на Новата година между Лили Иванова и БСП. В дъното на интригата стоял бившият съпруг на естрадната прима Янчо Таков, който сега се явява съветник на червената Българска свободна телевизия (БСВТ), която трябва да стартира до десетина дни. \r\n\r\n Партийната медия получи лиценз от СЕМ и в последните дни на декември бе качена на сателит и има сигнал, макар все още да няма програма. За сметка на това 24 часа на нейния канал се върти логото на червената телевизия заедно с клип, в който минават кадри от новинарския поток, придружени с емблематични лица на родната култура като Емил Димитров и Лили Иванова и кадри от стари български филми – „Дами канят” със Стефан Данаилов и „Козият рог” с Антон Горчев. Денонощно по все още нестартиралата медия се върти и емблематичната песен на Емил Димитров „Моя страна, моя България”, която е неофициален химн на БСП. \r\nНо докато Столетницата няма проблем с правата върху вечната мелодия, то не така стоят нещата с образа на Лили Иванова, твърдят пред „Уикенд” медийни спецове. Оказва се, че строителите на партийната телевизия решили, че до старта на програмата няма проблем да излъчват денонощно познати ретро лица като Лили Иванова, Стефан Данаилов, Емил Димитров и Антон Горчев, които да нахъсват зрителите на БСВТ предимно на възраст над 60 години. \r\nНикой обаче не си направил труда да попита примата дали е съгласна образът й да се асоциира с новата партийна медия. Когато научила за това своеволие от страна на ръководствата на Столетницата и на телевизията, изпълнителката на „Ветрове” направо побесняла. Лили се ядосала и заради това, че е погазен авторитетът й, и заради факта, че можеше да спечели солидна сума, ако официално се беше съгласила да стане лице на БСВТ. Естрадният динозавър не дава нищо даром и това е известно от десетилетия не само на работещите в шоубизнеса. Има много случаи на благотворителни концерти, на които Лили отказва да пее, ако не получи солиден хонорар. Всъщност певицата се чувствала обидена най-вече на съпруг № 3 в живота си Янчо Таков, който според слуховете дал идеята заедно с логото на партийната медия да се появява и образът на някогашната му любима. Легендарният телевизионер и соц функционер обаче не си направил труда да попита лично Лили дали е съгласна, смятайки, че като неин бивш мъж, спомогнал за бляскавата й кариера, и сега има някакви права над нея. Иначе откакто се разведоха двамата не питаят особено топли чувства един към друг. \r\nМълвата из коридорите на „Позитано” 20 гласи, че естрадната прима поискала от лидера Корнелия Нинова обезщетение от 20 000 лева за накърнен авторитет. „Уикенд” научи, че строителите на партийната телевизия най-вероятно ще платят парите на звездата и дори ще я поканят да пее на предизборните им митинги тази пролет.  Стефан Данаилов е зам.-председател на Столетницата и неин депутат, така че е нормално партийната телевизия да показва неговото лице, още повече, че Ламбо от години възбужда червения електорат. \r\nПокойният Емил Димитров също бе свързан с лявата идея. Неговото желание дори бе песента „Моя страна, моя България” да бъде като химн на БСП, защото тя единствена се борела за правата на онеправданите и социално слабите. Затова и синът на обичания изпълнител - Емил Димитров-син предостави правата на песента на БСП, подписвайки през 2005 г. договор с тогавашния лидер на партията Сергей Станишев. \r\n \n\t\t\t\t\t\t", "date": "2019.01.14", "title": "Лили подгони Корнелия Нинова 20 бона обезщетение - накърнила  авторитета й "}
{"url": "http://www.bnews.bg/article/255042-vremeto_palna_programa_dazhd_snyag_i_slantse_ni_ochakvat_dnes_maksimalnite_temperaturi_shte_sa", "text": "\n Времето в първия ден от седмицата ще бъде променливо, температурите слабо се повишават, в три области е обявен жълт код за обилни валежи и поледици. \r\n\r\n През първата половина на деня се очаква намаляване и разкъсване на облачността и временно слънцето ще се показва зад облаците. \r\n\r\n Около обяд обаче се очаква ново заоблачаване и на някои места в западната част от страната ще завали слаб сняг. В северозападните райони снегът ще бъде примесен с дъжд и с наближаването на нощта има голяма вероятност да се образуват поледици. \r\n\r\n За областите Видин, Монтана и Враца е в сила жълт код за обилни валежи и заледявания. \r\n\r\n Вятърът ще бъде слаб до умерен, ориентиран от юг и югозапад. \r\n\r\n Температурите слабо ще се повишат, като максималните ще са в интервала 2-7 градуса. \r\n\r\n Минималните са предимно между -8 и -3 градуса. По Черноморието те са 1-2 градуса над нулата. \r\n \n\t\t\t\t\t\t", "date": "2019.01.14", "title": "ВРЕМЕТО! Пълна програма - дъжд, сняг и слънце ни очакват днес, максималните температури ще са...\r\n"}
{"url": "http://www.bnews.bg/article/255048-okonchatelno_reshenie_nalozhiha_palna_zabrana_na_dizelovite_avtomobili_vizhte_kade", "text": "\n Германски град забранява напълно движението на дизелови автомобили. Не, това не е проект, а факт. \r\n\r\n Даниел Хартум е зидар и не може да си представи как ще се оправя без своя лекотоварен дизелов автомобил. \r\n\r\n С него ходи на работа, с него се прибира. Колата е само на 3 години и отговаря на нормата за отработените емисии „Евро 5”. Но градската управа на Есен възнамерява да забрани движението на всички дизелови автомобили в центъра на града. Мярката е шокираща за Даниел и колегите му. \r\n\r\n „Това много ще затрудни придвижването ни до работното място, до строежа. А нали по някакъв начин трябва да се придвижим? Много от колегите нямат бензинови автомобили. Ние сме заложили на дизела, и точно в това се състои проблемът ни сега”, казва Хартум, цитиран от Би Ти Ви. \r\n\r\n Забраната за дизели ще засегне 18 района на Есен. В тях попада и участък от автомагистрала А 40 – една от основните пътни артерии в Рурската област. Тя преминава буквално през центъра на града. \r\n\r\n Строителният предприемач Франк Шулте-Хуберт и колегите му от фирмата използват магистрала А 40 по няколко пъти на ден. „Ако наистина забранят движението на дизелови автомобили по А 40, тогава ще настъпи хаос”, смята той. \r\n\r\n Според разчетите на търговските фирми, служебните дизелови автомобили трябва да бъдат използвани поне 10 години. А все по-строгите екологични норми им излизат солено. \r\n\r\n „След поредната промяна на нормите за вредните емисии преди 3-4 години закупихме два нови лекотоварни автомобила, които тогава ни струваха 80 хиляди евро. Ако трябва да спрем от движение колите от сегашния ни автомобилен парк, вероятно ще трябва да похарчим за още около четвърт милион евро”, изчислява Франк Шустер-Хуберт. \r\n\r\n Мике Щернкопф строи покриви. Инвестирал е 40 хил. евро в нов, електрически товарен автомобил – така е решил за себе си проблема с ограниченията за дизелите. Обаче почти никой не използва новата придобивка – работниците му продължават да предпочитат дизеловите коли. \r\n\r\n „Няма достатъчно зарядни колонки и колегите срещат огромни трудности да стигнат до строителната площадка с такъв автомобил или пък да се приберат обратно, защото на самите строителни обекти, естествено, няма зарядни станции. Накратко – сблъскваме се с много повече трудности, отколкото сме предполагали”, отбелязва Щернкопф. \r\n\r\n Строителният предприемач Франк Шулте-Хубер все още се надява, че забраните за дизелите могат да бъдат отменени. Той смята, че забраната за движение на дизелови автомобили през цели участъци от Рурската област е прекалено крайна мярка. А ако забраните са неизбежни, тогава според него трябва да се направи изключение за фирмите. В противен случай много от тях ще спрат работа. \r\n \n\t\t\t\t\t\t", "date": "2019.01.14", "title": "ОКОНЧАТЕЛНО РЕШЕНИЕ! Наложиха пълна забрана на дизеловите автомобили! Вижте къде! "}
{"url": "http://www.bnews.bg/article/255044-srabskata_prokoba_svalena_grisho_bi_tipsarevich_v_melbarn", "text": "\n Григор Димитров преодоля своя кошмар Янко Типсаревич на старта на Откритото първенство на Австралия след 4:6, 6:3, 6:1, 6:4. \r\nТова бе втора победа за българина от общо шестте мача, които са изиграли двамата един срещу друг в тура, като нашето момче има на сметката си и цели четири поражения от сръбския тенисист, който преди години бе в топ 10 на световния тенис. \r\nВъв втория кръг българинът ще срещне уругваеца Пабло Куевас, който от своя страна успя да се справи с Душан Лайович в три сета и надделя над сърбина без абсолютно никакви проблеми. \r\n  \r\n \n\t\t\t\t\t\t", "date": "2019.01.14", "title": "СРЪБСКАТА ПРОКОБА - СВАЛЕНА! Гришо би Типсаревич в Мелбърн\r\n\r\n"}
