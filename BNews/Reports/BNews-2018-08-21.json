{"url": "http://www.bnews.bg/article/247331-ot_prezidentstvoto_za_kroezhite_na_agent_shishi_izborat_na_nov_iztrebitel_e_predopredelen", "text": "\n Съмнения за предопределяне на изхода от състезанието за придобиване на нов изтребител изрази главният секретар на президента Румен Радев Димитър Стоянов. Повод е съобщение за скорошно пътуване до Съединените щати на делегация от Министерството на отбраната.  \r\n\r\n Съмненията на Димитър Стоянов са подхранени от факта, че делегацията се води от заместник-министъра на отбраната Атанас Запрянов. Стоянов припомни, че през 2016-та година - точно преди изпращането на искането за предоставяне на оферта, заместник-министър Запрянов също е посетил Съединените щати.  \r\n\r\n \"Не се ли подлага на риск самият конкурс за придобиване на нови самолети? Не се ли погазват принципите за равнопоставеност и конкурентост между всички участници в конкурса?\" - пита още главният секретар на президента Румен Радев. \r\n\r\n В актуализирания проект, парите за който парламентът одобри преди два и половина месеца, фигурират всички отпаднали оферти за стари и нови самолети. От Министерството на отбраната уточниха, че делегацията заминава за Съединените щати по покана на американската страна. Очакват и покана от другите държави, проявили интерес към запитването.  \r\n\r\n По първоначална информация отговорите на новото българско запитване за оферти за изтребители ще бъдат отворени в началото на октомври. Сделката за до 8 изтребителя е на стойност милиард и 800 милиона лева с ДДС, платима за няколко години, предаде БНР. \r\n \n\t\t\t\t\t\t", "date": "2018.08.21", "title": "От президентството за кроежите на агент Шиши: Изборът на нов изтребител е предопределен!"}
{"url": "http://www.bnews.bg/article/247329-bekam_s_nagrada_za_tsyalostno_tvorchestvo", "text": "\n Легендата на Англия и \"Манчестър Юнайтед\" Дейвид Бекъм ще получи специалната награда на Президента на УЕФА заради приноса си към футбола по време на професионалната си кариера и след нейния край. \r\n\r\n Бившият английски национал ще получи отличието по-късно тази година в Монако, когато се провежда церемонията по награждаване на най-добрите футболисти на годината. \r\n\r\n \"Избрах Дейвид Бекъм за реципиент на наградата тази година, защото той е глобален посланик на футбола и промотира играта и нейните ценности по целия свят\", коментира президентът на УЕФА Александър Чеферин. \r\n\r\n \"Неговата неуморима хуманитарна дейност, която е помогнала за подобряването на живота на много деца по света, трябва да бъде отбелязана. Бекъм е истинска футболна икона на своето поколение\", допълни Чеферин. \r\n\r\n 43-годишният Бекъм игра още за отборите на \"Реал\" Мадрид, ПСЖ, \"Милан\" и \"ЛА Галакси\", преди да се откаже от футбола през 2013-та година. \r\n\r\n \"В кариерата си винаги се опитвах да давам 100% от себе си и да защитавам ценностите на отборната работа и феърплея. Горд съм, че се присъединявам към впечатляващия списък с играчи, които са получавали тази награда\", коментира Бекъм. \r\n\r\n Миналата година наградата на Президента на УЕФА отиде при легендата на \"Рома\" Франческо Тоти, а в минали години нейни реципиенти са били Франц Бекенбауер и Йохан Кройф, съобщава БТВ. \r\n \n\t\t\t\t\t\t", "date": "2018.08.21", "title": "Бекъм с награда за цялостно творчество"}
{"url": "http://www.bnews.bg/article/247326-obesiliyat_se_v_hareydin_zhiveel_rayski", "text": "\n 67-годишният Иван Иванов е мъжът, който се обеси във врачанското село Хайредин. Информацията бе потвърдена от кмета на населеното място Тодор Алексиев. Трагедията е станала вчера в дома на Иванов, който окачил дебело въже на греда на къщата си и без много да му мисли се обесил. На висящия труп на Иван се натъкнал негов съсед, който веднага сигнализирал на тел. 112. \r\n\r\n Малко по-късно на място пристигнали служители на районното управление в Козлодуй и медицински екип от болницата. По трупа не са открити следи от насилие, а по случая е образувано досъдебно производство, съобщава BulNews.bg.  \r\n\r\n Иван е работел като говедар и е пасял стадо крави на мъж от селото. Новината за ужасяващата случка шокирала местните още повече, тъй като ден преди това починалият се е хвалил, че животът му е рай и изкарва добри пари.  \r\n\r\n Мъжът обаче доста често е прекалявал с алкохола, което е принудило сина и дъщеря му да напуснат родния дом и да се преместят в друга къща в селото. Оттогава мъжът живеел сам.  Иван не е имал здравословни проблеми и не е боледувал, коментират местните. Какво точно е накарало говедарят да сложи край на живота си, не е ясно.    \r\n  \r\n \n\t\t\t\t\t\t", "date": "2018.08.21", "title": "Обесилият се в Харейдин живеел... райски?!"}
{"url": "http://www.bnews.bg/article/247258-uinona_raydar_i_kianu_riyvs_izdadoha_che_sa_zheneni", "text": "\n Актьорите Уинона Райдър и Киану Рийвс издадоха, че са женени. Сватбата им датира от 1992 г., когато истински свещеник ги изповядал за снимките на филма \"Дракула\" на режисьора Франсис Форд Копола. Именно Копола осигурил реално духовно лице за екранната церемония. \r\n\r\n Това разкриха звездите по време на представянето на новата им съвместна лента \"Дестинация сватба\", която скоро ще излезе в кината. \r\n\r\n \"Ние действително се оженихме в \"Дракула\". Не, кълна се, мисля, че сме женени в истинския живот\", разкри Уинона пред сп. \"Entertainment Weekly\", където дава интервю заедно с Рийвс. \r\n\r\n Звездата от сериала \"Странни неща\" дори се сети, че церемонията от преди 26 години е била навръх Свети Валентин. \r\n\r\n Като изключим случайния брак с 53-годишния актьор, Райдър не се е разхождала до олтара. Тя е в сериозна връзка от 2011 г. с мъж на име Скот Хан, но предпочита да не се омъжва, за да не й се налага после да се развежда, пише \"Монитор\". \r\n \n\t\t\t\t\t\t", "date": "2018.08.21", "title": "Уинона Райдър и Киану Рийвс издадоха, че са женени"}
{"url": "http://www.bnews.bg/article/247328-karina_karaivanova_nabarzo_si_slozhi_nov_zamestnik_na_myastoto_na_agayn", "text": "\n На свое извънредно заседание на 21 август 2018 г. Комисията за финансов надзор (КФН) определи  Владимир Савов – член на КФН за заместник, който да изпълнява правомощията на заместник-председател на КФН, ръководещ управление „Застрахователен надзор“, до встъпване в длъжност на избран от Народното събрание нов заместник-председател. \r\n\r\n Решението на КФН е във връзка с решение на Народното събрание от 21 август 2018 г. за предсрочно прекратяване на мандата на  Ралица Агайн-Гури – заместник-председател на Комисията за финансов надзор, ръководещ управление „Застрахователен надзор“, съобщиха от КФН. \r\n\r\n   \r\n \n\t\t\t\t\t\t", "date": "2018.08.21", "title": "Карина Караиванова набързо си сложи нов заместник на мястото на Агайн"}
{"url": "http://www.bnews.bg/article/247320-ivana_otkaza_kosmicheski_honorar_na_vip_bradar", "text": "\n \r\n„Даваха ми огромна за България сума, но не бих влязла в какъвто и да било риалити формат. Не мисля, че целият ми личен живот трябва да бъде на показ. Откровен човек съм и давам достатъчно информация за себе си, даже много пъти си казвам: \"Това трябваше ли да го споделям?\". С тези аргументи фолкпевицата Ивана обясни пред вестник „Българи днес“ защо за поредна година е отказала покана да влезе във „.ВИП Брадър“. „Аз не започнах кариерата си с идеята да бъда запомнена със скандали - това е най-лесно, знае се. Предпочитам да има друго, за което да ме харесват или да не ме харесват“, категорична е изпълнителката, която все още вярва в любовта. Отказва да разкрие дали има мъж до себе си. Легендата на балканската музика е категорична, че не бива колегите й да пеят плейбек. „Малко колеги останахме в този стил и си държим на живи инструменти, перкусии и ритмична секция. Харесвам големите формации и всичко да е на живо. Искам да пея, чудя се на колегите с тези плейбеци. Ама хората не са глупави. Първо, е неуважение към публиката. Този глас ти е даден да се развива. Пейте на живо бе, хора! Може и да е фалшиво, но душата излива цялата си емоция. Давайте любов на хората и тя ще ви се върне“, категорична е изпълнителката. \r\n  \r\n \n\t\t\t\t\t\t", "date": "2018.08.21", "title": "Ивана отказа космически хонорар на ВИП Брадър"}
{"url": "http://www.bnews.bg/article/247322-grigor_zagryava_za_us_open", "text": "\n Григор Димитров започна тренировки вНю Йорк за началото на Откритото първенство на САЩ. \r\n\r\n Тенисистът ни публикува клип в Инстаграм, с който демонстрира по какъв начин преминават тренировките му.  \r\n\r\n \"Без почивни дни\", написа Григор в социалните мрежи. \r\n\r\n Димитров ще разбере името на първия си противник в петък, 24 август, когато ще бъде жребият за основната схема на US Open \r\n \n\t\t\t\t\t\t", "date": "2018.08.21", "title": "Григор загрява за US Open"}
{"url": "http://www.bnews.bg/article/247327-potvardeno_bencho_benchev_da_plati_50_bona_za_ukrivaneto_na_ochite", "text": "\n Бургаският районен съд потвърди взетата мярка за неотклонение \"парична гаранция\" в размер на 50 хил. лв. спрямо обвиняемия Бенчо Бенчев, съобщиха от пресцентъра на съда. \r\n\r\n Съдебното производство е протекло по реда на чл. 61, ал. 3 от НПК -  съдът разглежда незабавно делото в закрито заседание и се произнася с определение, което е окончателно. \r\n\r\n Зам.шефът на общинския съвет в Бургас бе привлечен като обвиняем за лично укривателство на несебърския бос Димитър Желязков, с когото бе арестуван на 4 август в Истанбул и за незаконно притежание на боеприпаси. Това стана с постановление от 10 август, със същото спрямо Бенчев бе взета мярка за неотклонение  парична гаранция 50 000 лв., която трябва да бъде платена в 15-дневен срок. \r\n\r\n Според районните магистрати може да бъде направен извод, че Бенчо Бенчев е съпричастен към извършване на престъпленията, за които е обвинен, а те са с висока степен на обществена опасност. \r\n\r\n Съдът е приел, че определената мярка за неотклонение като вид е подходяща и е взета с цел да попречи на обвиняемия да се укрие и да извърши престъпление. Според съдебната инстанция размерът от 50 000 лв. не се явява завишен. Тази мярка е сред най-леките мерки за неотклонение, предвидени в НПК. При извършване на преценка в тази връзка, Бургаската районна прокуратура очевидно е отчела, че лицето е неосъждано, с постоянен адрес на територията на Република България, където развива бизнес и има семейство, заявяват още от пресцентъра на съда. \r\n\r\n В акта на съдебната инстанция пише още: \"Изложеното, в съчетание с неговата възраст /на Бенчев-б.р./ и наличните по досъдебното производство данни за влошеното му здравословно състояние, обосновават извода, че целите на мярката за неотклонение биха били изпълнени в достатъчна степен и посредством налагането на мярка за неотклонение \"гаранция\". \r\n\r\n Относно размера на взетата мярка районният съд приема, че един от основните критерии, които имат значение за определяне размера на тази мярка е имущественото положение на обвиняемия.  Взети били под внимание наличните по досъдебното производство доказателства относно материалното положение на обвиняемия. \r\n \n\t\t\t\t\t\t", "date": "2018.08.21", "title": "Потвърдено: Бенчо Бенчев да плати 50 бона за укриването на Очите!"}
{"url": "http://www.bnews.bg/article/247325-spored_bivsh_zamestnik_pravosaden_ministar_tr_e_nevazstanovim_v_avtentichen_vid", "text": "\n Държавата приключи!!! до този извод стига бившият зам. правосъден министър Валери Трандов в поредица свои постове след безпрецедентното извънредно заседание на парламента днес. \r\n\r\n *Публикуваме без редакторска намеса. \r\n\r\n \"Прочитайки внимателно изявлението на премиера, достигаме до извода, че ТР в неговия автентичен вид е изчезнал!!! Край! С това държавата приключи. Всички подавани данни, вкл. и в момента са неавтентични, а се точат от ранни копия на трети лица. \r\n\r\n Трябва нов закон за уреждане закриването на държавата. Без автентичен ТР нямате вече фирми, нито можете да съдите фирми. Всичко приключи, разбирате ли последиците... такова нещо не се е случвало никога никъде. \r\n\r\n Управлението на Герп ще остане в историята като това, което затри държавата.\" \r\n\r\n   \r\n \n\t\t\t\t\t\t", "date": "2018.08.21", "title": "Според бивш заместник правосъден министър ТР е невъзстановим в автентичен вид"}
{"url": "http://www.bnews.bg/article/247321-ninova_ne_se_otkazva_ostavka_na_tsyaloto_pravitelstvo_srinahte_tsyalata_darzhava", "text": "\n Единственото решение на основните проблеми в държавата е Борисов да депозира оставката на кабинета. Това каза лидерът на БСП Корнелия Нинова по време на изслушването на премиера Бойко Борисов за електронните системи на страната. \r\n\r\n „Щях да похваля премиера, че остана толкова дълго и до края на заседанието, но не издържа последните няколко минути\", добави тя. \r\n\r\n Нинова се обърна към депутатите от ГЕРБ и министрите от кабинета, като ги попита дали са им познати думите „Ще засилим доверието на гражданите в електронните услуги“. „Сигурно ви е познато, все пак е партийната ви програма. Вместо това днес цял ден слушаме за сринали се дискове. Уважаеми колеги, имате големи проблеми в управляващата коалиция, които винаги оправдавате с това, че управленската програма се Лидерът на БСП заяви, че управляващите изобщо не изпълняват своята програма, излъгали са българските избиратели и не са изпълнили това, с което са ги спечелили на тези избори. „Говорихме за много детайли, никой не каза на българското общество колко загуби българската икономика за тези дни от срива на Търговския регистър. Колко загуби българският бизнес? Загуби ли нещо хазната от това?“, заяви Нинова.  \r\n\r\n Тя изрази надежда премиерът Бойко Борисов да уволни шефа на Инспектората към Министерството на правосъдието, защото тази жена е оневинила Зорница Даскалова.  \r\n\r\n Нинова заяви, че има два големи проблема, които са съществени за системите изобщо в България – първият е липсата на доверие, а вторият е, че когато някой каже това в очите, го нарочват за саботьор и така се затваря устата на всеки инакомислещ. Според нея вина за това има правителството на ГЕРБ. „Където искайте се връщайте - вие управлявате последните 10 години. Главната ви вина е, че сринахте институциите и държавността“, заяви Нинова. Според лидера на БСП единственото решение на основните проблеми в държавата е Бойко Борисов да депозира оставката на кабинета.  \r\n \n\t\t\t\t\t\t", "date": "2018.08.21", "title": "Нинова не се отказва: Оставка на цялото правителство, сринахте цялата държава!"}
{"url": "http://www.bnews.bg/article/247314-zamestnichkata_na_ivancheva_absolyutno_zdrava_nyama_da_vidi_slantseto", "text": "\n Специализираният наказателен съд отхвърли искането на бившия заместник-кмет на столичния район \"Младост\" - Биляна Петрова да напусне ареста.  \r\n\r\n Съдът се позова на назначената съдебномедицинска експертиза, според която, въпреки здравословните си проблеми, разследваната за корупция Петрова може да се лекува и под стража. \r\n\r\n Според д-р Адриана Русева, заболяванията на Петрова не изискват болничен престой и затова тя се е консултирала, както и е осигурила личен преглед на бившия заместник-кмет при още специалисти. Това предизвика реакцията на защитата й, според която вещото лице е изследвало и въпроси, които не са му възложени от съда и прави изводите си без изобщо да се е запознала с условията в ареста. \r\n\r\n Съдът обаче, не се съгласи и даже похвали Русева, че е проявила самоинициатива за попълване на изследването. Според магистрата, консултациите с други специалисти не само не е неправомерно, а е проява на висок професионализъм. \r\n\r\n Докато защитата на Петрова искаше свободата й, включително и защото не е участвала в корупционна схема с кметицата на \"Младост\" Десислава Иванчева и бившия районен кмет Петко Дюлгеров по изнудването на бизнесмена Александър Ваклин, обвиняемата се разплака, а съдът даде почивка. А след нея обяви, че Биляна Петрова остава под стража -  решение, което тя може да обжалва пред Апелативния специализиран съд, предаде БНР. \r\n \n\t\t\t\t\t\t", "date": "2018.08.21", "title": "Заместничката на Иванчева  - абсолютно здрава, няма да види слънцето"}
{"url": "http://www.bnews.bg/article/247300-madona_prasnala_nad_460_hil_paunda_v_hotela_v_maroko", "text": "\n Над 460 хил. паунда е похарчила поп иконата Мадона за престоя си в луксозния хотел \"El Fenn\". Това съобщава \"Daily Mail\" и уточнява, че една нощувка в него струва 350 паунда.  \r\n\r\n Припомняме, че Мадона посрещна своята 60-годишнина в Мароко, прекарвайки цяла седмица в Маракеш. На разположение на певицата са били три басейна, намиращи се на терасата на покрива, разкриваща уникална гледка към „Кутубия“ - най-голямата джамия в града и една от най-внушителните сгради в Мароко.  \r\n\r\n По-рано тази седмица изпълнителката сподели няколко снимки от празненството по случай рождения й ден, който бе на 16 август. Според британското издание, нейното частно парти продължило до 4 през нощта. На него звучала специално подбрана мароканска музика, а за гостите имало дрес код - бедуински одежди.  \r\n\r\n \"Ние очаквахме, че тя ще иска да се пуска нейната музика. Нямаше мъж с нея, а само децата...\", разказа работещ в четиризвездния хотел и уточни, че Мадона се е държала много добре с персонала, пила, но малко и се забавлявала с гостите си. \r\n\r\n \"Най-запомнящата се и магическа седмица за рождения ден. Благодаря на всички, които ми помогнаха да се случи\", написа днес изпълнителката и публикува снимка от партито.  \r\n \n\t\t\t\t\t\t", "date": "2018.08.21", "title": "Мадона пръснала над 460 хил. паунда в хотела в Мароко"}
{"url": "http://www.bnews.bg/article/247315-tramp_razporedi_i_arestuvaha_posledniya_natsist_v_doma_mu", "text": "\n Арестуваха последния жив нацист. С тази новина гръмнаха медиите зад океана. По данни на ABC News имиграционни и митнически агенти са закопчали 95-годишният Який Палий. Предполага се, че той е последният жив нацистки сътрудник, работил в трудовите лагери на Хитлер. Палий е бил арестуван в дома му в Куинс, Ню Йорк, а задържането му е станало лично по заповед на американския президент Доналд Тръмп. \r\nПоследният жив нацист е бил депортиран в Германия, уточняват още американските медии. Служители на министерството на правосъдието уточняват, че той е служил като въоръжена охрана в лагера на смъртта в нацистка окупирана Полша. След края на войната той тръгнал да бяга в САЩ излъгал американските имиграционни служители за ролята си в тези зверства. От американското министерство на правосъдието показаха и снимка на младия Який Палий от досието му като пазач на нацистките лагери.   \r\nABC News разпространи и видео, което показва как властите извеждат Палий от дома му. От кадрите се вижда, че 95-годишният мъж е изнесен на носилка. \r\n  \r\n \n\t\t\t\t\t\t", "date": "2018.08.21", "title": "Тръмп разпореди и арестуваха последния нацист в дома му!"}
{"url": "http://www.bnews.bg/article/247318-lyatnata_vakantsiya_na_brizhit_makron", "text": "\n Съпругата на френския президент Еманюел Макрон - Брижит, прекара една незабравима лятна ваканция в Брегансон. \r\n\r\n Обитателката на Елисейския дворец замина за курорта, в който се намира президентската резиденция и се наслади на хубаво време, колоездене, плаж и водни приключения. Тя показа стегнатите си крака в различни лежерни дрехи - от съвсем къси шорти за каране на колело, през къси туники до цели бански, с които се отдаваше на разходки с джет в морето. \r\n\r\n Тя бе заснета от папараци с внуците си, както и с 34-годишната си дъщеря Тифен. В резиденцията има достатъчно място за всички, за да могат да прекарат малко време заедно. Въпреки че дворецът се намира на брега на Средиземно море, Еманюел Макрон изгради басейн в двора. Стъпка, която никой от предшествениците му не е предприемал. Според \"Билд\" цената му била 34 000 евро, което въобще не се харесало на данъкоплатците. \r\n\r\n 65-годишната Брижит Макрон е първа съпруга за 40-годишния френски президент, а за нея това е втори брак. Тя се развежда с първия си съпруг през 2006, от когото са и трите ѝ деца, а през 2007 г. се омъжва за бившия си ученик Еманюел. Връзката им датира от ученическите му години. Родителите му го изпращат от родния Амиен в Париж, за да го разделят с учителката, но те не прекъсват отношенията си и няколко години по-късно се събират. \r\n \n\t\t\t\t\t\t", "date": "2018.08.21", "title": "Лятната ваканция на Брижит Макрон"}
{"url": "http://www.bnews.bg/article/247324-klientite_na_olimpik_da_piyat_po_edna_studena_voda_parlamentat_ne_mozhe_da_im_pomogne", "text": "\n \r\nСлед четири часа извънредно заседание на парламента, дори с присъствието на премиера Бойко Борисов стана ясно, че и парламентът не може да помогне на хората с прекратени застрахователни полици към фалиралия кипърски застраховател \"Олимпик\".  \r\n\r\n \r\n197 000 души, чиито договори бяха предсрочно прекратени в 24 ч. на 17 август заради фалита на компанията, за да имат валидна \"Гражданска отговорност\" след тази дата, трябва да платят за нова полица. \r\n\r\n На този етап единственият им шанс да получат обратно изгорелите си вноски за оставащия срок от застраховката си към \"Олимпик\" е да участват в производството по несъстоятелност в Кипър. \r\n\r\n Това успя да обясни в крайна сметка финансовият министър Владислав Горанов, депутати от ГЕРБ и ДПС . Преди това същото заяви зам.-председателката на КФН, отговаряща за застраховането – Ралица Агайн, която подаде оставка по време на заседанието и парламентът после я прие. \r\n\r\n Гаранционните схеми, които съществуват в застраховането в България и ЕС, не предвиждат компенсация за вноските на хората при прекратяване на полица заради фалит на застраховател. За съжаление, това не е било обяснено на българските граждани, заяви депутатът от ДПС Йордан Цонев, като думите му бяха потвърдени от управляващите. \r\nБСП, която инициира извънредното заседание на парламента, обаче настоя да се търси начин Обезпечителният фонд към Гаранционния фонд у нас да плати остатъка от вноските на хората по прекъснатите полици с \"Олимпик\" на обща стойност около 9.3 млн. лв.  и обявиха готовност и за законодателни промени в тази посока. \r\n\r\n В крайна сметка парламентът отхвърли проекторешението на левицата, което предвиждаше да се търсят \"възможности за възстановяване на платените суми и гарантиране на правата\" на лицата, сключили застраховка \"Гражданска отговорност\" с \"Олимпик\", прекратена на 17 август. \r\n  \r\n\r\n   \r\n \n\t\t\t\t\t\t", "date": "2018.08.21", "title": "Клиентите на \"Олимпик\" да пият по една студена вода, парламентът не може да им помогне"}
{"url": "http://www.bnews.bg/article/247316-dali_shte_ima_targovski_registar_zavisi_ot_kasmeta_tova_kaza_boyko_borisov", "text": "\n До края на седмица може да имаме напълно работещ Търговски регистър. Ако имаме късмет. Това горе-долу стана ясно от изказването на премиера Бойко Борисов по време на извънредното заседание на парламента. Конкретна дата няма. Но пък за предходните дни какво се е случило подробно със сричане изчете листа пред себе си Борисов. \r\n\r\n Премиерът посочи, че към днешна дата е възстановена базата данни на Търговския регистър до 17 юли 2018 г. \r\n\r\n „Успешно се изтеглят данните от развалените дискове. Възстановяващите дейности не са спирали никога. Причините бяха известни още в първите 24 часа след срива. На 9 август последователно дефектират 3 диска, а на следващия ден и още един. За проблема незабавно е обявена фирмата, отговорна за поддръжката – фирма „Лирекс“. Към 10 август са предприети действия по възстановяването. В ранните часове на 10 август дисковете са преразпределени успешно, но базата данни не ги чете. В работата се включват допълнителни IT експерти, включително и специалист от Япония сме довели. Така че сега до 17 юли всичко е възстановяването. Положението ескалира до най-високо ниво, заради което най-високи специалисти бяха изпратени в подкрепа на компанията. Мобилизиран е целият наличен експертен капацитет, който е работил към Агенцията по вписванията“, обясни Борисов. \r\n\r\n Министър-председателят посочи, че възстановителният щаб проведе срещи на най-високо равнище. „Още в събота е разработен детайлен план за възстановяване на дисковете, на базата данни от клиенти, на частичните функционалности на регистъра и възстановяване на връзката със системата „Реджикс“. Първоначално заложените срокове се оказаха обективни. На този етап може да се каже, че кризата е преодоляна. И до края на седмица може и да имаме напълно работещ Търговски регистър“, каза още Борисов. \r\n\r\n Той коментира, че поддържането на най-високо ниво занапред е приоритет, но то изисква и допълнителни ресурси. \r\n\r\n „До 31 август административните органи трябва да изготвят разработените от тях процедури за създаване на резервни копия на държавните регистри. В момента се работи и за създаване на държавно хранилище за резервни копия от данните“, каза Борисов и посочи, че още и че до 3 септември трябва да се извърши и анализ по отношение на преносния капацитет и да се подготви план за обезпечаване на необходимия капацитет. \r\n\r\n „Приемам вината от страна на правителството, от страна на агенцията, но важното е да не допускаме повече подобни зловредни проблеми за в бъдеще“, коментира премиерът. \r\n\r\n „Няма съмнение, че в Русия и в Щатите службите за киберсигурност са на изключително ниво – в това съм се убедил. Няма съмнение. Виждате, че дори държави с най-напредналите комуникации са изложени на киберриск“, каза премиерът Бойко Борисов от парламентарната трибуна. \r\n\r\n „Трябва да помислим как да си направим защитите за тези изключително чувствителни системи“, категоричен бе премиерът, който каза, че ако трябва ще се направят нови закони, обществени поръчки или ако трябва Народното събрание ще следи за това. „Държавата трябва да си има все пак някакви тайни. Затова трябва да имаме тази защита“, заяви още премиерът. \r\n  \r\n \n\t\t\t\t\t\t", "date": "2018.08.21", "title": "Дали ще има търговски регистър зависи от “късмета”. Това каза Бойко Борисов..."}
{"url": "http://www.bnews.bg/article/247319-chernogortsi_pobediha_v_olimpiadata_po_marzel", "text": "\n В Черна гора беше проведена шестата поред Мързелива олимпиада, в която взеха участие 15 черногорци и трима жители на Сърбия, съобщава сайтът Лайф. \r\nТази година първото място беше разделено между четирима представители на Черна гора, които поставиха олимпийски рекорд с 49-часово лежане. Той започна още събота сутринта. Наградата за победителите е в размер на 400 евро в брой и подаръци на същата стойност. \r\n\r\n \"Тъй като подобрихме рекорда по мързел, решихме заедно да станем и да си поделим наградата. Аз съм член на спортния клуб \"Спартанци\" в Подгорица и бягам без проблем по 50 километра. Но ми се оказа трудно да лежа 50 часа. Защото, когато бягаш, можеш да спреш, а когато лежиш - не\", заяви финалистката в съревнованието Милка Додерович. \r\n  \r\nОрганизаторите от село Брезна със своето съревнование искат да илюстрират стереотипното представяне на черногорците като лениви хора. Първият турнир те проведоха под мотото \"Ще има хляб и без мотика!\". \r\n  \r\n \n\t\t\t\t\t\t", "date": "2018.08.21", "title": "Черногорци победиха в Олимпиадата по.. мързел"}
{"url": "http://www.bnews.bg/article/247323-skandalno_ubiha_4000_zhivotni_a_rezultati_ot_probite_za_chuma_nyama", "text": "\n Резултатите от повторните проби за наличие на чума по дребните преживни животни в крайграничните общини Болярово и Елхово все още не са готови. Заради огнище на заразната болест, в района на Странджа бяха унищожени близо 4000 овце и кози, а стопаните бяха обезщетени по пазарни цени. \r\n\r\n В началото на август бяха взети 5100 кръвни проби за наличието на чума в 36 населени места на общините Елхово, Болярово и Стралджа. Фермерите в региона повече от два месеца нямат право да търгуват с животни, както и не им е позволено да предават и млякото. \r\n\r\n Дори и всички взети проби да се окажат отрицателни, карантината няма да бъде вдигната, тъй като ветеринарите не бяха допуснати да вземат проби от животните на Тодор и Анна в Болярово и в момента случаят се проверява от Прокуратурата, информираха от Областната дирекция по безопасност на храните в Ямбол, съобщи БНР. \r\n \n\t\t\t\t\t\t", "date": "2018.08.21", "title": "Скандално: Убиха 4000 животни, а резултати от пробите за чума няма!"}
{"url": "http://www.bnews.bg/article/247313-zaplahata_ot_morbili_v_evropa_se_uvelichava", "text": "\n 37 души са починали от морбили в Европа през първата половина на 2018 г., съобщиха от европейския офис на Световната здравна организация. Здравните служби алармират за висок скок на заболеваемостта от дребна шарка на Стария континент. \r\n\r\n До момента са регистрирани 41 хил. случая на морбили в периода януари – юни тази година. За цялата 2017 г. случаите са били 23 927 с регистрирани 35 смъртни случая. \r\n\r\n Увеличението на случаите се дължи на намаляването на обсега на имунизациите и на техния системен характер сред маргинализираните групи на населението в Европа. \r\n\r\n СЗО призова всички 53 европейски страни да положат по-големи усилия при ваксинирането. За да се избегне разпространение на заразата е необходимо 95% от населението да бъде имунизирано. \r\n\r\n През първата половина на 2018 г. в седем страни са регистрирани над 1000 случая на морбили – Франция, Грузия, Гърция, Италия, Русия, Сърбия и Украйна. \r\n\r\n В Украйна случаите на заразени са над 23 хил. или над половината от всички заразени в цяла Европа. \r\n\r\n Сърбия води в класация с най-много регистрирани смъртни случаи заради морбили – 14. \r\n \n\t\t\t\t\t\t", "date": "2018.08.21", "title": "Заплахата от морбили в Европа се увеличава"}
{"url": "http://www.bnews.bg/article/247330-koga_shte_gi_sprat_i_koy_shte_gi_spre_romi_pobarkaha_politsai_v_pazardzhik", "text": "\n Купонджии от ромския квартал “Изток“ в Пазарджик разигравали униформени, които дошли по сигнал за силна музика в местно заведение. Мургавите чалгаджии отказали да си кажат имената и да посочат кой е собственик на кафенето, за да не могат органите на реда да му съставят акт, пише Монитор. \r\n\r\n Цяла тумба от 20-ина души от квартала наобиколили полицейските автопатрули и се наложило да бъде повикано подкрепление, а нарушителите да бъдат задържани. Случката се е разиграла около 1 часа след полунощ в понеделник, когато дежурният в Районното управление на МВР в областния град получил няколко сигнала за силна музика, идваща от заведение на улица „Пловдивска“. \r\n\r\n Там били изпратени два автопатрулни екипа, които да изяснят ситуацията. Униформените установили, че музиката идва от малко заведение , в което празнували група жители на пазарджишкия квартал „Изток“. Те разпоредили на присъстващите да прекратят празненството, да спрат музиката, тъй като така пречат на живеещите в съседните жилищни сгради. \r\n\r\n Мъжете обаче не се подчинили, умишлено заблуждавали органите на реда за своята самоличност и за това кой е собственик на заведението. Това дало основание служителите да предприемат задържане. Изведнъж около служебните автомобили се насъбрали около 20 човека с намерение да осуетят полицейските действия и това наложило на място да бъдат извикани допълнително подкрепления от полицейското управление. В крайна сметка музиката била спряна, а в полицейския арест за срок от 24 часа се озовали А.К.- 42г., Г.Г.- 42г. и Х.А.- 42г. Съставени са им актове по Закона за МВР за неизпълнение на полицейско разпореждане. \r\n\r\n На други двама техни сътрапезници са съставени актове на нарушаване на обществения ред съгласно общинската наредба. Същата вечер на полицейските органи от управлението в град Септември  се наложило да укротяват купонджии и в Белово. След сигнал за силна музика униформените отишли на място и установили, че шумотевицата идва от частен дом, а причината е изнесена на терасата музикална уредба от празнуващите. Полицаите разпоредили на собственика на къщата М.П.- 36г. да спре музиката, след което предприели действия за съставяне на акт за установеното нарушение на нощната тишина. Двама от гостите обаче яростно решили да защитават домакина си и с действията си възпрепятствали на органите на реда да изпълнят задълженията си. Станало ясно, че това са беловците Н.Й.- 39г. и Г.В.- 34г. \r\n\r\n На мястото пристигнали и допълнително полицейски екипи, а двамата мъже, виждайки това, успели да избягат и към момента се издирват.През изминалия уикенд дежурните екипи от управленията в Пазарджик и Септември са установили множество нарушения на спокойствието на гражданите пред тъмната част на денонощието. В резултат на това на нарушителите са съставени 24 акта, които ще бъдат изпратени на общинските администрации, където да бъдат определени размерите на глобите.      \r\n  \r\n \n\t\t\t\t\t\t", "date": "2018.08.21", "title": "Кога ще ги спрат и кой ще ги спре? Роми побъркаха полицаи в Пазарджик!"}
{"url": "http://www.bnews.bg/article/247310-es_obmislya_izvanredni_pregovori_s_velikobritaniya_za_brekzit", "text": "\n Европейският съюз може да проведе извънредни разговори за Брекзит през ноември, за да обсъдят всяко споразумение, което може да бъде сключено с Обединеното кралство, обявиха дипломати от блока, цитирани от световни агенции. \r\n\r\n ЕС ще проведе планирана среща на върха през октомври, но крайният срок вероятно ще бъде пропуснат. Очаква се Великобритания да напусне ЕС през март 2019 г. \r\n\r\n \"Определено ще има истински натиск през октомври и ние вероятно няма да успеем. Въпреки че не е официално потвърдено все още, допълнителна среща през ноември изглежда все по-вероятна\", каза високопоставен дипломат пред \"Ройтерс\". \r\n\r\n Главният преговарящ на ЕС за Брекзит Мишел Барние ще проведе среща с британския министър за Брекзит Доминик Рааб по-късно днес. \r\n\r\n Междувременно външният министър на Великобритания Джереми Хънт заяви, че е възможно Обединеното кралство да напусне без сделка, но това би било \"голяма геостратегическа грешка\" за Европа. \r\n \n\t\t\t\t\t\t", "date": "2018.08.21", "title": "ЕС обмисля извънредни преговори с Великобритания за Брекзит"}
{"url": "http://www.bnews.bg/article/247307-eto_ya_strashnata_istina_za_zaginalata_rodilka_v_pleven", "text": "\n Извършената проверка в УМБАЛ „Д-р Георги Странски“ - Плевен по повод починала на 26.07.2018 г. родилка Маргарита М. констатира нарушениe в диагностично-лечебния процес, за което ще бъде образувано административно-наказателно производство, съобщиха от здравното министерство. \r\n\r\n Цялата документация по случая е предоставена на Районната прокуратура в гр. Плевен. \r\n\r\n На 25.07.2018 г. пациентката Маргарита е хоспитализирана в Клиниката по акушерство и гинекология на УМБАЛ – Плевен за родоразрешение – планово Цезарово сечение. Проведена е предоперативна анестезиологична консултация, но не е извършен преглед и в Историята на бременността и раждането (ИБР) няма записани данни за състоянието на устната кухина и подвижността на шийния отдел на гръбначния стълб на пациентката. На по-късен етап това не е позволило да се направи оценка на риска от извършване на ендотрахеална интубация. \r\n\r\n По преценка на анестезиолога и по желание на пациентката раждането е планирано да се извърши под обща анестезия. \r\n\r\n На 26.07. в 9.00 ч. е започнала оперативната интервенция. Направени са няколко опита за ендотрахеална интубация, която не се е осъществила поради анатомични особености на устната кухина. Екипът е пристъпил към ръчно обдишване. В периода на обдишване е установено повишено съпротивление на дихателните пътища, тежък бронхоспазъм и хипотония. Вследствие при родилката настъпва остра хипоксия, довела до пренатално страдание за плода. \r\n\r\n Реанимационните мероприятия в Клиниката по акушерство и гинекология са продължили в пълен обем до 14.00 ч., след което е взето решение за преустановяването им, поради настъпила необратима сърдечна и съдова слабост. Това е и часът на обявяване на леталния изход. \r\n\r\n Изпълнителна агенция „Медицински одит“ е отправила препоръка към УМБАЛ - Плевен в срок до 30.09.2018 г. да бъде разработена и приложена писмена процедура за оценка на риска при осъществяване на ендотрахеална интубация. \r\n \n\t\t\t\t\t\t", "date": "2018.08.21", "title": "Ето я страшната истина за загиналата родилка в Плевен! "}
{"url": "http://www.bnews.bg/article/247308-borisov_ot_godini_ne_sam_se_vizhdal_s_agayn_iskam_rabotna_grupa", "text": "\n Премиерът Бойко Борисов заяви, че от години не се е чувал и виждал със заместник-председателя на Комисията за финансов надзор Ралица Агайн. Премиерът предлага работна група от експерти да кажат кой и как да даде пари за обезщетение на хората с гражданска отговорност към фалиралата кипърска компания \"Олимпик\". \"Да се направи работна група и пак да се съберем и да видим какво да правим\", предложи Борисов. \r\n  \r\n\"С Ралица Агайн не съм се виждал, не съм се чувал от години сигурно. Нито съм я чувал, нито съм я виждал последните години. Доклад при мен не е идвал\", заяви Борисов относно въпрос на Корнелия Нинова. \r\n  \r\nТой допълни, че вчера е извикал председателя на КФН, на ДАНС, министъра на финансите, за да разбере какво се случва в сектора. \r\n  \r\n„След като вие заговорихте публично за извънредно заседание, вчера поканих, за да попитам какво става в този сектор. Сега съжалявам. Защото нашето място не е тук на този дебат. КФН е избрана от парламента, отчита се пред парламента. По каква работа вие сте ни извикали тук? Мога да ви отговоря така - ние сме дошли с цялото си уважение и предлагам, ако се приеме, защото не бива тук да излезе, че БСП иска да помогне на тези 200 000, а другите партии не искаме това да се случи. Това не е така. Трябва да видим с какви пари да го направим. Второ, ако го правим, да знаем какъв прецедент от тук нататък това ще бъде. И ако утре стане второ, трето и четвърто... При банките е ясно. Фалирала банка. А тук не е ясно“, каза Борисов. \r\n  \r\nПремиерът Бойко Борисов предлага работна група в парламента, съставена от експерти от всички политически групи, да обсъди и предложи решение за това как да бъдат обезщетени 200 000 български граждани, които пострадаха от фалита на кипърската застрахователна компания \"Олимпик\". \r\n  \r\n„Нека поработят тези експерти, да уеднаквим, да прочетем хубаво това, което пише, и да се съгласят тези експерти, които ще определим. Да се каже, че може да се вземат пари от тук и ние ще го направим. Работна група трябва, която да го реши и да излезем с предложение. Ще се съберем, ако трябва, и в петък, събота, неделя. Но ако ще ги платим тези пари, да знаем на базата на какво и как го плащаме“, посочи той. \r\n \n\t\t\t\t\t\t", "date": "2018.08.21", "title": "Борисов: От години не съм се виждал с Агайн, искам работна група!"}
{"url": "http://www.bnews.bg/article/247309-dotsent_georgi_lozanov_shte_oglavi_direktsiya_v_bta", "text": "\n Медийният експерт доц. Георги Лозанов ще оглави дирекция „Културни комуникации” в Българска телеграфна агенция (БТА). \r\n\r\n \"С новосъздадената структура най-старата българска медия, която тази година отбелязва 120-ия си юбилей, ще започне вече и да генерира културни новини, не само да ги отразява\", отбелязват от агенцията. \r\n\r\n Доц. Георги Лозанов е преподавател в Софийския университет, медиен експерт, автор на книги и научни публикации. Няколко мандата бе председател на медийния регулатор СЕМ, вкл. на предшественика му НСРТ. Автор и водещ е на публицистичното предаване \"Необичайните заподозрени\" по телевизия Bulgaria ON AIR. \r\n \n\t\t\t\t\t\t", "date": "2018.08.21", "title": "Доцент Георги Лозанов ще оглави дирекция в БТА"}
{"url": "http://www.bnews.bg/article/247304-barekov_koya_e_tazi_42_godishna_devoyka_ot_nadzora_na_kfn_i_kakvo_prospa", "text": "\n Ралица Агайн подаде оставка в НС по време на извънредното заседание на депутатите по болните теми на деня -  \"Олимпик\" и Търговския регистър. Коя е тя и какво е проспала, докато отговаряше за надзора на КФН, обяснява евродепутатът Николай Бареков. По-рано днес, той посочи още, че   20 години по-късно има три мандата като зам. шеф на КФН и на практика никакъв друг трудов стаж. Но минава за “най-големия специалист по застраховането”. \r\n\r\n *Публикуваме без редакторска намеса \r\n\r\n \"Коя е тази 42-годишна девойка от “надзора” на КФН и какво проспа? Дядото на Ралица Агайн - Гури е дългогодишен шеф на комунистическите концлагери в Белене и Ножарево. Отнасял се жестоко с “враговете на народа” като високопоставен служител на МВР и ДС. Бивш партизанин. Баща и е също служител на ДС и МВР. Вкарана на 24 години за царски депутат от негласния шеф на ДС по това време генерал Любен Гоцев. От 2005 несменяем титуляр като зам шеф на КФН с ресор “Надзор на застрахователния пазар”. 20 години трудов стаж на доходна държавна ясла като депутат и надзор над всички застрахователи. Дали има връзка между нейното назначаване и тъмното минало на генезиса на СИК, ВИС и другите застрахователи с ДС? Помните ли силовото застраховане от 90-те на мутрите? Е сега зад ЗД Олимпик, регистрирано в Кипър, са се скрили точно такива юнаци! Какво проспа госпожа Агайн? Оказва се, че според законите в Кипър техният гаранционен застрахователен фонд обезщетява само автомобили с кипърска регистрация! Тоест от всички 275 000 изгорели българи обезщетение от кипърската държава ще получат точно 0. Колкото са и кипърските коли у нас. Какво проспа още внучката на комунистическия кръволок Агайн? Макар, че Олимпик се води кипърска компания, 90% от оборота и със застраховките идва от България. И двата факта Агайн-Гури можеше да научи с две-три кликвания на мишката на държавния си лаптоп. Дори можеше да накара секретарката си да свърши същата работа. Умишлено или не? Чадър над мутренското застраховане от 90-те години. Сега цацаратурата е на ход, стига от ДС да не им сложат пак каишката. Така, както направиха с КТБ и любимите си отрочета от СИК и ВИС.\" \r\n\r\n \r\n \n\t\t\t\t\t\t", "date": "2018.08.21", "title": "БАРЕКОВ: Коя е тази 42-годишна девойка от \"надзора\" на КФН и какво проспа?"}
{"url": "http://www.bnews.bg/article/247306-agayn_natopi_shefkata_si_zashto_ne_sa_bili_uvedomeni_horata_za_falita_na_olimpik_tya_vina_nyamala", "text": "\n Подалата днес оставка зам.-председателка на Комисията за финансов надзор (КФН) Ралица Агайн увери, че няма пропуски в работата й по осигурителния пазар, всички правомощия на КФН в случая с фалиралата ЗК \"Олимпик\" са били изпълнени и препрати към шефката си защо хората не са били уведомени своевременно за проблемите.  \r\n\r\n \"По закон правомощията за представителство не са на заместник-председателя\", заяви тя днес пред журналисти в парламента, където депозира оставката си. \"А на кого, на председателя ли?\", запитаха журналисти. \"Пише го в закона\", потвърди Агайн в отговор. \r\n\r\n \"Олимпик - клон България\" е на българския пазар от 2009 г. и функционира като представителство е на ЗК \"Олимпик\" - Кипър. Тоест - работи с кипърски лиценз и не е задължена да прави вноски в Гаранционния и Обезпечителен фонд - изискване, което е в сила за българските застрахователи. \r\n\r\n \"Олимпик\" извършва дейност от 2009 г. и до момента Комисията за финансов надзор не е получавала сигнали и жалби за проблеми, свързани с дейността на компанията и с изплащането на обезщетенията. Жалбите за 2010 година са 7, за предните години малко повече. Но всичко това е изключително малко. Жалбите са разгледани и са наложени глоби в размер на общо около 30 000 лв., което не е значителна сума\", каза още Агайн. \r\n\r\n Средната стойност на загубите на българските потребители, застраховани в \"Олимпик\", ще е 200 лева. По отношение на средната цена на застраховката Агайн обясни, че за миналата година е представила информация до и след 11 ноември. \"До 11 ноември цената за леки автомобили е 196 лв. при средно за пазара 179 лв. След тази дата цената е била 207 лева при 196 лв. средна за пазара. Така че не съществува дългосрочен дъмпинг от този застраховател“, обясни тя. \r\n\r\n 197 000 полици са били прекратени на 17 август. \"За хората, които плащат на вноски, просто няма да платят следваща вноска, което намалява загубата. Но за 29 хил. души плащането ще надхвърли 100 лева и така стойността на средната загуба ще е около 200 лв. Споразумението с Кипър не покрива тези плащания, което ще е загуба за нашите потребители\", обясни тя. \r\n\r\n Ралица Агайн обясни, че в случаи като този нито един Обезпечителен фонд в ЕС не предвижда да се покриват подобни загуби. \r\n\r\n \"Разбира се, всичко е въпрос на национална преценка, след като няма европейско законодателство, тези хора ще си получат парите в процеса на ликвидация на \"Олимпик\" - и ако има пари там\", обясни тя.  \r\n\r\n Прекратените полици, които трябва да бъдат възстановявани, са за 9.350 милиона лева. Има 5-годишен срок за предявяване на претенциите. Решението на кипърския съд, че \"Олимпик\" е в ликвидация, се очаква на 12 септември. Ако то я потвърди, ще влезе в сила със задна дата - от 10 август, когато е внесен и искът за ликвидация. \r\n\r\n Съгласно многостранно споразумение нашият Гаранционен фонд, в който са натрупани около 60 милиона лева, е първата линия за предявяване на претенции, в случай на ПТП, стана ясно от изявлението на Ралица Агайн. Това означава, че ако ви удари кола със застраховка от \"Олимпик\", подайте иск в българския гаранционен фонд, след което кипърският фонд трябва да възстанови изплатените суми. \r\n \n\t\t\t\t\t\t", "date": "2018.08.21", "title": "Агайн натопи шефката си защо не са били уведомени хората за фалита на \"Олимпик\", тя вина нямала"}
{"url": "http://www.bnews.bg/article/247298-emiliya_na_urotsi_po_gmurkane", "text": "\n Фолк певицата Емилия се отдаде на развлечения през отпуската си. Фолк звездата взе семейството на медения си месец и ги запали с най-различни забавни водни спортове.Прясната булка сподели кадри от ваканцията си, на които позира с екипировка за гмуркане. Компания й прави новият й съпруг — Жорж Башур, както и синът й Иван Динев, пише „Телеграф”. \r\nСлед общия кадър с малкия Иван, последва и снимка с порасналата Мира. „Има твоята усмивка. Да ти е жива и здрава красавицата”, написа Венета Райкова под поста. \r\n \n\t\t\t\t\t\t", "date": "2018.08.21", "title": "Емилия на уроци по гмуркане "}
{"url": "http://www.bnews.bg/article/247311-parlamentat_prie_ostavkata_na_ralitsa_agayn", "text": "\n Парламентът прие оставката на заместник-председателя на Комисията за финансов надзор Ралица Агайн. \r\n138 народни представители гласуваха за приемането на оставката, трима бяха против и други трима се въздържаха. От опозицията заявиха, че тази оставка не разрешава проблема. \r\nВчера правителството поиска тя да се оттегли заради казуса със застрахователната компания „Олимпик” и стотиците хиляди български автомобили, останали без „Гражданска отговорност”. \r\n \n\t\t\t\t\t\t", "date": "2018.08.21", "title": "Парламентът прие оставката на Ралица Агайн"}
{"url": "http://www.bnews.bg/article/247278-bivshata_na_krasyo_cherniya_zaryaza_bebeto", "text": "\n Бившата приятелка на Красьо Черния — фолк певицата Магда, заряза бебето и хукна по участия. След като роди малката Никол преди година, изпълнителката реши да се оттегли за доста дълго време от сцената. \r\nИзпълнителката бързо хвана микрофона и графикът й вече е пълен с участия по клубовете на морето, пише „България днес”. Магда се е заела сериозно и със задачата да отслабне, тъй като по време на бременността качи доста килограми. \r\nВ момента изпълнителката е на строга диета и тренира неуморно във фитнеса. \r\n  \r\n \n\t\t\t\t\t\t", "date": "2018.08.21", "title": "Бившата на Красьо Черния заряза бебето"}
{"url": "http://www.bnews.bg/article/247305-gerb_se_opitaha_da_zaglushat_izvanrednoto_zasedanie_na_parlamenta_i_da_sprat_zhivoto_izlachvane", "text": "\n ГЕРБ гласува против предложението на БСП извънредното заседание на парламента да бъде излъчвано пряко по националните БНТ и БНР! \r\n\r\n След като БСП ги разкритикува, че явно или не са разбрали какво гласуват, или не следват приказките си за прозрачност на управлението, предложенитео бе подложено на повторно гласуване. \r\n\r\n Въпреки 77 гласа, \"за\" 75 гербаджии гласуваха \"въздържал се\" на предложението. \r\n\r\n \"Свикването на извънредно заседание на Курбан Байрам е все едно да свикаме такова на Коледа, ако председателят на парламента е мюсюлманин\", заяви от трибуната на Народното събрание депутатът от ДПС Йордан Цонев от името на група. \r\n\r\n От своя страна председателят на НС Цвета Караянчева заяви, че тъй като двете теми са обществено значими го е свикала бързо.  \r\n\r\n Със 131 депутати в пленарна зала парламентът събра необходимия кворум и започна днешното си извънредно пленарно заседание.  \r\n\r\n На заседанието присъстват министър-председателят Бойко Борисов, финансовият министър Владислав Горанов, председателят на Комисията по финансов надзор Карина Караиванова, и заместник-председателят Ралица Агайн, чиято оставка правителството поиска заради казуса с фалиралата кипърска застрахователна „Олимпик“, който засегна около 200 хил. български граждани. В залата стана ясно, че   и се очаква парламентът да я гласува. \r\n\r\n Очаквайте подробности! \r\n \n\t\t\t\t\t\t", "date": "2018.08.21", "title": "ГЕРБ се опитаха да заглушат извънредното заседание на парламента и да спрат живото излъчване!"}
{"url": "http://www.bnews.bg/article/247297-hristo_zhivkov_shte_se_snima_i_v_prodalzhenieto_na_strastite_hristovi", "text": "\n Българският актьор Христо Живков ще е един от актьорите в продължението на филма на Мел Гибсън \"Страстите Христови: Възкресение\". \r\n\r\n Живков, в ролята на Свети Йоан, беше част и от първия филм, който се превърна в един от най-успешните проекти в света с приходи от над 700 милиона долара. \r\n\r\n Във втората част на филма фигурират още имената на Джим Кавийзъл, Мая Моргенштерн и Франческо де Вито. Сценарият все още се пази в пълна тайна, знае се само, че е поверен на Рандъл Уолъс, работил по \"Смело сърце\", \"Пърл Харбър\" и \"Бяхме войници\". Режисьор отново е Мел Гибсън. \r\n\r\n Христо Живков ще има основна роля в \"Страстите Христови: Възкресение\", който се очаква да се снима в края на 2018-а или началото на 2019-а и да се появи на екран в края на 2019 година. \r\n \n\t\t\t\t\t\t", "date": "2018.08.21", "title": "Христо Живков ще се снима и в продължението на \"Страстите Христови\""}
{"url": "http://www.bnews.bg/article/247293-lek_spad_na_loshite_krediti_etsb_gotvi_tesla_za_bankite", "text": "\n И през първото полугодие се запазва тенденцията на спад на лошите и преструктурираните кредити в България. \r\n\r\n Към края на юни 2018 г. брутният размер на необслужваните кредити и аванси в системата е достигнал 7,702 млрд. лв., понижавайки се леко от сумата от 7,715 млрд.. лв. към 31 март 2018 г. Делът им в общата сума на брутните кредити и аванси намалява до 9,1% при 9,3% в края на март. Това става ясно от данните на Българска народна банка (БНБ) за необслужваните заеми за второто тримесечие на годината. \r\n\r\n Нетната стойност на необслужваните кредити и аванси (след приспадане на присъщата за тази квалификационна категория обезценка) също се понижава и в края на тримесечието възлиза на 3,524 млрд. лв., или 4,4% от общата нетна стойност на кредитите и авансите при 4,6% в края на март. Общият размер на заделените провизии е 4,75 млрд. лв. \r\n\r\n Най-лоши кредитополучатели са компаниите. Брутният размер на фирмените заеми, които не се погасяват е 5,53 млрд. лв., като това е сумата без редукцията на заделените провизии. Потребителските кредити са в размер на 952 млн. лв., а ипотечните - 985 млн. лв. Макар и намаляваща, сумата на лошите фирмени заеми е притеснителна, защото говори за проблеми с провизииите и ликвидните обезпечения. Нещо повече, при евентуално влошаване на икономическата конюнктура, страната ни ще има нужда от добре развит пазар за покупко-продажба на проблемни корпоративни заеми, какъвто в момента няма.  \r\n\r\n Нетният размер на лошите фирмени кредити е 2,22 млрд. лв.(това е сумата на всички необслужвани корпоративни кредити, намалени с провизираните за тях суми). Преди година размерът им е бил с близо милиард повече. Просрочените потребителски кредити са нетно за 869 млн. лв. Необслужваните ипотеки са в нетен размер от 529 млн лв. (необслужвани и редуцирани с размера на провизиите). \r\n\r\n Защо е толкова важна тази статистика и защо данните са тревожни, въпреки че има трайна тенденция към подобрение? \r\n\r\n Всъщност лошите кредити са едно от предизвикателствата пред влизането на България във валутно-курсовия механизъм ERM II. Макар да няма все още ясни точки или план, по които страната ни да се движи, едно е сигурно - банките у нас ще бъдат подложени на нова оценка на качеството на активите. Нещо повече, съвсем реално е Европейската централна банка (ЕЦБ) да преценява дали банковата ни система е пригодна за банковия съюз именно чрез съотношението на брутните необслужвани кредити спрямо общия размер на отпуснатите заеми, без да се отчитат намалението на сумите с размера на заделените за тях провизии. \r\n\r\n Проблемът е, че в момента се обсъжда въвеждането на допълнително правило за всички страни членки на банковия съюз, според което ще има \"препоръчителна\" граница от 3% за лоши кредити спрямо общия кредитен портфейл. А това е много сериозна бариера. Както вече споменахме, макар и с положителна тенденция, страната ни е изключително далеч от посоченото число. Делът у нас е 9,1%, без да се прави редукция на провизиите, и 4,4% след редукция, която ЕЦБ обаче по-скоро няма да признае. \r\n \n\t\t\t\t\t\t", "date": "2018.08.21", "title": "Лек спад на лошите кредити, ЕЦБ готви \"тесла\" за банките!"}
{"url": "http://www.bnews.bg/article/247294-vratar_na_siti_mozhe_da_propusne_tseliya_sezon", "text": "\n Резервният вратар на \" Манчестър Сити\"  Клаудио Браво е разкъсал ахилесово сухожилие и е много вероятно да пропусне целия сезон във Висшата лига. \r\n\r\n 35-годишният чилиец получи ужасната контузия по време на тренировка. \r\n\r\n Третият вратар на \"гражданите\"  Даниел Гримшоу ще е резервата на  Едерсон в предстоящите мачове. \r\n\r\n През миналия сезон Браво изигра три мача във Висшата лига. Той бе един от първите трансфери на Пеп Гуардиола, като до момента има 44 мача за клуба. \r\n\r\n Наскоро и звездата на \"Сити\"  Кевин Де Бройне също се контузи на тренировка, но той ще отсъства за три месеца. \r\n \n\t\t\t\t\t\t", "date": "2018.08.21", "title": "Вратар на \"Сити\" може да пропусне целия сезон!"}
{"url": "http://www.bnews.bg/article/247291-financial_times_idva_v_balgariya", "text": "\n Financial Times ще стартира нова инвестиция в България. Това стана ясно по време на среща на заместник-министъра на икономиката Александър Манолев с Джон Кундерт, директор по финансовите въпроси на медията. Плановете на компанията са да разкрият център за развойна дейност в областта на информационните технологии в страната ни. \r\n\r\n Първоначално Financial Times ще партнира с друг британски инвеститор, който вече е развил дейност в България - \"Xoomworks Technology\", за създаването на технологичен екип, който се очаква да достигне до 100 човека в рамките на една година. Плановете на британската медия е до две години да оперира напълно самостоятелно, а проектът им да стартира до края на тази година. \r\n\r\n \"Навлизането на толкова сериозно име в нашата страна е пореден положителен сигнал за българската икономика\", коментира зам.-министър Манолев. Той акцентира, че България има най-бързо развиващият се сектор на информационните и комуникационните технологии в Югоизточна Европа. \"Подобни новини са още едно доказателство, че той продължава да се развива устойчиво\", каза още той. По думите му от 2013 г. до сега, по Закона за насърчаване на инвестициите, се реализират инвестиционни проекти в областта на услугите на стойност близо 180 млн. лв., с които се разкриват последователно над 6400 нови работни места, предимно за високо квалифицирани специалисти. \r\n\r\n Основно изискване за нас е всеки специалист, който бъде нает в София да отговаря на изискванията, които имаме и към служителите ни в Лондон, подчерта Джон Кундерт. По думите му са проучени редица държави на няколко континента, но са се спрели на България, защото може да отговори на това изискване. Тук намерихме не само много добър партньор в лицето на \"Xoomworks\", но и специалисти, които да отговорят на световните критерии на Financial Times, защото за нас този проект не е аутсорсинг, а разрастване на семейството ни, каза още Кундерт. Той изрази надежда, че темповете за реализиране на проекта, ще изпреварят прогнозите и подчерта доброто сътрудничество, което е имал със Службата по търговско-икономическо сътрудничество на България в Лондон в етапа на проучване на дестинацията за инвестиция. \r\n\r\n Антъни Баринг, финансов директор на британската ИТ компания \"Xoomworks Technology\", който също взе участие в срещата, подчерта, че компанията им се чувства много добре в страната ни и тук намират квалифицирани експерти в своята област. \r\n\r\n Financial Times е създадена преди 130 години в Лондон и понастоящем има 930 000 абонати като от тях 714 000 използват дигиталните издания на групата, за която работят 600 журналисти в цял свят. През 2015 година британското издание е придобито от японската издателска група Nikkei Inc за 844 млн. британски лири. \r\n\r\n \"Xoomworks Technology\", с които те ще си партнират при стартиране на проекта им в нашата страна, е британска софтуерна компания, която през 2015 разкрива своя развойно-технологична дейност в областта на информационните технологии в София. Компанията специализира в създаване на дигитални иновации, мобилни приложения и софтуер за контрол и проследяване на качеството. Разработките на фирмата са насочени към потребители от сферата на счетоводството, управлението на обществени поръчки, туризма, енергетиката и строителството. \r\n \n\t\t\t\t\t\t", "date": "2018.08.21", "title": "Financial Times идва в България!"}
{"url": "http://www.bnews.bg/article/247301-tezhka_katastrofa_na_am_trakiya_dvizhenieto_e_zatrudneno", "text": "\n Тежка катастрофа затруднява движението на АМ „Тракия” край Пазарджик, предаде кореспондент на bTV. \r\n\r\n Автомобил е обърнат по таван и е застанал в разделителната мантинела, след като е блъснат от друга кола отзад. \r\n\r\n Инцидентът е станал на 84 км. в посока София. Кола с немска регистрация е блъснала отзад друг лек автомобил. \r\n\r\n За щастие няма тежко пострадали хора, един човек е откаран в болница за преглед. \r\n\r\n На място е изпратена полиция, образувала се е тапа и движението се осъществява само в аварийната лента. \r\n \n\t\t\t\t\t\t", "date": "2018.08.21", "title": "Тежка катастрофа на АМ \"Тракия\"! Движението е затруднено!"}
{"url": "http://www.bnews.bg/article/247292-na_22_oktomvri_shte_sa_yasni_ofertite_za_kontsesiya_na_letishte_sofiya", "text": "\n Правителството стартира открита, конкурентна тръжна процедура за концесията на летище София на 5 юли 2018 г., за да избере най-квалифицирания партньор. Очаква се офертите да бъдат получени до 22 октомври 2018 г. Международната финансова корпорация - IFC, член на Групата на Световната банка, в партньорство с ЕБВР, сътрудничи на правителството на България за структурирането и провеждането на търга за концесията на летище София.  \r\n\r\n Като привличат инвестиции и експертен опит от частния сектор, концесиите на летища могат да доведат до значителни икономически ползи за държавите чрез стимулиране на растежа на туризма, подобряване на обработката на товари, повишаване на качеството на обслужване на пътниците и намаляване на фискалната тежест върху правителствата, посочиха от българския офис на Световната банка. \r\n\r\n При концесия правителството предоставя на частния партньор само правото да управлява летището. Цялата летищна инфраструктура, както и активите, остават публична собственост, включително всичко, построено от концесионера по време на концесията. \r\n\r\n IFC се включи в проекта на 25 октомври 2017 г. по покана на правителството. Паралелно с летище София IFC в момента работи като водещ консултант по четири други концесии в Азия, Източна Европа, Близкия изток и Карибския басейн. Освен това през последните години IFC успешно е сътрудничила по реализацията на концесиите на пет летища, които се използват от 20,8 милиона пътници годишно и носят на тези държави 5,7 милиарда долара в частни инвестиции, отбелязват от българския офис на Световната банка. \r\n\r\n Международната финансова корпорация ще постави своя международен опит в услуга на правителството на България, което да осъществи партньорство с опитен и успешен летищен оператор, както с цел подобряване на дейността и обслужването на пътниците на летище София, така и за финансиране на цялостна модернизация на инфраструктурата на летището. \r\n\r\n За да се постигне това, спечелилият частен оператор ще бъде задължен да: инвестира минимум 600 млн. евро в инфраструктурата на летището за период от 35 години, включително да изгради нов терминал в рамките на 10 години, за да се отговори на изискванията на нарастващия трафик и да се замени Терминал 1, който работи от 1940 г.; да гарантира плащания към държавата от 550 млн. лв. при поемане на управлението на летището и минимум 15 млн. лв. годишно концесионно възнаграждение за всяка година в продължение на 35 години; да увеличи трафика на пътници и товари, което ще окаже положителен ефект върху цялата икономика; да гарантира най-високо ниво на обслужване на пътниците в съответствие с ниво Оптимално на ИАТА, което означава кратки срокове за проверка на пътници, по-бързо преминаване през проверката за сигурност и паспортен контрол; достатъчно места за сядане, по-бързо получаване на багажа и по-малко чакане; цялата разработена инфраструктура ще трябва да отговаря на най-високите международни стандарти, определени от ИАТА и ЕААБ. \r\n\r\n Инвеститорът, който предложи на България комбинация от най-високото годишно концесионно възнаграждение и най-добрата цялостна визия за устойчиво развитие на летището, и който отговаря на критериите за допустимост, установени за проекта, ще спечели правото да управлява летището. Всички оферти ще бъдат отворени публично, уверяват от банката. Цялата документация по проекта се публикува на неговия уебсайт и е достъпна за обществеността, за да се гарантира прозрачността и законосъобразността на процеса. \r\n\r\n Министърът на транспорта, информационните технологии и съобщенията Ивайло Московски откри процедурата за определяне на концесионер и възлагане на концесия за строителство на обект \"Гражданско летище за обществено ползване София\" - публична държавна собственост, с решение от 2 юли т. г., основано на Закона за концесиите и на Закона за гражданското въздухоплаване. С посоченото решение на министъра е одобрено обявлението за откриване на процедурата, както и документацията за концесията. \r\n\r\n Обявлението за откриване на процедурата бе публикувано в \"Официален вестник\" на Европейския съюз на 5 юли 2018 г. На същата дата решението за откриване на процедурата, обявлението за концесията, обосновката на концесията и документацията за концесията са публикувани в Националния концесионен регистър. \r\n\r\n Летище София е най-голямото летище, разположено на територията на България, което с Решение на Министерския съвет от 29 декември 2002 г. е обявено за летище за обслужване на международни превози. През 2017 г. Летище София е обслужило 6 490 096 пътници. Летище София разполага с два пътнически терминала - Терминал 1 и Терминал 2. \r\n\r\n Към момента Летище София се управлява от \"Летище София\" ЕАД, еднолично търговско дружество със 100 процента държавна собственост на капитала, в което правата на едноличен собственик на капитала се упражняват от министъра на транспорта, информационните технологии и съобщенията. \r\n\r\n Настоящата процедура за концесия се открива в съответствие със Закона за концесиите и Директива 2014/23/ЕС на Европейския парламент и на Съвета от 26 февруари 2014 г. за възлагане на договори за концесия. \r\n \n\t\t\t\t\t\t", "date": "2018.08.21", "title": "На 22 октомври ще са ясни офертите за концесия на летище София! "}
{"url": "http://www.bnews.bg/article/247290-radev_kam_myusyulmanite_edinstvoto_i_zachitaneto_preodolyavat_vsyako_prepyatstvie", "text": "\n Президентът Румен Радев отправи своите благопожелания за мир, здраве и щастие към представителите на мюсюлманската общност в България по повод празника Курбан Байрам. \r\n\r\n \"В свещените за мюсюлманите дни е важно зачитането на традициите и посланията за доброта, помирение и опрощение да сплотяват цялото ни общество\", заявява държавният глава в своя поздравителен адрес и призовава за утвърждаване на ценностите на взаимната толерантност и обединението на българските религиозни общности. \r\n\r\n Държавният глава подчертава, че историята на българския народ еднозначно показва как единството и зачитането преодоляват всяко препятствие и каляват общата ни воля за напредък. \r\n \n\t\t\t\t\t\t", "date": "2018.08.21", "title": "Радев към мюсюлманите: Единството и зачитането преодоляват всяко препятствие! "}
{"url": "http://www.bnews.bg/article/247303-targovishtkiyat_sad_zadarzha_nash_izmamnik_izdirvan_ot_fbr", "text": "\n Състав на Търговищкия окръжен съд уважи искането на Окръжната прокуратура за вземане мярка за неотклонение „Задържане под стража“ на издирван от ФРГ български гражданин. \r\n\r\n 28-годишният Хасан Х. се издирва с европейска заповед за арест, издадена от Прокуратурата в германския град Меминген на 9 януари тази година. С нея се иска задържането и предаването му с цел наказателно преследване за извършени две измами във Федералната република. Престъпленията се наказват по Наказателния кодекс на ФРГ с лишаване от свобода 5 години, те са наказуеми и по българското законодателство. \r\n\r\n Младият мъж е бил задържан на 10 август в Районното управление на МВР в Търговище. Според прокуратурата има реална опасност Хасан да се укрие, ако е на свобода, тъй като веднага след извършване на измамите той е напуснал територията на ФРГ. \r\n\r\n Определението на Търговищкия окръжен съд подлежи на обжалване пред Апелативния съд във Варна. \r\n \n\t\t\t\t\t\t", "date": "2018.08.21", "title": "Търговищкият съд задържа наш измамник, издирван от ФБР"}
{"url": "http://www.bnews.bg/article/247289-kaliforniets_sadi_google_za_nepravomerno_sabirane_na_danni_za_geolokalizirane", "text": "\n Калифорниец внесе във федерален съд иск срещу интернет гиганта Google за незачитане на правото на личен живот чрез проследяване на движенията на потребителите на смартфони въпреки деактивирането на функцията \"история на локализирането\", предаде Франс прес. \r\n\r\n Освен обезщетение с неуточнен размер, ищецът се опитва да получи право да представлява всички американски потребители на IPhone и Android, които са изключили функцията за локализиране, за да не може Google да регистрира движенията им. \r\n\r\n \"Google изрично уведомява потребителите на своята операционна система (Андроид) и приложения, че активирането на определени параметри ще възпрепятства геолокализирането им. Това твърдение обаче е невярно\", се казва в иска. \r\n\r\n Въз основа на статия в печата, информацията в която е потвърдена от университетски учени, ищецът обвинява Google, че нарушава закона за защита на личния живот. \r\nКомпанията не пожела да коментира. \r\n\r\n След публикуването на статията миналата седмица Google внесе промени на страницата си за техническа помощ. Сега там пише, че деактивирането на историята на локализирането не засяга другите услуги за локализиране, които използва устройството.  \r\n\r\n Данни за местоположението може да се събират също при използване на услуги като карти или търсене, се посочва на сайта на Google. \r\n\r\n По-рано там пишеше, че изключването на функцията \"история на местата\" означава, че Google на съхранява данните за посетените места. \r\n \n\t\t\t\t\t\t", "date": "2018.08.21", "title": "Калифорниец съди Google за неправомерно събиране на данни за геолокализиране\r\n"}
{"url": "http://www.bnews.bg/article/247296-ekskluzivno_ralitsa_agayn_podade_ostavka", "text": "\n Зам.-председателят на Комисията за финансов надзор Ралица Агайн обяви, че подава оставка. Вчера правителството поиска тя да се оттегли заради казуса със застрахователната компания „Олимпик” и стотиците хиляди български автомобили, останали без „Гражданска отговорност”. \r\n\r\n Агайн подчерта, че днешното й действие е емоционален акт и не е нарушила нищо. Тя обясни, че е следила всичко, което законът й позволява като зам.-председател на КФН. \r\n\r\n \r\nСнимка: Ладислав Цветков \r\n\r\n Зам.-председателят на Комисията за финансов надзор Ралица Агайн обяви, че подава оставка. Вчера правителството поиска тя да се оттегли заради казуса със застрахователната компания „Олимпик” и стотиците хиляди български автомобили, останали без „Гражданска отговорност”. \r\n\r\n Агайн подчерта, че днешното й действие е емоционален акт и не е нарушила нищо. Тя обясни, че е следила всичко, което законът й позволява като зам.-председател на КФН. \r\n\r\n ДАНС и прокуратурата влизат в КФН заради аферата „Олимпик” (ОБЗОР) \r\n\r\n Ралица Агайн призова всички, които чакат изплащане на щети, извършени от клиенти на „Олимпик” да се обърнат към Гаранционния фонд, който има достатъчно пари и след това може да уреди отношенията си със сходната структура в Кипър. \r\n\r\n Тя посочи, че през миналата година опериращата през клон у нас „Олимпик” е купила компании в Испания и Бразилия, като заради сделките за стотици милиони евро на практика е останала без пари и се е оказала в невъзможност да продължи дейността си. \r\n\r\n   \r\n \n\t\t\t\t\t\t", "date": "2018.08.21", "title": "ЕКСКЛУЗИВНО! Ралица Агайн подаде оставка!"}
{"url": "http://www.bnews.bg/article/247286-borisov_osvobodi_sluzhitelya_v_pravitelstvenata_pressluzhba_udaril_zhurnalistka", "text": "\n По разпореждане на министър-председателя Бойко Борисов служителят на „Правителствената информационна служба“ Любомир Методиев е освободен от длъжност. Въпреки, че Методиев поднесе публично своето извинение, съобщиха от правителствената пресслужба. \r\n\r\n \"Правителствената информационна служба\" не може да си позволи да бъде обвързвана с този инцидент. Подобно поведение и отношение към представителите на медиите е неприемливо и е в противоречие с принципите на работа на „Правителствената информационна служба“, се казва в съобщението на правителствената пресслужба. \r\n\r\n БГНЕС припомня, че посещението на премиера Борисов на могилата Малтепе на 18 август причини на пловдивска репортерка, кореспондент на две столични издания, обездвижване на ръката за период от 20 дни. Тя бе ударена от Любомир Методиев при спор с него, но болката е била толкова голяма, че журналистката си тръгна от събитието почти веднага след това, а по- късно е потърсила лекарска помощ. Инцидентът не е забелязан от премиера. Когато по-късно бе попитан от медиите каква ще бъде неговата реакция на случилото се, той нареди на Методиев веднага да намери телефона на репортерката и да й се извини. По- късно тя публикува писменото му извинение в социалните мрежи. \r\n \n\t\t\t\t\t\t", "date": "2018.08.21", "title": "Борисов освободи служителя в правителствената пресслужба, ударил журналистка!"}
{"url": "http://www.bnews.bg/article/247275-katrin_vacheva_pozorno_zaryazana_zaradi_frizyorka", "text": "\n Годеникът на Катрин Вачева я смени с атрактивна мадама, която заработва като фризьорка. \r\nСамо няколко месеца Вачева представи новия мъж до себе си и не спираше да се хвали, че се носи на крилете на любовта. Дори обяви, че двамата са сгодени. Мачото е на видим а възраст около 40-42 години, добре сложен и висок. След обвиненият на лелята на Катрин, че моделката е откраднала пари от нея, годеникът на Вачева започнал полека-лека да се очуждава  и й заявил, че не е готов да се ожени за нея. \r\nБрюнетката приела трагично новината и в момента не поддържа никаква връзка с вече бившия си възлюбен. За да му отмъсти тя започнала да обикаля различни дестинации  с нови ухажори, които й се предлагали докато  била обвързана. \r\nВ същото време мачото забил атрактивна фризьорка. Двамата се наслаждават на любовта си край морето, където бяха засечени от екип на \"Телеграф\" да се забавляват в хитов клуб. Двамата не криеха чувствата си и не се отделиха един от друг. Веднага  щом разбрала какво се случва Катрин пратила близката си приятелка Кристина Димитрова  да проследи какво се случва. Димитрова седна през няколко маси и въпреки, че погледите им с мачото няколко пъти се засичаха, двамата не се поздравиха. \r\n  \r\n \n\t\t\t\t\t\t", "date": "2018.08.21", "title": "Катрин Вачева позорно зарязана заради фризьорка "}
{"url": "http://www.bnews.bg/article/247282-us_biznesat_skochi_sreshtu_visokite_mita_v_kitay", "text": "\n \"Цените ще хвръкнат нагоре!\", Продажбите ни ще се сринат\", \"Това е краят на нашата промишленост!\". Това бяха алармиращите заключения на американски индустриалци, които снощи се обявиха против проекта на правителството на Доналд Тръмп да обложи с мита още хиляди китайски продукти, предаде АФП. \r\n\r\n Близо 350 индустриалци, представители на малки и средни предприятия, на големи групи и професионални федерации започнаха шестдневни публични консултации по стратегията на ескалиращо налагане на мита на президента Тръмп. \r\n\r\n Още през първите сесии с участието на екип от представители на администрацията протестиращите бизнесмени, мнозина от които произвеждат в Китай, не спестиха критиките си пред перспективата от нов голям транш мита, които от септември биха могли да ударят китайски стоки за 200 милиарда долара. \r\n\r\n Ако те станат факт, общо китайски стоки за 250 милиарда долара ще бъдат облагани с нови мита от Вашингтон, без в сметката да влизат налозите върху вноса на алуминий и стомана. \r\n\r\n \"С допълнителните мита ние ще достигнем абсурдното равнище на мита от 42,6 на сто! Това е неоправдано\", заяви Рос Бишъп, който произвежда луксозни пътни чанти и куфари за пилоти и летателен персонал. \r\n\r\n \"Китай стана уникално място в света\", където да се произвежда нещо, посочи Стивън Ланг, които председателства асоциацията на производителите на булчински и бални рокли. \"Тяхната работна ръка е петролът на останалата част на света\", заключи този работодател, който има персонал от стотина души в САЩ. И макар роклите все още да не са включени в списъка с продуктите, за които могат да бъдат наложени мита, този предприемач се опасява от най-лошото: \"Мисля, че скоро ще ни включат и нас и не съм оптимист\". \r\n\r\n \"Промишлеността ни ще бъде ударена по непропорционален начин от тези мита\", оплака се Карен Гиберсън от сдружението на производителите на аксесоари. \r\n\r\n Според Националната асоциация за бизнес икономикс \"над 90 на сто\" от 250 икономисти от частния сектор са на мнение, че сегашните мита и заплахите за нови имат отрицателно въздействие върху американската икономика, допълва АФП. \r\n \n\t\t\t\t\t\t", "date": "2018.08.21", "title": "US бизнесът скочи срещу високите мита в Китай!"}
{"url": "http://www.bnews.bg/article/247285-barekov_izgonenata_shefka_ot_kfn_bez_den_trudov_stazh_v_zastrahovaneto_novata_shefka_na_targovskiya_registar_smenila_nyakolko_visshi_darzhavni_posta_vapreki_mladostta_i_lipsata_na_opit", "text": "\n БиНюз попадна на размазващ коментар на Николай Бареков по повод назначението на новата шефка на фалиралия Търговски регистър, като в поста си той внася обезпокоителни разкрития и за изгонената шефка на КФН.  \r\n\r\n Публикуваме коментара без редакторска намеса: \r\n\r\n \"Изгонената шефка от КФН стана депутат от НДСВ на 24 години. 20 години по-късно има три мандата като зам. шеф на КФН и на практика никакъв друг трудов стаж. Но минава за “най-големия специалист по застраховането”. Без ден трудов стаж в застраховането! Тази позиция е втора по доходност в държавата. Първата е на шефката на КФН някоя си Карина Караиванова. Новата шефка на фалиралия Търговски регистър е сменила за няколко години няколко висши държавни поста, въпреки младостта си и липсата на опит. Била е зам. министър и шеф на агенция, отговаряща за бизнеса. Иначе е била съдебен помощник във ВАС. Нали знаете, че това е работа за стажант-юристи? Грабежът на КТБ засегна пряко около 2 хиляди души, непряко платихме всички. Грабежът на Олимпик удари по джоба 200 хиляди души, непряко ще платим пак ние, данъкоплатците. Всички партии на прехода( НДСВ, БСП, ДПС, ГЕРБ) са гласували в парламента назначенията на Иван Искров като шеф на БНБ. Номиниран е по един път от НДСВ, после от ГЕРБ. Всички целокупно са избрали Агайн -Гури три пъти в КФН. Първият път от НДСВ, после от ГЕРБ и т.н.....Случайност? Има ли пряка връзка между изброените дотук факти? \r\n \n\t\t\t\t\t\t", "date": "2018.08.21", "title": "Бареков: Изгонената шефка от КФН - без ден трудов стаж в застраховането! Новата шефка на Търговския регистър - сменила няколко висши държавни поста, въпреки младостта и липсата на опит!"}
{"url": "http://www.bnews.bg/article/247288-spirat_vremenno_vodata_v_chasti_ot_sofiya_vizhte_kade_i_za_kolko_vreme", "text": "\n На 22 август 2018 г. (сряда), във връзка с подмяна на пожарен хидрант на бул. „Тодор Александров“, жк. „Зона Б- 5“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Тодор Александров“ от бул. „Инж.Иван Иванов“ до ул. „Брегалница“; ул. „Овче поле“ от бул. „Тодор Александров“ до бул. „Александър Стамболийски“; ул. „Българска морава“ от бул. „Тодор Александров“ до бул. „Александър Стамболийски“. \r\n  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овчо поле“ ъгъла с бул. „Тодор Александров“. \r\n  \r\nНа 22 август 2018 г. (сряда), във връзка с подмяна на спирателен кран на ул. „Димитър Димов“, жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Света гора“ по ул. „Димитър Димов“ от ул. „Милин камък“ до ул. „Йоан Екзарх“; ул. „Йоан Екзарх“ от бул. „Джеймс Баучер“ до ул. „Димитър Димов“. \r\n  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора“ до 141-ва ЦДГ. \r\n  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\n  \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\n  \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. \r\n \n\t\t\t\t\t\t", "date": "2018.08.21", "title": "Спират временно водата в части от София - вижте къде и за колко време"}
{"url": "http://www.bnews.bg/article/247276-lili_se_srodi_s_miglena_angelova", "text": "\n Лили Иванова се сроди с Миглена Ангелова, след като последният мъж на тв водещата – Кузман Примджанов, стана кум на сватбата на племенницата на примата – Мария, пише \"Телеграф\". Мадам Искрено и лично обаче не е влязла в ролята на кумицата по решение на младоженците. Причината не е, че дамата в червено не е законно обвързана с 9 години по-младия от нея бизнесмен или за това, че има 4 развода зад гърба си, а защото всеки от тях е искал свой човек сред свидетелите на обреда. \r\n\r\n Примджанов се е разписал като авер на жениха, а от страната на булката същото е сторила нейна приятелка. Според профилите им в социалните мрежи сватбата се е състояла на 20 юни, но до вчера бе строго пазена в тайна заради желанието на звездата да крие всяко събитие от личния си живот. „Да „илядите“. От утре поемам кумските си задължения… да давам акъл“, пише Кузман под снимка от сватбата на Мария и Георги. \r\n \n\t\t\t\t\t\t", "date": "2018.08.21", "title": "Лили се сроди с Миглена Ангелова"}
{"url": "http://www.bnews.bg/article/247284-likvidatorat_na_olimpik_progovori_obezshteteniyata_shte_sa_yasni_prez_septemvri", "text": "\n След решението на кипърския съд, което се очаква в средата на септември, ще стане ясна процедурата за обезщетяване на клиентите на застрахователната компания \"Олимпик\" и условията за това ще бъдат детайлно разяснени и на българската страна. \r\n\r\n Всички кредитори, независимо дали са в България и Кипър, ще бъдат третирани по еднакъв начин, заяви пред БНР временният ликвидатор на компанията Павлос Накузи. \r\n\r\n Към този момент \"Олимпик\" не е обявена в ликвидация, подаден е само иск за това, по който трябва да се произнесе съдът, изясни текущия статут на компанията Павлос Накузи - партньор в една от водещите одиторски и консултантски фирми на острова Mazars Ltd. \r\n\r\n Съгласно кипърския закон, въпреки че решението на съда се очаква в средата на септември, то влиза в сила със задна дата, от 10 август, когато бе подаден искът за ликвидация. \r\n\r\n Не компанията, а законът прекрати всички застрахователни договори на \"Олимпик\" както в Кипър, така и в България, считано от 17 август, уточни временният ликвидатор. \r\n\r\n След като започне ликвидацията, след съдебното решение, всеки, на когото \"Олимпик\" дължи пари, трябва да подаде заявление по специален формуляр, чиито детайли се уточняват, обясни Павлос Накузи. \r\n\r\n \"Според Кипърския закон приоритет се дава на тези кредитори, които имат искове, произтичащи от застрахователните договори. Това означава искове за компенсации поради инциденти и искове за възстановяване на застрахователни премии. Двете групи са поставени на един ред след кредиторите. Няма значение дали исковете са в България или Кипър - те се третират по еднакъв начин\", коментира Павлос Накузи. \r\n\r\n Повече потърпевши са в България. В Кипър в сектора на автомобилните застраховки \"Олимпик\" има около 10 000 клиенти, близо 2000 от които са българи, по неофициални данни от български застрахователни брокери към компанията. Оборотът ѝ в България от тези застраховки достига около 25 млн. евро, докато в Кипър е под 5 млн. евро. \r\n\r\n За 2016 г. \"Олимпик\" отчита близо 14 млн. евро загуби. \r\n\r\n По време на външния одит на компанията, в доклада, който бе представен в началото на май и предизвика поставянето ѝ под специален режим, не бе потвърдено наличието на 210 млн. евро в инвестиции, депозити и кеш. \r\n \n\t\t\t\t\t\t", "date": "2018.08.21", "title": "Ликвидаторът на \"Олимпик\" проговори: Обезщетенията ще са ясни през септември! "}
{"url": "http://www.bnews.bg/article/247283-agentat_na_pogba_napadna_legenda_na_yunayted_govori_kolkoto_da_ne_bade_zabraven", "text": "\n Най-богатият футболен агент в света - Мино Райола, написа остри думи срещу легендата на \" Манчестър Юнайтед\" Пол Скоулс. \r\n\r\n Италианецът не е доволен от критиките към своя клиент  Пол Погба, който изигра пореден слаб мач с екипа на \"червените дяволи\" при загубата от \" Брайтън\" с  2:3. \r\n\r\n Скоулс открито разкритикува Погба, който носи капитанската лента във втори пореден мач, като заяви че в \"Юнайтед\" няма лидери и французинът е твърде непостоянен. \r\n\r\n В Туитър Райола, който взе купища милиони от трансфера на Погба в \"Юнайтед\", написа:\"Някои хора говорят, колкото да не бъдат забравени. Скоулс няма да разпознае лидер дори и пред него да е Уинстън Чърчил\". \r\n\r\n След това добави :\"Скоулс трябва да стане спортен директор на \"Юнайтед\" и да съветва за продажбата на Погба. Ще има безсънни нощи да му намери нов отбор\". \r\n\r\n Острите реплики идват след много спекулации за напускането на Погба през лятото. Представянето на световния шампион не отговаря на цената му, а освен това той е в конфликт с Жозе Моуриньо. \r\n\r\n Халфът обаче е далеч от нивото, което Пол Скоулс предлагаше в активните си години. \r\n \n\t\t\t\t\t\t", "date": "2018.08.21", "title": "Агентът на Погба нападна легенда на \"Юнайтед\": Говори, колкото да не бъде забравен!"}
{"url": "http://www.bnews.bg/article/247287-kim_chen_un_govori_kritichno_za_severnokoreyskoto_zdraveopazvane", "text": "\n Лидерът на КНДР Ким Чен-ун разкритикува севернокорейското здравеопазване, предаде Ройтерс, като се позова на репортаж, излъчен днес от севернокорейските държавни медии. \r\nСлед като през юни Ким се срещна в Сингапур с президента на САЩ Доналд Тръмп, той похвали икономическия прогрес на града държава. Оттогава той обикаля индустриални обекти и фабрики в Северна Корея, като често критикува бавното развитие на страната си. \r\n\r\n При посещение във фабрика за производство на медицинска апаратура в провинция Северен Пьонан Ким Чен-ун сериозно разкритикува липсата на модернизация, предаде Корейската централна телеграфна агенция (КЦТА). \r\n\"Няма с какво да се гордеем в сектора на общественото здравеопазване\", каза Ким и обеща лично да обърне внимание на работата по осъвременяване на фабриката с цел \"радикално\" подобряване на \"родното производство, автоматизацията и модернизацията\", посочва КЦТА. \r\n \n\t\t\t\t\t\t", "date": "2018.08.21", "title": "Ким Чен-ун говори критично за севернокорейското здравеопазване!"}
{"url": "http://www.bnews.bg/article/247281-prizvanie_lekar_uspeshen_nash_hirurg_se_zavrashta_za_da_lekuva_balgari", "text": "\n След 13 години работа в един от най-високотехнологичните медицински центрове в света – този в Хановер – български лекар избра да се върне и да спасява пациенти в софийска болница. Доц. Венелин Герганов сe нарежда сред водещите неврохирурзи в Европа с ключови постижения в борбата с мозъчните тумори. \r\n\r\n Само преди няколко месеца лекарите у нас не дават големи шансове за оцеляване на Евелина. Огромен тумор притиска мозъчния ствол на жената. \r\n\r\n Лекари в Германия са готови да оперират Евелина. Лечението там обаче струва непосилните 50 хиляди евро. Тогава с нейния случай се ангажира доц. Венелин Герганов, който тъкмо се прибира да оперира в България, след като 13 години работи в международния институт по невронауки в Хановер и е доцент по неврохирургия в Хановерския медицински университет. \r\n\r\n “Първо видях снимките и предполагах, че болната ще бъде в много по-лошо състояние. Тумори с тази локализация са може би 5 до 8% от всички мозъчни тумори, но с тази хистологична характеристика са изключително редки, има описани 20 или 25 случая в световната литература. Хубавото е, че след тази операция тя не би трябвало да има никакви проблеми”, каза доц. Герганов. \r\n\r\n Освен шанс за живот, Евелина получава и надеждата, че ще може да се грижи за 10-годишния си син. Междувременно доц. Герганов вече поделя времето си поравно между германските и българските си пациенти. Отчита, че в последните години има постоянен поток на болни от нашата страна към Хановер. Избира да работи в \"Пирогов\". \r\n\r\n “Тези успешни пациенти, които сега оперирахме, са доказателство, че тези неща стават тук. Неврохирургията не е моноспектакъл – тя е екипна игра и хубавото е, че тук има екип, с който можем да работим заедно”, каза доц. Венелин Герганов. \r\n\r\n Въпреки това прави сравнението между средствата за здраве у нас и в Германия. \r\n\r\n “И най-витуозните хирурзи не могат да работят без адекватна техника, а нашата специалност е все по-зависима от модерните технологии. Очевидно е, че ресурсите са силно ограничени в България. Младите колеги у нас са едно много интелигентно поколение. Трябва да им се даде и пример, и условия да се развият”, на мнение е доц. Венелин Герганов. \r\n\r\n За да помага на наследниците си в неврохирургията, той ще продължи да пътува между София и Хановер, въпреки че семейството вече му липсва. \r\n \n\t\t\t\t\t\t", "date": "2018.08.21", "title": "ПРИЗВАНИЕ \"ЛЕКАР\": Успешен наш хирург се завръща, за да лекува българи!"}
{"url": "http://www.bnews.bg/article/247277-siderov_simeonov_i_ortaka_mu_neno_dimov_vednaga_da_podavat_ostavki", "text": "\n Лидерът на \"Атака\" Волен Сидеров разкри, че вицепремиерът Валери Симеонов има роднинска връзка с шефа на РЗИ-Бургас. в-к \"ШОУ\" потърси Сидеров, който в момента е на морето, за мнение и подробности около тези ситуации. Вижте какво каза той пред медията:  \r\n\r\n   \r\n\r\n - Валери Симеонов откри Facebook благодарение на мен и пиарката ми, които му показахме какво е това и го убедихме, че трябва да се ползва. От тогава е доста активен в социалните мрежи. Днес прочетох там, че не били роднини. Аз знам много добре, че са си достатъчно близки и знам, че Паздеров изпълнява всичките му наредби по телефона. Няма писмени документи. По устав, Валери Симеонов няма право да нарежда на РЗИ. Вчера говорих с министър Ананиев. В момента е в отпуск, но след няколко дни ще се върне на работа и ще направя специална среща. Изпратил съм едно писмено искане за оставката на Георги Паздеров, тъй като този човек безчинства по Черноморието, като ходи и лепи хвърчащи бележки, за които Валери Симеонов твърди, че са законни и редовни, но юристите са категорични, че не са. Там пише, че обектът се извежда от експлоатация. Няма печат, нито извеждане на норматив. Има някаква заврантулка като подпис. Отидох и попитах шефката на РЗИ кои са тия инспектори, защо няма имена и на какво основание се затварят заведения. Тя каза, че не знае и започна да увърта, че били двама-трима, не знам колко, но имена не каза. Когато попитах къде е шефът Паздеров, тя отговори, че излязла епидемия и той отишъл. Каква епидемия, къде е той, пак не знаеше отговорите. Тя се държеше супер жалко и неадекватно. На място имаше много медии. Те седяха и й се смееха.  Това е някаква практика в Бургас. От най-добър град за живеене се очертава да стане най-корумпираният. Тук, по нареждане на Симеонов, държавни институции се изявяват като мутренски групировки и тормозят точно определени заведения. Аз отидох и лично посетих \"Хедон\" и \"Какао бийч\". Там категорично не е връчвана заповед за затваряне, не им е даден протокол, държали са се криминално и нагло, не са си казали имената и накрая полицията, която е придружавала тези инспектори, е казала, че ако скъсат тази \"хвърчаща бележка\" ще бъдат арестувани за 24 часа.  Представяте ли си какво означава този терор за едно заведение? Фалит.  В същото време, в Созопол и в Слънчев бряг има други заведения, които вдигат шум, но никой не ги заплашва със затваряне или арест.    \r\n\r\n - Обръщам се директно към министър-председателя през вашата медия. Ще го направя и лично, когато се състои коалиционният съвет.  Г-н Борисов, кой ще поеме отговорност, че ваш вицепремиер бива опроверган от държавни институции. Симеонов обяви няколко заведения на морето за незаконни. От ДНСК направиха проверка и заявиха, че са законни. Кой поема отговорност за тази лъжа на вицепремиера? Министър Нено Димов също се намесва в схемите. Оставка и за двамата.  Миналата година, навръх Коледа, Валери Симеонов и Нено Димов извиха ръцете на правителството. Симеонов каза за Борисов: \"тоа не искам да го виждам\" и заплаши, че ще разруши кабинета, ако не се приеме планът за Пирин. Този план беше приет заради изнудването на Валери Симеонов, но и Нено Димов яростно го защитаваше. Планът бе обявен от прокуратурата и състав на Административния съд за \"незаконосъобразен\". Кой ще поеме отговорност?  Ще накара ли Борисов министрите да си подадат оставките? Министерски съвет е в един и същи капан. Няколко случая се повтарят, в които Симеонов прави супер обидни и неверни обвинения към хора. Спомняте си, че заведе сигнал в прокуратурата срещу министъра на туризма. Когато тя не намери данни за престъпление, какво прави той? Трябва да подаде оставка, а Ангелкова да заведе дело за набеждаване, защото това е набеждаване за престъпление пред надлежен орган на властта.  Не може един човек да си играе така с институции, хора и туристически обекти. Държавата не му е бащиния.   Отгоре Борисов го гледа благо и кротко отстрани и му угажда като на млада булка. Какво кара министър-председателя да не вземе твърдо отношение за безчинствата на Симеонов? Кое го спира? Ще го попитам лично. Ще го попитам и пред медии.  Омръзна ми да ставам параван за всякакви схеми и безчинства, а след това да се приписва на \"Атака\", които сме моторът на цялата коалиция. Аз съм човек с биография, за разлика от други в правителството. Бил съм критик на комунизма и участвах в дисидентски движения, защото посочвах недостатъците на тази система. Тя имаше плюсове и минуси. Не ме беше страх да го правя. Критикувах и капитализма. Аз съм от създателите на СДС. Лично приех сградата на \"Раковски\" 134 със Стефан Гайтанджиев и Ненчо Ненчев през януари 90-та година, където сега е настанен Валери Симеонов и НФСБ. Аз съм този, който напусна СДС, защото започнаха неправилна политика. Направиха преврат срещу мен, защото бях непослушен, свалиха ме от поста на главен редактор на \"Демокрация\" и Филип Димитров ме извика да ми каже, че ми предлага дипломатическа работа. Можех да отида посланик където си поискам, но не се съгласих, защото не бях съгласен с това, което правеха. Неговото правителство беше започнало да унищожава селското стопанство и да ликвидира предприятия. Посочете ми някой политик, който е отказал постове, след като са го свалили от власт. Едва ли има. Никой не ме е питал после как съм се оправял. Направих партия, която самостоятелно влезе четири пъти в парламента. Нито НФСБ, нито ВМРО могат да се похвалят с това. Имам правото, на база на всичко това, не само да изказвам мнение, да критикувам, изисквам и да бъда категоричен.  Не водя лични войни и не правя разправии. Искам да престане шуробаджанащината.  - Симеонов бе засечен на плажа на семейство Диневи. Това ли е причина там да няма проверки?  - Той излъга и отрече, че е той. Вижда се, че е той и не разбирам защо го крие. Симеонов има обща фирма с единия брат Динев за разпространяване на телевизия и интернет. Те са съдружници и явно поради тази причина там не стъпва РЗИ и полиция. До зори дъни музика на открито. Цялото пристанище на братя Диневи е направено с груби нарушения на екологията и строителните изисквания, но там никой не проверява. Оказа се, че шефът на РДНСК - Бургас също е приближен на г-н Симеонов. Когато му се обади, може да отиде и да тормози всякакви обекти. \r\n\r\n \r\n\r\n \r\n\r\n   \r\n\r\n - Сега ще обясня защо се нападат и затварят точно определени заведения, които са много успешни. Иска да бъдат фалирани и да ги \"прилапа\" някой. Но кой да ги \"прилапа\"? В политическия съвет на Валери Симеонов е г-н Георги Николчев. Той е бизнесмен и хотелиер. Той е загубил концесия преди една-две години за плаж в Слънчев бряг, провалил му се е и план за хотел. Сега този човек иска реванш. Иска да се върне в бизнеса и за сметка на други той да стане хотелиер. Неговият шанс е Валери Симеонов. Владимир Каролев и редица хотелиери също се съветват с вицепремиера. Там има конфликт на интереси. Самият Симеонов е хотелиер, има имоти в Слънчев бряг и е в съдружие с единия брат Динев.  Всичко това са конфликти на интереси. Нека Борисов не се притеснява, че Валери Симеонов ще направи скандал и да спрат да се съобразяват с него. Това не е полезно за държавата и политическото здраве на кабинета. Мога да го защитя с биографията си и с аргументи.  - Трябва ли да се оттегли правителството?  - Ако по този начин правителството си затваря очите, който и да е член от него да безчинства, да смята, че държавата му е бащиния и да лепи етикети, не знам дали то е полезно за страната. Това правителство го избрахме в пленарна зала и се заклехме в него. Ние обещахме полицаи във всяко селище, за да се спре циганската престъпност, а не пред заведения, които иска да прилапа някой авер на Симеонов. Искаме тук да се връщат млади хора, а не да бягат още. Премиерът Симеонов отговаря за демографията и какво прави по този въпрос? Нищо. В момента сме най-зле в цяла Европа в това отношение. Унищожаваме един бизнес за сметка на друг и това не е редно. Премиерът и всички министри, които се заклеха, че ще работят в интерес на народа, да вземат отношение, а да не мълчат.    \r\n\r\n - Това зависи от самата коалиция и премиера. Да не стои като наблюдател, а да се намеси. Да хване Симеонов и да му каже какво може и какво не може да прави. Аз съм ги избрал, но съм депутат в парламента. Моята връзка тук се губи, но ще я създам. Ще отида и ще присъствам на всяко заседание на Министерски съвет. Доста бързичко се приемат неща, на които понякога липсва добър анализ. Аз ще взимам отношение и ще показвам критика, ако имам такава. Ще насочвам, ако се наложи. Имам право да участвам в плана за действие и да приемем какво е приоритетно за страната и раздвижването на икономиката й.  Трябва да се направи анекс към договора с Македония, който беше подписан набързо. В него трябва да се каже ясно и категорично, че Македония няма право и се отказва да спекулира, манипулира и изопачава българската история. Ако те не се съгласят с това, никаква подкрепа за Македония в ЕС.  На Симеонов му беше възложено да оглави специален съвет за концесиите. В България има 1290 концесии, а от тях 650 са раздадени за експлоатация за природни богатства. Ние сме страна, която е богата на злато и ценни метали. За всичко това отговаря Симеонов. Ще искам разглеждане на всички договори, защото знам, че от години България е ограбвана жестоко чрез тях.  \r\n  \r\n \n\t\t\t\t\t\t", "date": "2018.08.21", "title": "Сидеров: Симеонов и ортака му Нено Димов веднага да подават оставки!"}
{"url": "http://www.bnews.bg/article/247270-melaniya_tramp_se_gotvi_da_poseti_afrika_sama", "text": "\n Първата дама на САЩ Мелания Тръмп планира първата си голяма самостоятелна изява в чужбина - обиколка из Африка през октомври, предаде Асошиейтед прес. \r\n  \r\nТя съобщи в декларация, че ще се запознае лично и на място с проблемите на децата в Африка и ще ръководи американска кампания за подобряване на живота им. \r\nТова ще бъде първото й пътуване в Африка, където тя ще отиде без президента Доналд Тръмп, остро критикуван в началото на годината за думите му, че някои африкански страни били \"мръсна дупка\". \r\nТочните дати на пътуването и държавите, които Мелания Тръмп ще посети в Африка през октомври, все още не са обявени, добавя АП. \r\n \n\t\t\t\t\t\t", "date": "2018.08.21", "title": "Мелания Тръмп се готви да посети Африка сама!"}
{"url": "http://www.bnews.bg/article/247279-uzhas_nameriha_martvo_bebe_na_smetishte", "text": "\n Откриха мъртво бебе на сметище край хасковското село Гарваново, съобщи Дарик по данни на полицията. \r\n\r\n Сигналът е подаден в понеделник малко преди 15:00 ч. При работата си служители от депото са открили трупа на новородено бебе. \r\n\r\n Криминалистите изясняват курсовете на сметищните коли през почивните дни, за да локализират районите, от които може да е пренесено детенцето. \r\n\r\n Работата по образуваното досъдебно производство продължава. Назначена е аутопсия. \r\n\r\n Полицейските служители умоляват гражданите, ако разполагат с информация по случая да я споделят в най-близкото районно управление при гарантирана анонимност. \r\n \n\t\t\t\t\t\t", "date": "2018.08.21", "title": "УЖАС! Намериха мъртво бебе на сметище!"}
{"url": "http://www.bnews.bg/article/247273-bivshiya_shef_na_nzok_glinka_komitov_stana_zamestnik_na_sekretarkata_si", "text": "\n Внезапно подалия оставка като шеф на НЗОК Глинка Комитов стана заместник на секретарката си! \r\n\r\n Да , това не е шега. На 10.07. 2018 г. Комитов е назначен за заестник директор на Столичната Здравно- Осигурителна Каса (СЗОК). Комитов става заместник на Гергана Андреева, която беше негова секретарка, докато той управляваше НЗОК, сега Андреева вече се е издигнала до шеф на СЗОК. \r\n\r\n Според запознати СЗОК контролира разходи за над един милиард лева годишно, а контролът се извършва от недосегаемата медицинска сестра Оля, за която Би Нюз вече е писал. \r\n\r\n Новия отбор, който се събира в СЗОК е ярък пример, че реформи в здравната каса няма да има, а парите от здравните ни осигуровки ще продължават да потъват в нечии джобове, докато лица като медицинската сестра Оля \"упражняват\" контрол в правилната посока. \r\n\r\n   \r\n \n\t\t\t\t\t\t", "date": "2018.08.21", "title": "Бившия шеф на НЗОК Глинка Комитов стана заместник на секретарката си!"}
{"url": "http://www.bnews.bg/article/247267-tramp_za_kim_chen_un_mezhdu_nas_ima_chudesna_himiya_haresvam_go_i_toy_me_haresva", "text": "\n Президентът на САЩ Доналд Тръмп каза, че е много вероятно да се срещне отново със севернокорейския лидер Ким Чен-ун и защити усилията си да убеди Пхенян да се откаже от ядрените оръжия, предаде Ройтерс. \r\n  \r\nВ специално интервю, което даде за Ройтерс в Овалния кабинет на Белия дом, Тръмп изрази увереност, че Северна Корея е предприела конкретни стъпки към отказ от ядрените оръжия въпреки растящите съмнения за готовността на Ким да премахне ядрения си арсенал. \r\nПрезидентът на САЩ настоя, че със Северна Корея \"се случват много добри неща\", но се оплака, че Китай не помага така, както е помагал в миналото по севернокорейския проблем заради търговския спор между Пекин и Вашингтон. \r\n  \r\n\"Аз спрях ядрените опити на Северна Корея. Спрях ракетните й изпитания. Япония е възхитена. Какво ще се случи ли? Кой знае? Ще видим\", каза Тръмп. Той добави, че между него и Ким има \"чудесна химия\". \"Харесвам го. И той ме харесва. Сега не се изстрелват балистични ракети, цари тишина. Имам много добри лични отношения с председателя Ким\", продължи президентът пред Ройтерс. \r\nТръмп каза, че на срещата с руския президент Владимир Путин са разисквали редица въпроси, като сигурността на Израел, ситуацията в Сирия, руската анексия на Крим и нахлуването в Източна Украйна, газопроводът Северен поток 2. Американският президент заяви, че Путин не е поставил пред него въпроса за американските санкции срещу Русия, но че ще помисли дали да ги отмени, ако Русия предприеме някои действия по отношение на Сирия или Украйна. \"Ще помисля за това ако те направят нещо, което ще е добро за нас. Но ако не направят, няма да помисля по въпроса\", добави той. \r\n\r\n Тръмп каза, че не проявява особен интерес към среща с иранския президент Хасан Рохани, за да обсъдят спора за иранската ядрена програма, въпреки че по-рано този месец изрази готовност за такава среща, посочва Ройтерс. \"Ако искат такава среща, добре, ако не искат, изобщо не ме интересува\", продължи той. \r\n  \r\nТръмп добави, че не е сигурен дали ще се срещне с китайския президент Си Цзинпин на Азиатско-Тихоокеанската среща на върха в Папуа-Нова Гвинея през ноември. \r\n  \r\nСпоред Тръмп е много опасно социални медии като Туитър или Фейсбук да регулират съдържанието на собствените си платформи. \"Няма да споменавам имена, но когато махат някои хора от Туитър или Фейсбук и взимат такова решение, това наистина е опасно, защото утре може да сте вие\", каза той пред Ройтерс в момент, когато индустрията на социалните медии е подложена на все по-остри критики в Конгреса заради чужда политическа пропаганда. \r\nРойтерс напомня, че на 18 август Тръмп упрекна социалните медии, че \"имат напълно дискриминационно отношение към гласовете на републиканците/консерваторите\". \r\n\"Твърде много гласове биват премахвани, някои добри, някои лоши\", написа тогава президентът в Туитър. \r\n  \r\nТръмп заяви, че не е възхитен от председателя на Управлението за федерален резерв Джероум Пауел заради повишаването на лихвите и обвини Китай и Европа, че манипулират валутите си. \r\n  \r\nАмериканският президент изрази опасения, че ако направи изказвания под клетва пред специалния прокурор Робърт Мълър, разследващ евентуална руска намеса в изборите в САЩ през 2016 г., може да си навлече обвинения в лъжесвидетелство. Президентът се опасява, че следователите могат да сравнят изявленията му с тези на други хора, които са дали показания в разследването, като бившия директор на ФБР Джеймс Коми, и ако открият разминавания, те могат да бъдат използвани срещу него. \"Дори и ако казвам истината, това ще ме направи лъжец. Това не е добре\", посочи президентът, но не каза дали ще се съгласи да говори пред Мълър. \r\n \n\t\t\t\t\t\t", "date": "2018.08.21", "title": "Тръмп за Ким Чен-ун: Между нас има чудесна химия, харесвам го и той ме харесва!"}
{"url": "http://www.bnews.bg/article/247236-bliznachkata_s_pornoto_se_otarva_ot_tselulita_vizhte_kak", "text": "\n Къдрокосата близначка Алекс се подложи на процедура, за да се премахне целулита от задните й части \r\n\r\n Палавницата, която се прочу с домашното порно, а след това открадна и любовника на Соня Васи, сподели кадри от лечебното заведение в социалната мрежа Инстаграм, писа „Телеграф“. \r\n\r\n „Ново предизвикателство за мен? Та то лятото тепърва дойде! Надъхала съм се и ви споделям новото си щастие. Хем приятно, хем за хубаво!“, написа бившата брадърка, след което публикува и видео, на което закачливо се фръцка. \r\n \n\t\t\t\t\t\t", "date": "2018.08.21", "title": "Близначката с порното се отърва от целулита! Вижте как"}
{"url": "http://www.bnews.bg/article/247280-otide_si_legendarniyat_basist_na_fsb_ivaylo_kraychovski", "text": "\n Тъжна вест. Почина легендарният басист на ФСБ Ивайло Крайчовски. Той си отиде на 57 години.  \r\n\r\n През 1983 г. Крайчовски завършва факултета „Поп и джаз изкуства“ на Музикалната академия. Той е в класа по контрабас и бас китара на професор Симеон Венков. \r\n\r\n Явява се на прослушване за бас китарист на мястото на Александър Бахаров от ФСБ и бива приет в групата. Дебюта си на сцена прави на концерт на ФСБ на стадион „Академик“ пред 15 000 души публика.  \r\n\r\n Крайчовски е и сред създателите на групата „Стари муцуни“ с ветерана на българския рок Георги Минчев. \r\n\r\n \r\n\r\n   \r\n \n\t\t\t\t\t\t", "date": "2018.08.21", "title": "Отиде си легендарният басист на ФСБ Ивайло Крайчовски!"}
{"url": "http://www.bnews.bg/article/247274-lekarite_otkazvat_da_se_zastrahovat", "text": "\n В съобщение публикувано на Интернет страницата на Българския лекарски съюз се казва, че съсловната организация няма да сключва договори за задължителна застраховка „Професионална отговорност“ за лицата, които упражняват медицинска професия в лечебното заведение. \r\n\r\n До сега съществуваше такава практика и през годините, ръководството на съюза или отделни районни колегии, сключваха такива застраховки за всички свои членове. При проверките на контролните органи, това създаваше проблеми, защото според закона задължението да се застрахова персонала е на самото лечебно заведение. \r\n\r\n Въпреки, че всички лекари са застраховани, проверяващите установяват формално неизпълнение на закона. В съобщението се обръща внимание на членовете на Столичната лекарска колегия, че съществуващата застраховка професионална отговорност на членовете ѝ е изтекла през месец юли и не е подновена. \r\n\r\n \r\nЕто и текста на цялото съобщение: \r\n\r\n \"Съгласно действащата в момента законова рамка и в частност чл.189,ал.1 от Закона за здравето, е предвидено изрично задължение за лечебните заведения за задължително застраховане на лицата, които упражняват медицинска професия в него, за вредите, които могат да настъпят вследствие на виновно неизпълнение на професионалните им задължения, т.е. тежестта за сключване на задължителната застраховка „професионална отговорност“ е на съответното лечебно заведение. Във всички останали случаи, сключването на допълнителна застраховка в полза на медицинските специалисти, награждаща застрахователното покритие по задължителната такава, е поставено в зависимост от волята и желанието на всеки лекар и/или на съответната РЛК, без обаче за последните да е налице законово задължение за това. \r\n\r\n Отчитайки действащата правна рамка, Български лекарски съюз заявява, че не е ангажиран с провеждане на политики в отношенията, възникващи при и по повод на сключване на задължителната застраховка „Професионална отговорност“ от страна на лечебните заведения. \r\nВ допълнение, следва да се има предвид, че крайният срок на действие на договора между СЛК и брокерска къща Булстар за професионална застраховка със СЛК, е 06.07.2018г. и по решение на УС на СЛК, същият не е подновен, на основание получено официално становище от Комисията за финансов надзор във връзка с отправено запитване от оперативното ръководство на СЛК.\" \r\n \n\t\t\t\t\t\t", "date": "2018.08.21", "title": "Лекарите отказват да се застраховат!"}
{"url": "http://www.bnews.bg/article/247272-dzhambazki_i_karakachanov_bolshevishki_obsluzhiha_zaev", "text": "\n Политическите извратеняци се опитаха да надхрачат дори лъжите на Заев. \r\n\r\n Пак стана ясно, че са болни тия хорица, неизлечимо болни. \r\n\r\n Само един подъл ум може да напише следното: \r\n\r\n „Ако се съди по фигурите, които бяха активирани като говорители срещу „кражбата на българска история“… няма съмнение, че става дума за провокация, обслужваща Доктрината Путин“?! \r\n\r\n Отвратителна скотщина. \r\n\r\n Заев краде Илинденското въстание – а според този хубостник излиза, че онези, които не приемат Историята да бъде фалшифицирана, съчиняват „провокации“ и обслужват Путин?! \r\n\r\n Някои хора буквално проституират със себе си, за да направят впечатление. \r\n\r\n Съзнават, че никой не ги взема на сериозно, но не се отчайват. \r\n\r\n Нахални просяци за вниманието на публиката, те са готови да подхвърлят и най-абсурдната измишльотина – и сетне да се чекнат около нея до припадък. \r\n\r\n Вече са на прилична възраст, но си остават все същите разсилни около мижавата нашенска политика. \r\n\r\n Но да се упражняват и за сметка на Историята – това вече е прекалено. \r\n\r\n Привиждат им се някакви „активирани говорители“ на „Руската доктрина“ – и го казват тъкмо тогава, когато сме свидетели на спонтанното възмущение на широката публика, на хиляди хора – от шашмите на Заев, а и от овчедушието, с което ги приемат нашите Властници. \r\n\r\n Само идиотите не могат да схванат корените на това всенародно единодушие. \r\n\r\n Прекалено жестоко ще бъде да си представим, какво мислят за подобни типове онези българи, за които думата „любородие“ не е празен звук. \r\n\r\n Тия хора обаче имат, все още, привилегията да бъдат дундуркани в „официалните“ медии, които и заради техните притворства се маргинализираха. \r\n\r\n Канят ги и някои келяви водещи на телевизионни предавания. \r\n\r\n Такава е „свободата на словото“ в ерата на напълно Гноясалия Преход – дори тогава, когато българският Народ е обхванат от рядко единодушие по някой въпрос – например, македонските кражби, „свободата“ се потребява най-често от измамници и фалшификатори. \r\n\r\n Тия дни вестникарска публикация ни припомни митовете около някои прочути песни – между които и „Ticket to Ride“ на „Бийтълс“. \r\n\r\n Съществували са различни романтични интерпретации за заглавието на тази песен. \r\n\r\n Според Джон Ленън обаче, въпросният „билет“, всъщност, бил намек за здравните паспорти на уличниците от Хамбург, с които те удостоверявали, че не са болни от венерически болести. \r\n\r\n По дяволите, не е ли време и в наши дни да се въведат някакви паспорти, които да свидетелстват за здравето на някои автори? \r\n\r\n Да си проституират, колкото си щат с фактите, но поне да знаем, че са си заразни. \r\n\r\n Красимир Каракачанов и той се цани за адвокат на Заев. \r\n\r\n В разгара на скандала, даде напоително интервю – но не за отвратителните претенции на македонеца, а за вечно кахърната коалиция на „патриотите“. \r\n\r\n Каракачанов се кълне, че „патриотите“ трябвало да са заедно на изборите догодина – разделянето им нямало да е честно към хората. \r\n\r\n И сякаш изобщо не схваща, че истинското безчестие е разделянето на „патриотите“ с патриотичната кауза, която зарязаха в някой от джобовете на Падишаха. \r\n\r\n А още по-позорно е разделянето им с Историята – понеже тъкмо така се схваща срамното мълчание на ВМРО за скандалите, които спретна Заев. \r\n\r\n Но когато човек е зает с пазаренето на самолети, не му е до Историята. \r\n\r\n И Каракачанов, и Джамбазки прибягнаха до един от най-тъпите номера на болшевишката пропаганда – отива им като на антикомунисти, реколта 2018-а. \r\n\r\n Този номер е извеждането на логиката от един спор и заместването й с аргументи от налуден порядък. \r\n\r\n В културата на анекдота, този похват се илюстрира с комичната фраза, използвана от съветския вицов герой в спора му с американеца: „А вие защо биете негрите!“ \r\n\r\n И сега Каракачанов и Джамбазки защитават дивотиите на Заев с подобни фрази: „А вие, комунягите, защо взривихте „Света Неделя“! \r\n\r\n Да не виждаш една кражба, която се извършва днес, в този момент, под носа ти, и да търсиш негри в Историята – е, това наистина е прекалено. \r\n\r\n Но, всъщност, нищо не е прекалено, когато идват избори, а пък и Падишахът носи на хвалби. \r\n\r\n Героят от известната фолклорна задявка изял най-напред 100 тояги бой, а сетне и един чувал сол – Нашият пък е готов да изяде 100 чувала с хвалби. \r\n\r\n Заради особеностите на тукашната „свобода на словото“, доста вестници бяха милозливи към фалшивото извинение на Заев и се държаха като чукундур от виц – за тях бе по-важно да отбележат, че Падишаха е телефонирал на македонеца, а другото е без значение. \r\n\r\n Това е „свобода на словото“ от раздела блюдолизане – обаче за сметка на Историята. \r\n\r\n „БНТ е храм на свободата“ – казал пък тия дни Коко Каменаров. \r\n\r\n За един шеф на държавна телевизия е здравословно да се шегува от време на време. \r\n\r\n БНТ наистина е храм на свободата – стига да знаеш, кого да каниш. \r\n\r\n Например, добре дошли са онези, които практикуват професията на политическите уличници. \r\n\r\n Подходящи са и хора, подобни на един от героите на Скот Търоу: за него било без значение дали има глисти, или собствено мнение. \r\n\r\n Потърсих тия дни Коко Каменаров, понеже се притесних за него: говори се, че вече бил осъден на първа инстанция, задето е шофирал в нетрезво състояние. \r\n\r\n Та исках да проверя, дали е вярно това. Не можах да се свържа. \r\n\r\n БНТ е „храмът на свободата“, обаче за присъдата на шефа й – нито думичка. \r\n \n\t\t\t\t\t\t", "date": "2018.08.21", "title": "Джамбазки и Каракачанов болшевишки обслужиха Заев! "}
{"url": "http://www.bnews.bg/article/247269-edna_svatba_tants_s_putin_i_ogromen_skandal_v_avstriya_video", "text": "\n Австрия бе разтърсена вчера от дълбокия поклон, с който шефката на австрийската дипломация Карин Кнайсъл (свързана с крайнодясната Австрийска народна партия) удостои руския президент Владимир Путин на сватбата си в събота, предаде Франс прес. \r\n  \r\nВъв видео, качено на сайта на телевизия Ер Те (бившата \"Ръша тудей\") и заляло интернет вчера, се вижда как австрийската министърка, очевидно грейнала от задоволство, удостоява с този жест руския държавен глава, след като е танцувала валс с него. Австрия сега е ротационен председател на Европейския съюз, напомня АФП. \r\n\r\n \r\n\r\n \"Как е възможно министър на външните работи да се държи толкова непрофесионално и да се вижда на снимка как коленичи пред Путин?\", пита публицистът Роберт Мизик. \r\n\"Снимка, илюстрираща добре как руският автократ кара да танцуват марионетките му\", реагира потребител на интернет. \r\n\r\n   \r\n \n\t\t\t\t\t\t", "date": "2018.08.21", "title": "Една сватба, танц с Путин и огромен скандал в Австрия! (ВИДЕО)"}
{"url": "http://www.bnews.bg/article/247268-vazrasten_mazh_blasna_i_ubi_mlad_rabotnik_v_plovdiv", "text": "\n 20-годишен мъж загина след инцидент на пътя, съобщиха от полицията. \r\nСигналът е подаден на тел. 112 в 07:35 ч. Инцидентът е станал в района на Скобелева майка. \r\n  \r\nЛек автомобил „Фиат“ със 75-годишен шофьор блъснал 20-годишен работник от общинска фирма, подменяща знамената в района. Младият мъж е починал. \r\n  \r\nНа място са изпратени екипи на полицията и Спешна медицинска помощ. Извършва се оглед. \r\nДвижението е затруднено.  \r\n \n\t\t\t\t\t\t", "date": "2018.08.21", "title": "Възрастен мъж блъсна и уби млад работник в Пловдив!"}
{"url": "http://www.bnews.bg/article/247265-tramp_nyama_da_ima_otstapki_za_turtsiya", "text": "\n Доналд Тръмп се закани, че няма да има отстъпки за Турция след наложените наказателни мита. В голямо интервю за агенция Ройтерс американският президент каза, че съжалява, но това бил правилният ход. \r\n\r\n Наложените мита бяха повод за срив на турската лира и притеснения за редица големи европейски банки, които притежават значителни дялове от турския дълг. \r\n\r\n Тръмп обясни, че помогнал на Турция да освободи свой гражданин, арестуван в Израел. Анкара не отговорила подобаващо - с освобождаването на американския пастор. \r\n\r\n По думите му от там стартирало и противопоставянето, а за санкциите срещу Русия Тръмп каза, че въобще не е обмислял да ги сваля. Можел обаче да промени мнението си, ако Русия направи нещо добро за Америка. \r\n \n\t\t\t\t\t\t", "date": "2018.08.21", "title": "Тръмп: Няма да има отстъпки за Турция!"}
{"url": "http://www.bnews.bg/article/247266-bolnitsata_v_sliven_nyama_da_skriem_nishto_ot_rodninite_na_pochinalata_rodilka", "text": "\n Вече пети ден няма яснота за причините за смъртта на родилката Ренета Томова в болницата в Сливен. Близките на жената обвиниха лекарите, че са използвали варварски методи по време на раждането, като натискане с лакти и удари. С увреждания е и бебето. \r\n\r\n „Увредена е дясната ръчичка на бебето. То е в стабилно състояние. От утре ще започне рехабилитация и смятам, че този проблем ще отзвучи. Рядко при такъв случай детето остава с трайни увреждания”, обясни в „Здравей, България” д-р Весислав Петров, изпълнителен директор на МБАЛ „Д-р Иван Селимински\" в Сливен. \r\n\r\n „Окончателната причина за смъртта на майката все още не е ясна. Имаме подозрения защо се стигна до този фатален край. Чакаме резултатите от аутопсията. Предстои тройна медицинска експертиза. Единият вариант е да е получила белодробна тромбоемболия и оттам тежкият белодробен отток, който е довел до фаталния край”, коментира д-р Петров. \r\n\r\n Той поясни, че след направената вътрешна проверка не е установено да е скачано на корема на Ренета Томова. Няма счупени ребра и травматични увреждания на гръдния кош. Д-р Петров бе категоричен, че този метод отдавна не се прилага в болницата. \r\n\r\n \"От документацията разбрах, че вече главата е пробила тазовото дъно и е нямало как да й бъде направено цезарово сечение. Това щеше да е по-травматично за родилката. Затова и се е наложило да бъде използван форцепс”, поясни д-р Весислав Петров. \r\n\r\n „Лекарите, които участваха в раждането, са подложени на голям стрес. Започна проверката на медицинския одит и се надявам всички факти да бъдат изяснени. Няма да скрием нищо от роднините на Ренета Томова”, допълни директорът на болницата. \r\n\r\n „Правомощията на Централната комисия по професионална етика на Българския лекарски съюз (БЛС) се свеждат до това да поискаме експертно становище от Борда по акушерство и гинекология. След това може да взимаме решения. Нямаме право да налагаме санкции, а да сезираме Регионалната етична комисия на съответната лекарска колегия, която има правомощия при установени нарушения да наложи санкция”, обясни д-р Юлия Бянкова, председател на Централната комисия по професионална етика. \r\n \n\t\t\t\t\t\t", "date": "2018.08.21", "title": "Болницата в Сливен: Няма да скрием нищо от роднините на починалата родилка!"}
{"url": "http://www.bnews.bg/article/247242-nasko_pak_skochi_v_legloto_na_kaka_si_mariya", "text": "\n Малко повече от половин година, след като за сефте стана майка, палавата поп певица Мария Илиева се е върнала в леглото на невръстния си любовник Атанас Колев. Нещо повече – именно 21-годишният варненецц бил инцииатор на подновяването на връзката с двойно по-възрастната фурия, писа „Таблоид“. \r\n\r\n Веднага щом научил, че Мария и бащата на отрочето й – Георги Михайлов, вече не живеят заедно, рапърът Наско започнал да засипва старата си изгора с есемеси и телефонни обаждания. Отначало Илиева подминавала вниманието, но липсата на мъж за непосредствено задоволяване на нагона се отразявало все по-зле на психиката й. \r\n\r\n Съгласила се на среща с Колев и още на първата им среща се заврели в леглото. Близки до тях разказват, че забелязват Наско все по-често да гостува в дома на изпълнителката. Говори се, че бащата на детето й си стои предимно в Белгия и връзката им е или отворена, или изобщо нямат такава. С Колев певицата се раздели скандално, след като той я използваше като трамплин към славата, а тя да облажи със свежа плът и да развие музикалната си компания чрез успехите и визията на млад изпълнител. \r\n \n\t\t\t\t\t\t", "date": "2018.08.21", "title": "Наско пак скочи в леглото на кака си Мария"}
{"url": "http://www.bnews.bg/article/247271-sasht_otrazaha_agent_ivan_i_zam_ministar_shte_vodi_delegatsiyata_na_mo_vav_vashington", "text": "\n Делегация на Министерството на отбраната, водена от зам.-министъра на отбраната Атанас Запрянов ще бъде на посещение в САЩ от 27 до 31 август 2018 г., съобщава Министерство на отбраната. \r\n\r\n Визитата е по покана на началника на Офиса за отбранително сътрудничество към посолството на САЩ в София. Тя е продиктувана от заявеното желание за партньорство в конкретни области от взаимен интерес, както и от готовността за засилване на стратегическия диалог между България и САЩ. \r\n\r\n Във Вашингтон зам.-министър Запрянов ще има срещи в Пентагона, Държавния департамент и Конгреса на САЩ, добавят от МО. \r\n\r\n Агент Иван от ДС (Красимир Каракачанов) очевидно е последна дупка на кавала и не черпи признание и доверие от САЩ. \r\n  \r\n \n\t\t\t\t\t\t", "date": "2018.08.21", "title": "САЩ отразаха агент Иван и зам.- министър ще води делегацията на МО във Вашингтон!"}
{"url": "http://www.bnews.bg/article/247264-zam_predsedatelyat_na_bsp_sluchayat_s_benchev_nyama_da_se_povtori_ot_nego_sme_videli_samo_70_leva", "text": "\n За краха на Търговския регистър политическа отговорност трябва да поеме с оставката си правосъдният министър Цецка Цачева, която е принципал на Агенцията по вписванията. Това заяви зам.-председателят на БСП Деница Златева в студиото на „Тази сутрин” на bTV. Именно това е една от темите на днешното извънредно заседание на Народното събрание. \r\n\r\n „Разполагаме с документи, че тези проблеми в управлението на Агенцията по вписванията съществуват от доста време. Има доклад на инспектората на министъра на правосъдието от февруари тази година, като инспекторатът препоръчва да се търси дисциплинарна отговорност от г-жа Зорница Даскалова (отстранената след тежката авария шефка на агенцията – б.р.)”, посочи Златева.  \r\n\r\n Тя призова новият директор на структурата Габриела Козарева да направи публична информацията какво се е случило с регистъра. Зам.-председателят на БСП допълни, че е нужна прозрачност и по линия на обществените поръчки и „ролята на козметично студио” в процедурите за надграждане на Търговския и Имотния регистри. Днес депутатите ще обсъждат и казуса „Олимпик”. БСП ще подкрепи евентуално искане на оставка на зам.-председателя на КФН Ралица Агайн, но, според Златева, това не е достатъчна реакция след фалита на опериращия у нас кипърски застраховател. \r\n\r\n „Трябва да бъде изяснена цялата хронология на действията или бездействията на КФН. Над 200 000 добросъвестни граждани не могат да разчитат само на едно прессъобщение на КФН. Липсваше информационна кампания”, подчерта Златева. \r\n\r\n От Бенчев – 70 лв. И нищо повече Деница Златева категорично отрече твърденията на задържания заедно с Митьо Очите бургаски общински съветник Бенчо Бенчев, че е подпомагал БСП. \r\n\r\n „Дарение, освен 70-те лева в качеството си на общински съветник, г-н Бенчев не е правил. (…) Пари г-н Бенчев не е давал на БСП. Ако е плащал на някого или на себе си за кампанията, нека да го докаже, официално никакви пари, освен 70-те лева, не са влизали”, подчерта Златева. \r\n\r\n Тя обясни, че Бенчев на два пъти е влизал в листите като коалиционен партньор, но през следващата година на „Позитано” 20 ще осъществяват много по-голям контрол върху местните ръководства. Деница Златева отговори и на друго обвинение – че служебното правителство е дало на свързаната с Митьо Очите фирма „Аркус” да охранява митнически обекти. \r\n\r\n Тя обясни, че фактическото подписване може да е било по време на кабинета „Герджиков”, но цялата процедура с избора на изпълнител е минала по време на кабинета „Борисов” 2. \r\n  \r\n \n\t\t\t\t\t\t", "date": "2018.08.21", "title": "Зам.-председателят на БСП: Случаят с Бенчев няма да се повтори, от него сме видели само 70 лева\r\n\r\n"}
