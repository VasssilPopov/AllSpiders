{"url": "http://www.bnews.bg/article/257545-nakazanie_i_globa_ot_30_leva_za_ohranata_na_desislava_radeva", "text": "\n Дисциплинарно наказание за началника на охраната на съпругата на президента Десислава Радева. Това потвърдиха за NOVA от НСО. \r\nКАТ И НСО в пререкание на пътя \r\n  \r\nКортежът на президентската съпруга влязъл в насрещното по столичната улица \"Фритьоф Нансен\". Последва проверка в НСО. Освен наказание за началника на охраната на Радева, шофьорът й е глобен с 30 лв., заради пътното нарушение. \r\n  \r\nПрез ноември миналата година гражданин снима разправия между охраната на Десислава Радева и полицаи, заради пътно нарушение. \r\n \n\t\t\t\t\t\t", "date": "2019.02.28", "title": "Наказание и глоба от 30 лева за охраната на Десислава Радева"}
{"url": "http://www.bnews.bg/article/257546-ryazak_spad_na_emigratsiyata_ot_es_i_osobeno_ot_iztochna_evropa_vav_velikobritaniya", "text": "\n Общият брой на емигрантите от Европейския съюз във Великобритания е спаднал до най-ниското си равнище след 2009 г. за 12-те месеца до септември 2018 г., сочат официални данни, цитирани от Ройтерс.  \r\nАгенцията отбелязва, че тази тенденция на рязко намаляване се засилва с приближаването на Брекзит.  \r\nБроят на емигрантите от страни от ЕС в Обединеното кралство е спаднал до 57 000 за едногодишния период до септември. За сметка на това броят на емигрантите от държави извън съюза е нараснал значително, достигайки 261 000 - най-голямото увеличение след 2004 г., сочат данните на британската Национална статистическа служба. В резултат нетната имиграция в Обединеното кралство през посочения период е 283 000 човека. \r\nДанните отчитат чувствителен спад на емиграцията от новите източноевропейски страни страни членки на ЕС, след като през последните десет години над 1 млн. човека от региона се заселиха в Обединеното кралство.  \r\n\r\n По този повод Ройтерс обръща внимание на опасенията на британския бизнес от намаляването на емиграцията от ЕС. Агенцията цитира Джонатан Бойз, икономист от Института за кадрово развитие, който със съжаление констатира засилващо се нежелание на квалифицирани граждани на държави от съюза да идват да живеят и работят в Обединеното кралство заради несигурността, предизвикана от Брекзит.  \r\n \n\t\t\t\t\t\t", "date": "2019.02.28", "title": "Рязък спад на емиграцията от ЕС и особено от Източна Европа във Великобритания"}
{"url": "http://www.bnews.bg/article/257549-prof_mihaylov_nad_30_000_meditsinski_sestri_ne_dostigat_u_nas", "text": "\n Над 30 000 медицински сестри не достигат у нас. Ако в Европейския съюз на всеки 100 000 души се полагат средно по 740 сестри, то у нас тази бройка е под 490. Информацията съобщи депутатът от БСП проф. Георги Михайлов в навечерието на националния протест на медицинските сестри, който се организира за утре в социалните мрежи. \r\nОт левицата са категорични, че проблемите с кадровия дефицит и ниското заплащане на специалистите по здравни грижи се задълбочават и не могат да бъдат решени само с пожелания за преговори. \r\n  \r\n\"Ние сме свидетели на един спонтанен протест, който утре се организира от медицинските сестри в България, а цифрите са много сериозни, които стоят зад този процес. На един лекар, според стандарта на Европейския съюз, трябва да отговарят между две до четири сестри в зависимост от натовареността на отделението. В България те са по-малко от една сестра, тоест дефицитът на медицински сестри по признанието на министър Ананиев е над 30 000, като през последните 10 години 10 000 сестри са напуснали територията на страната и над 15 000 са сменили своята професия или са се пенсионирали\", посочи проф. Михайлов. \r\nИ добави: \"Ние се намираме в състояние на много тежък кадрови дефицит и възнагражденията, които получават нашите колеги специалистите по здравни грижи, са изключително ниски. При ниво по колективен трудов договор между 900 и 950 лева, реалната заплата, нетната заплата на тези специалисти много често не достига и 700 лева. Това са проблеми, които задълбочават хаоса в здравеопазването и не могат да бъдат решени само с пожелания за преговори\". \r\n \n\t\t\t\t\t\t", "date": "2019.02.28", "title": "Проф. Михайлов: Над 30 000 медицински сестри не достигат у нас"}
{"url": "http://www.bnews.bg/article/257548-zhena_zagina_sled_sblasak_mezhdu_kola_i_avtobus", "text": "\n Жена загина след сблъсък между лека кола и автобус. Тежката катастрофа е станала днес около 15:10 часа на пътя между Провадия и Дългопол.  \r\nСпоред първоначалната информация са се ударили „Алфа Ромео” и автобус „Сетра”. 38-годишната шофьорка на автомобила е починала на място.   \r\nВ момента текат действия по разследване на случая и се изясняват детайлите около инцидента.  \r\nВременно е ограничено движението в района на село Рояк. \r\nОт Дългопол за Провадия се преминава през село Сава, а в обратна посока - през село Храброво. \r\n \n\t\t\t\t\t\t", "date": "2019.02.28", "title": "Жена загина след сблъсък между кола и автобус"}
{"url": "http://www.bnews.bg/article/257555-bryuksel_shte_iska_korektsiya_na_italianskiya_byudzhet", "text": "\n Европейската комисия е малко вероятно да започне процедура за нарушение срещу Италия във връзка с публичните ѝ финанси, но по всяка вероятност Брюксел ще поиска коригиране на тазгодишния бюджет. Това съобщава италианският в. La Repubblica, цитиран от Ройтерс. \r\n\r\n Според изданието сред ръководството на Европейския съюз все още има различия по въпроса за това дали е необходимо да бъде санкционирана третата по големина икономика в еврозоната. \r\n\r\n Някои от най-високопоставените лидери на блока обаче са против подобни мерки. На такова мнение са председателят на ЕК Жан-Клод Юнкер, както и еврокомисарят по въпросите на икономиката Пиер Московиси, според които не трябва да се прибягва до подобни действия поне до изборите за Европейски парламент на 26 май. \r\n\r\n La Repubblica публикува новината, след като в сряда ЕС отправи ново остро предупреждение срещу италианските власти във връзка с дълга на страната и по-слабото ѝ производство, които създават рискове и за другите държави в региона. \r\n\r\n В годишната си оценка за състоянието на страната от ЕК посочиха, че съотношението на дълга към брутния вътрешен продукт - над два пъти по-високо от европейския лимит, не се очаква да намалее. Също така от Комисията отправят и критики за това, че с новия си бюджет правителството отменя някои \"важни реформи\". \r\n\r\n Италия изпадна в рецесия в края на миналата година след две поредни тримесечия на икономически спад. Влошеното състояние на икономиката отново разпали опасенията за санкции от страна на ЕС, след като през декември Рим и Брюксел се споразумяха за тазгодишния бюджет на страната, чийто първоначален вариант притесни съюза заради високите стойности на дефицита и на прогнозирания икономически растеж. \r\n\r\n Италия има един от най-високите държавни дългове в света. Рим е натрупал гигантски дълг от около 2,3 трилиона евро. Това е повече от 130% от икономическата продукция на страната. \r\n\r\n   \r\n \n\t\t\t\t\t\t", "date": "2019.02.28", "title": "Брюксел ще иска корекция на италианския бюджет"}
{"url": "http://www.bnews.bg/article/257557-tsska_predlozhi_dogovor_na_dimitar_berbatov", "text": "\n ЦСКА е поканил Димитър Бербатов да се завърне в отбора като помощник-треньор на наставника Любослав Пенев, с който са в добри отношения. \r\n\r\n 38-годишният Бербатов не е обявил края на състезателната си кариера, но не е играл от март миналата година след авантюрата си в Индия. \r\n\r\n Той изкара част от зимната подготовка с Берое, като дори пътува със \"зелено-белите\" на лагер в Турция. \r\n\r\n Това породи слухове, че Бербатов може да стане играещ асистент на един от най-добрите си приятели Александър Томаш, който е старши треньор на старозагорци. \r\n\r\n От ЦСКА по-рано днес съобщиха, че към състава за пролетта ще се присъедини португалския полузащитник Нуно Мигел До Адро Томаш като преотстъпен до края на сезона от Белененсес. \r\n\r\n Очаква се до края на деня \"червените\" да обявят привличането на още играчи, с които в момента се водят финални преговори. \r\n\r\n \"Червените\" останаха без резервен нападател след продажбата на бразилеца Мауридес в Китай. \r\n\r\n   \r\n \n\t\t\t\t\t\t", "date": "2019.02.28", "title": "ЦСКА предложи договор на Димитър Бербатов"}
{"url": "http://www.bnews.bg/article/257554-mazhat_prebil_do_smart_saprugata_si_pred_sada_nyamam_kakvo_da_kazha", "text": "\n Състав на Варненския окръжен съд го остави в ареста с постоянна мярка за неотклонение задържане под стража 41-годишния Борислав Николов, който вчера беше задържан и обвинен в зверското убийство на 40-годишната си съпруга Кремена. Жената е била пребита почти до смърт и оставена в безпомощно състояние, а по-късно издъхнала. \r\n\r\n \"Нямам какво да кажа\", заяви единствено Николов пред съда. \r\n\r\n Служебният му защитник обаче поиска домашен арест за клиента си с мотива, че авторството на престъплението не е доказано. Освен това бил с чисто досие, постоянен адрес и работа. \r\n\r\n Съдиите обаче прецениха, че на този етап може да се направи обосновано предположение, че именно Николов е убил жената, като се има предвид множеството жалби за домашно насилие, подавани от Кремена. \r\n\r\n Според близки на Николови цялото им семейно съжителство, продължило около 6 години, е било съпътствано от постоянни скандали, съобщи \"24 часа\". За 6-те години брак младата жена подавала 6-7 сигнала за домашно насилие срещу съпруга си, но е оттегляла жалбите броени часове след това. Въпреки това, заради множеството сигнали, полицията издавала предупредителни протоколи срещу съпруга, за да овладее агресията си. В единия от случаите Кремена дори се е освидетелствала, след като той й счупил носа с чиния при поредния скандал. След около 6 години семеен живот, преминал по подобен начин, тази седмица било насрочено заседание по бракоразводното им дело. \r\n\r\n Кремена обаче не го доживя. Тежък мозъчен оток е причината за смъртта й. Той е резултат или от многобройни удари с тъп предмет, или от блъскането на главата на жертвата в твърда повърхност, съобщи говорителят на Окръжна прокуратура-Варна Радослав Лазаров. Според криминалисти е възможно, ако след побоя Николов не е напуснал апартамента и е извикал лекар, тя да бъде спасена. Както обаче вече стана ясно, мъжът извикал майка си, събрали багажа му и си тръгнали, изоставяйки Кремена в тежко състояние. \r\n\r\n Засега на майката не е повдигнато обвинение като на съучастник, но това не е изключено. \r\n \n\t\t\t\t\t\t", "date": "2019.02.28", "title": "Мъжът, пребил до смърт съпругата си, пред съда: Нямам какво да кажа"}
{"url": "http://www.bnews.bg/article/257556-ukrayna_pomaga_na_nasa_da_usvoi_lunata", "text": "\n НАСА ще се възползва от услугите на украинския бизнес за изследването и усвояването на Луната, предава РИА \"Новости\", позовавайки се на посолството на Украйна в САЩ. За целта е била проведена среща между ръководителя на НАСА - Джим Брайдънстайн и посланика на Украйна в САЩ - Валерий Чалий. \r\n\r\n Американците имат интерес към конструкторското бюро \"Южное\", което разполага с капацитета да създава ракети и ракетни двигатели. Първата степен на ракетата \"Антарес\" има версия с украински двигатели, работещи на смес от течен кислород и керосин. \r\n\r\n Украинските двигатели на практика представляват модифицирана версия на съветския агрегат НК-33, който е трябвало да изстреля най-мощната съветска ракета \"Н-1\" към Луната с космонавт на борда. \"Н-1\" се проваля, заради сложната комбинация от 30 на брой ракетни двигатели в първата си степен, смъртта на Корольов и яростната конкуренция между различните конструкторски екипи. Двигателят НК-33 обаче се оказва доста способен и надежден. \r\n\r\n Според запознати, украинските специалисти ще помогнат на НАСА по-бързо да осъществи планът си за постоянно присъствие на Луната. Ракетата \"Антарес\" и нейни модификации ще се използват за доставянето на товари до бъдещата космическа станция в орбита около естествения спътник на Земята. \r\n\r\n \"Постигнахме договореност за сключване на договори за сътрудничество и използване на космическото пространство за мирни цели\", съобщават от украинското посолство във Вашингтон. \r\n \n\t\t\t\t\t\t", "date": "2019.02.28", "title": "Украйна помага на НАСА да усвои Луната"}
{"url": "http://www.bnews.bg/article/257553-andreev_vpechatli_s_nova_golyama_pobeda_v_turtsiya", "text": "\n Адриан Андреев постигна впечатляваща победа и се класира за четвъртфиналите на турнира в Анталия (Турция) с награден фонд от 15 хиляди долара. \r\n\r\n Нашето момче победи в изключително драматичен мач с 4:6, 7:5, 7:6 (4) номер 2 в схемата Иван Неделко от Русия. Неделко е номер 20 в ранглистата на ITF и номер 413 в ранглисата на ATP. През миналата година той се изкачи до номер 235 в ранглистата на ATP. \r\n\r\n Срещата продължи 3 часа и 36 минути и премина през много обрати. В третия решителен сет Адриан имаше преднина от 5:2, но загуби следващите четири гейма. При 5:2 Андреев пропусна един мачбол. При 5:6 Адриан успя да върне пробива и да стигне до тайбрек. В него родната тенис надежда поведе с 6:4 точки и затвори мача със 7:4. \r\n\r\n В първия кръг Андреев разгроми с 6:2, 6:3 Дан Алехандру Томеску от Румъния. \r\n\r\n За място на полуфиналите Андреев ще играе срещу Матиас Зукас от Аржент \r\n \n\t\t\t\t\t\t", "date": "2019.02.28", "title": "Андреев впечатли с нова голяма победа в Турция"}
{"url": "http://www.bnews.bg/article/257550-es_otpuska_275_mln_evro_stroezha_na_zhp_liniya_ot_istanbul_do_balgarskata_granitsa", "text": "\n Европейският съюз ще помогне във финансирането на строежа на железопътна линия, която ще свърже Истанбул с българската граница, със сумата от 275 милиона евро. Това съобщи заместник-председателят на Европейската комисия Юрки Катайнен на съвместна пресконференция в Истанбул с турския министър на икономиката Нихат Зейбекчи, предаде Асошиейтед прес. \r\nДвамата се срещнаха в рамките на годишна среща, която има за цел да засили икономическото сътрудничество между Турция и ЕС въпреки техните обтегнати отношения, посочва агенцията. \r\nТурция започна преговори по присъединяване към ЕС през 2005 г., но оттогава те са в застой. Европейският съюз казва, че Турция се отдалечава от европейските демократични ценности. \r\nНяколко репортери от страни членки на ЕС, чиито журналистически акредитации не бяха подновени от турското правителство, не можаха да присъстват на днешната конференция, отбелязва АП. \r\nКатайнен каза, че \"дълбоко съжалява за това\". По думите му ЕС работи с турските власти, за да гарантира, че медийната свобода се спазва. \r\n \n\t\t\t\t\t\t", "date": "2019.02.28", "title": "ЕС отпуска 275 млн. евро строежа на жп линия от Истанбул до българската граница"}
{"url": "http://www.bnews.bg/article/257547-bnb_opredeli_limitite_na_taksite_za_obsluzhvane_na_potrebiteli", "text": "\n БНБ определи лимитите на таксите за обслужване на потребители, с които банките трябва да се съобразяват. \r\n  \r\nОткриването на разплащателна сметка в офис на банката поскъпва от 1,79 лв. на 1,84 лв., но ако услугата включва и издаването на дебитна карта, това ще ви струва 1,25 лв. Досега таванът на тази услуга 1,32 лв. Обслужването на сметка в офис на банката поевтинява от 2,27 лв. на 2,14 лв. При издадена вече дебитна карта обаче тази услуга поскъпва от 2,02 лв. на 2,19 лв. \r\n  \r\nОт днес закриването на сметка като услуга леко поевтинява – с 5 стотинки. Вече ще може да внасяме до 3889 лева в банка без такса, а не както досега до 4161 лева.  Тегленето на пари от банкомат на банката, в които имаме средства по сметка, ще поевтинее с 1 стотинка за сметка на това, когато теглим пари от чужда банка. \r\n  \r\nПлащането през пос терминал с дебитна карта остава безплатно. \r\n  \r\nПрез януари гражданите са вземали жилищни кредити в левове при средна лихва 3,28%, която е по-ниска с 0,38 процентни пункта, отколкото преди година. Лихвите на новите заеми в евро намаляват за една година с 0,50 процентни пункта до 3,59%, показва статистиката на БНБ. \r\n \n\t\t\t\t\t\t", "date": "2019.02.28", "title": "БНБ определи лимитите на таксите за обслужване на потребители"}
{"url": "http://www.bnews.bg/article/257526-elza_parini_i_anita_meyzer_spasyavat_12_kotki_na_pandizchiyka_ot_sliven", "text": "\n Най-известният мъж в женски дрехи у нас - Елза Парини се обърна с молба за помощ към многобройните си приятели в социалните мрежи, видя HotArena.  \r\n\r\n \r\nОт името на Анита Мейзер, която отново търка наровете в Сливенския затвор, Елза моли феновете си да спасят 12 домашни котки, които са на съкилийничка на Мейзер в панделата. \r\nЕто какво написа Парини: \r\nЗдравейте на всички! Апелирам за вашето внимание от името на Анита Мейзер. \r\nТя е затвора в Сливен и се опитва да спаси 12 домашни котки, които са собственост на друга лишена от свобода жена в Сливен. Жената (българка) е от Свищов и е отглеждала сама животинчетата. Няма кой да се грижи в момента за котетата и СПЕШНО търсим временен подслон за тях. За около 3 години, като този или тези, които поемат ангажимент ще получават издръжка за храна, ваксини и други консумативи от собственичката. \r\nМяукащите домашни любимци са питомни и възпитани, те са 7 мъжки, 5 женски, кастрирани, с паспорти, 2 ангорски, 5 едри европейски късокосмести и 5 обикновени котки. Моля, сериозните и загрижени за животните хора (по възможност от Свищов или района) да се  свържат с мен на лично съобщение. Дано успеем да помогнем на животните и на тяхната собственичка, защото тя е много притеснена за съществуването им и плаче всеки ден за тях. Жената е самотна и няма на кого да разчита освен на нашата помощ. От името на Анита ви благодарим предварително\", пише загрижената Елза. \r\n \n\t\t\t\t\t\t", "date": "2019.02.28", "title": "Елза Парини и Анита Мейзер спасяват 12 котки на пандизчийка от Сливен"}
{"url": "http://www.bnews.bg/article/257537-indiya_i_pakistan_sa_v_neizsledvani_vodi", "text": "\n \"Ние сме в неизследвани води\", казва Хусайн Хакани за най-новия рунд на засилени враждебни действия между Индия и Пакистан. Бившият пакистански посланик в САЩ е бил съветник на трима пакистански премиери. А неотдавна издаде книгата \"Нова визия за Пакистан - трансформиране на една дисфункционална ядрена държава\". \r\n\r\n След въздушните удари, които Индия нанесе във вторник срещу бойци на пакистанска територия, Пакистан обеща да отвърне, \"когато и където прецени\". След по-малко от 24 часа каза, че е нанесъл въздушни удари от другата страна на линията за контрол (ЛзК), разделяща Пакистан от контролирания от Индия Кашмир. Той заяви, че е свалил два изтребителя на индийските ВВС във въздушното пространство над Кашмир и е задържал двама пилоти. Индия затвори част от въздушното си пространство в северната част на страната. \r\n\r\n Мнозина са убедени, че пакистанският удар може да бъде разглеждан като отмъщение на принципа \"око за око, зъб за зъб\". Пакистан, подобно на Индия, има нужда да успокои избирателите си. Но предизвикателството сега е да бъде удържана ескалацията на враждебните действия, преди нещата да излязат от контрол. \r\n\r\n Според мен въздушните удари на Индия във вторник бяха напълно неочаквани. Те бяха първите отвъд ЛзК - фактическата граница, която разделя Кашмир след войната между двете страни от 1971 г. \"Пакистанският военен елит разчита на нежеланието на Индия за ескалация чрез асиметрични бойни действия (тероризъм) под ядрения чадър\", ми казва професор Хакани. \"Индия смята, че е открила слабо място, където може да удари - било по суша със специални части, както през 2016 г., или чрез удари от въздуха, без да се преминава тази бариера\", смята той. Професор Хакани казва, че Пакистан \"не иска война с Индия, но неговите въоръжени сили са изправени пред истинско предизвикателство\". \r\n\r\n \"Той /Пакистан/ не иска да спре всички джихадистки групи. Но присъствието на джихадисти е постоянен източник на проблеми. През 2011 г.американците влязоха в пакистанското въздушно пространство, за да хванат Осама бин Ладен. Сега индийците влязоха в пакистанското въздушно пространство, пуснаха бомби и се завърнаха, без да се натъкнат на съпротива. Как пакистанските военни ще обяснят на обществото, че получават огромен военен бюджет, за да могат да бранят пакистанския суверенитет?\", пита Хакани. \r\n\r\n Според Даниъл Марки, старши професор в Университета \"Джонс Хопкинс\" в САЩ, проблемът е, че \"повечето военни решения на пакистанския проблем, с които разполага Индия, имат много, много по-висока цена, отколкото са реалните шансове те да доведат до желания край\". \"Всички в Делхи знаят това. Сега целта е да се приложат по-строги наказания за всеки случай на пакистанска агресия. Това не е лоша стратегия, стига всеки ход да е внимателно пресметнат и да не се допускат много грешки\", посочва той. \"Например в този епизод - продължава професорът, има информация, даваща основание да се смята, че индийската авиация е възнамерявала да стреля от индийската страна на ЛзК, но заради вятъра са били принудени да навлязат в пакистанска територия. Ако това е вярно, значи има неумишлен елемент на ескалация, който поражда нов риск при всяка стъпка\". \r\n\r\n Какъв е рискът от ядрен конфликт? \r\n\r\n Даниъл Марки смята, че ескалацията е много по-сериозна, отколкото може да очакваме - \"прехвърлянето на конфликта в \"същинския\" Пакистан цели това да е силов и различен ход, какъвто последните премиери на Индия се въздържаха да предприемат\". \r\n\r\n Така че има ли реална заплаха от ядрен конфликт? \r\n\r\n \"За съжаление, винаги има реална заплаха от ядрена ескалация между Индия и Пакистан, но в този момент сме на няколко стъпки от това. Като изключим случайното или неразрешеното използване (еднакво невероятни), първо трябва да станем свидетели на значителна конвенционална ескалация в конфликта, преди използването на ядрено оръжие да стане вероятно\", казва д-р Марки. \"Но тази ескалация е възможна, особено ако следващият ход на Пакистан е да увеличи залога и да удари граждански обекти в Индия\", добавя той. \r\n\r\n Това е много малко вероятно, но пред страните остава въпросът как ще намерят начин да отстъпят от тази най-опасна от десетилетия точка на запалване. \r\n\r\n \r\n \n\t\t\t\t\t\t", "date": "2019.02.28", "title": "Индия и Пакистан са в \"неизследвани води\""}
{"url": "http://www.bnews.bg/article/257532-sadat_ne_otkri_dokazatelstva_che_varnenskite_lekari_iskali_podkupi_za_falshivi_telk_ove", "text": "\n Няма нито едно доказателство, че четирима варненски лекари, обвинени, че са част от престъпна група за издаване на фалшиви ТЕЛК-ове, са искали и получавали подкуп. Това е изводът на Апелативния специализиран съд, а магистратите оставиха без мярка за неотклонение докторите Петко Ников, който е ортопед, кардиоложката Мима Великова и двама членове на ТЕЛК комисията - Ваня Колева и Юлиян Крумов, съобщава \"24 часа\". \r\nБратята сирийци Уафик Шахуд, който работи във варненската транспортна болница, и Райан Шахуд, който не е лекар, остават под домашен арест. Те не се явиха на съдебното заседание, тъй като Райан бил болен, а Уафик има право да не присъства. Останалите четирима доктори бяха дошли в съда и с багаж. \r\nСпоред магистратите могат да се направят два извода от събраните до момента доказателства. От една страна, според разпитани свидетели по делото, Райан Шахуд твърдял пред тях, че им иска пари, които щял да даде, за да се организират медицински прегледи, да се издадат по-бързо решения от ТЕЛК, да се подготвят документите. Съдът приема, че е безспорен факт, че той е познавал много лекари.  \r\nДругият извод обаче е, че в много от случаите на хората, от които е искано пари, се получавало да им се намали процентът работоспособност, например от 70% на 50%, или периодът от време. \r\nДори някои си искали парите обратно от Райан. Съдът обърна внимание, че той сам често е намирал хората, които е трябвало да се явяват пред комисията. За това магистратите приемат, че двамата братя са съпричастни към престъплението, за което са обвинени. \r\n\r\n Не така обаче седят нещата при останалите четирима доктори. Доктор Мима Великова е засечена два пъти да разговаря с Уафик Шахуд, като темата на разговорите била чисто медицинска - и двамата говорили за холтер на сърцето. \r\n\"Недопустимо е 72 часа лекар с 30 години стаж да бъде задържан с белезници\", коментира тя след края на заседанието. \r\nДругата обвиняема докторка Ваня Колева, която е пенсионер, но работи към ТЕЛК, обясни произхода на намерените 20 хил. лева в дома й. Тя уточни, че това са пари от продажба на кола и имот и суми, които е изтеглила от спестяванията си. \r\nВ началото на заседанието прокуратурата внесе нови 5 тома с доказателства, които бяха разпити на свидетели и разговори, записани със СРС. Съдът обаче констатира, че те са еднопосочни и на практика не внасят нови обстоятелства. \r\nДвете лекарки бяха разстроени по време на заседанието, а Ваня Колева дори се разплака. \r\n \n\t\t\t\t\t\t", "date": "2019.02.28", "title": "Съдът не откри доказателства, че варненските лекари искали подкупи за фалшиви ТЕЛК-ове"}
{"url": "http://www.bnews.bg/article/257528-kobilkina_rodi_sled_konsultatsiya_s_astrolog_parva_snimka_na_bebeto", "text": "\n Наталия Кобилкина стана майка за първи път вчера. В болница „Надежда“ на бял свят се появи първородният й син, дълъг 53 см. и тежък 3800 гр. Двамата с таткото Такис избраха да го кръстят Филип. Наталия е споделяла, че предпочита естественото разждане, но в последния момент Филип решил друго. \r\n  \r\nТой се обърнал седалищно и лекарите взели решение, че е по-добре да го извадят с цезарово сечение малко преди термина. Тогава Наталия се консултирала с астролози и те й казали най-подходящия ден и час – 27 февруари в 16:50 часа, за да е лидер и артистична личност. Раждането минало лесно и бързо и майката и бебето се чувстват добре. \r\n\r\n Снимката вижте \r\n \n\t\t\t\t\t\t", "date": "2019.02.28", "title": "Кобилкина роди след консултация с астролог (Първа снимка на бебето)"}
{"url": "http://www.bnews.bg/article/257551-ek_ne_e_udovletvorena_ot_dokladite_na_internet_gigantite_za_borbata_s_dezinformatsiyata", "text": "\n Европейската комисия представи обобщение на докладите, които е получила от Фейсбук, Гугъл и Туитър за усилията им за пресичане на дезинформацията. \r\nКомисията отбелязва, че в доклада на Фейсбук са отчетени случаи на \"намеса\" на държави извън ЕС. В документа не е посочен броят на фалшивите профили, закрити заради злонамерени действия, насочени срещу ЕС. Липсват данни за резултатите от предприетата проверка на разпространяваните реклами. \r\nГугъл е отчел действията за подобряване на проверката на рекламите държава по държава, но не става ясно доколко тези действия са успели да възпрепятстват разпространението на дезинформация или на подвеждаща реклама. Предстои търсачката да започне да изготвя доклад за прозрачност на политическите реклами, след като подобни реклами започнат да постъпват. \r\nТуитър засега не е осигурил данни за подобряването на проверките на рекламите. Тази платформа е отложила въвеждането на правилата за прозрачност на политическата реклама. \r\nЕК отбелязва, че трите дружества са сред подписалите доброволните правила за противодействие на дезинформацията. Дружествата приеха да се отчитат пред ЕК всеки месец. Комисията пояснява, че усилията са свързани с предстоящите през май избори за евродепутати, както и че в края на годината ще представи оценка на въздействието от предприетите стъпки. Комисията си запазва правото да въведе законодателни мерки, ако доброволните правила се окажат недостатъчни. \r\n \n\t\t\t\t\t\t", "date": "2019.02.28", "title": "ЕК не е удовлетворена от докладите на интернет гигантите за борбата с дезинформацията"}
{"url": "http://www.bnews.bg/article/257535-tsska_podpisa_s_portugaletsa_tomash", "text": "\n ЦСКА си осигури услугите на 23-годишен португалски защитник. На официалния си сайт \"червените\" се похвалиха, че на стадион \"Българска армия\" скоро ще пристигне Нуно Мигел До Адро Томаш. \r\n\r\n Той ще играе в ЦСКА през пролетния полусезон като преотстъпен от \"Беленензеш\". Португалецът играе на позиция централен защитник или по левия фланг. През миналия сезон Томаш записа 27 мача в елитното португалско първенство и отбеляза 3 гола. \r\n\r\n Защитникът все още е в родината си, откъдето позира с фланелката на ЦСКА. Очаква се днес (28 февруари) той да пристигне у нас и да се включи в тренировките на \"червените\". \r\n\r\n Томаш може да дебютира за ЦСКА още в събота (2 март), когато тимът играе срещу \"Септември\" в 24-ия кръг на Първа професионална лига.  \r\n \n\t\t\t\t\t\t", "date": "2019.02.28", "title": "ЦСКА подписа с португалеца Томаш"}
{"url": "http://www.bnews.bg/article/257519-dilyana_popova_i_asen_blatechki_se_sabraha_sled_4_godishna_razdyala", "text": "\n Двамата решиха да дадат втори шанс на връзката си. Една от най-обсъжданите светски двойки вече живее като истинско семейство под един покрив с 4-годишния си син Борил и дори обмисля да скрепи връзката си с второ дете, писа „Уикенд”.  \r\n\r\n Актьорите потвърдиха слуховете, че отново са се събрали, появявайки се заедно на опелото на актьора Иван Ласкин на 8 януари в църквата „Св. Седмочисленици”. Диляна бе неотлъчно до Асен и деликатно се оттегли само, когато Блатечки мина да поднесе съболезнования на съкрушената от скръб вдовица Алекс Сърчаджиева и да си вземе последно сбогом със своя приятел и колега Ласкин. Заради чувствителната тийнейджърска възраст, в която се намирала дъщерята на Асен, с Диляна не искали да афишират отношенията си. Актьорът все още не ги е запознал и изчаквал подходящия момент. \r\n\r\n Според близки на артистичната двойка, страстта им се възпламенила отново миналата есен, когато Блатечки за втори път изоставил бившата си половинка – Катерина Горанова. „Нещата се случват, както им е писано, и винаги са причина и резултат. Мисля, че се обърна прекалено голямо внимание на отношенията ни и това не е полезно за никого от нас”, лаконична е по темата моделката.  \r\n\r\n С Блатечки обмисляли идеята да имат още едно дете. Диляна дори откровено е признавала в интервюта, че мечтае за многолюдно семейство с три или четири хлапета. „Няма да имам това време, тъй като все пак родих на по-зряла възраст”, споделяла е красавицата. Засега актьорите не планирали да узаконят връзката си. Асен нямаше подпис в гражданското и с майката на дъщеря си, въпреки 15-годишното им съжителство.  \r\n\r\n Диляна и Асен пазеха дълги години в тайна страстта помежду си, която пламна по време на снимките на сериала „Стъклен дом”, докато накрая не решиха да направят опит да са заедно. Блатечки обаче заряза синеокия секссимвол в напреднала бременност и след появата на Борил подви опашка и се върна при Катерина. Тя го прибра обратно у дома с уговорката, че най-сетне ще се кротне и ще се отдаде изцяло на семейството си. Въпреки раздялата си, Диляна и Асен поддържаха приятелски отношения. \r\n\r\n 47-годишният актьор й помагаше в отглеждането на общия им наследник Борил, навестяваше ги през няколко дни и заедно празнуваха всеки рожден ден на малчугана. На всяко парти на Борил двамата стояха плътно един до друг и увековечаваха със снимки празненствата на хлапето. Дълго време звездата на „Фамилията” се разкъсваше между двете жени, но любовта му към Диляна в крайна сметка надделя. \r\n \n\t\t\t\t\t\t", "date": "2019.02.28", "title": "Диляна Попова и Асен Блатечки се събраха след 4-годишна раздяла"}
{"url": "http://www.bnews.bg/article/257534-tramp_severna_koreya_poiska_prekaleno_mnogo_na_sreshtata", "text": "\n Американският президент Доналд Тръмп заяви на пресконференция във Виетнам, че Северна Корея е поискала прекалено много на срещата в Ханой, предаде Асошиейтед прес. \r\nПо думите на Тръмп в замяна на закриването на севернокорейския ядрен комплекс в Йонбьон КНДР е настояла за отмяната на всички наложени й международни санкции. \r\nТръмп и държавният секретар Майк Помпейо бяха категорични пред журналистите, че Съединените щати няма да сключат подобна сделка, докато Северна Корея не се откаже и от тайните си ядрени съоръжения извън Йонбьон, както и от балистичната си и ядрена програма.  \r\nТръмп заяви, че Ким е поел ангажимент и в бъдеще да продължи да не извършва ядрени и ракетни опити. \r\nАмериканският президент каза, че срещата с Ким е завършила в приятелски тон, но отбеляза, че по време на преговорите си с Ким не е поемал ангажимент за следваща среща. \r\n\r\n Според Тръмп не са необходими допълнителни санкции срещу Северна Корея, предаде Франс прес \r\nНе бива \"да говорим за налагането на още санкции. В Северна Корея има много забележителни хора, които също трябва да живеят\", посочи американският лидер. \r\nМайк Помпейо заяви, че му се е искало на срещата в Ханой двете страни да стигнат по-далеч в преговорите. Според американския държавен секретар Ким Чен-ун не е бил готов за това. \r\nГоворителката на Белия дом Сара Сандърс посочи, че въпреки липсата на постигнато споразумение на срещата във Виетнам, разговорът на Тръмп с Ким е бил продуктивен, а преговорите на САЩ с КНДР ще продължат. \r\n \n\t\t\t\t\t\t", "date": "2019.02.28", "title": "Тръмп: Северна Корея поиска прекалено много на срещата"}
{"url": "http://www.bnews.bg/article/257538-1_4_mlrd_za_turski_potok", "text": "\n Русия е готова да инвестира 1,4 млрд. долара в развитието на инфраструктурата на Сърбия за продължаването на проекта „Турски поток“ през страната. Това обещание даде президентът на Владимир Путин пред сръбския си колега Александър Вучич, съобщава ТАСС. \r\n\r\n Руският държавен глава е на знакова визита в Белград. \r\n\r\n „Ние всъщност само подготвяме това. Наясно сме, че дори да започнем да действаме, в крайна сметка трети страни ще вземат решението. Включително и страните от Европейския съюз - до каква степен ще могат да защитят суверенните си и националните интереси в диалог с европейските структури“, подчерта Путин. \r\n\r\n Руският президент заяви, че работата по проекта „Южен поток” през България не е преустановена по вина на Русия. Но сега София отново проявява интерес към продължаването на газов поток през наша територия. \r\n\r\n „Готови сме за това напълно, дори се подготвяме, готови сме за инвестиции. Малко зависи от нас, но каквото можем – ще направим“, каза Путин. \r\n\r\n Проектът „Турски поток“ включва изграждането на газопровод под Черно море до европейската част на Турция и до границата с Гърция. Първата тръба ще бъде предназначена за снабдяване на турския пазар, а втората – за снабдяване с газ на страните от Южна и Югоизточна Европа. \r\n\r\n Потенциалните целеви пазари на Газпром са България, Сърбия, Гърция, Италия и Унгария.  \r\n \n\t\t\t\t\t\t", "date": "2019.02.28", "title": "$1.4 млрд. за Турски поток"}
{"url": "http://www.bnews.bg/article/257536-naesen_puskat_nov_uchastak_ot_am_hemus_ot_yablanitsa_do_boaza", "text": "\n Наесен ще бъде пуснат нов участък на автомагистрала „Хемус”. Това е близо 10-километровата отсечка от Ябланица до Боаза.  \r\n\r\n Строителството на този участък започна в края на март миналата година. Проектът се изпълнява изцяло със средства от републиканския бюджет. Инвестицията е за близо 55 млн. лв. \r\n\r\n Работата на обекта напредва и в момента се извършват земни и пътни работи, водостоци и други, каквито дейности са възможни при настоящите метеорологични условия. \r\n\r\n Автомагистралният участък ще бъде с по две ленти за движение в посока по 4 метра и две ленти за спиране. \r\n \n\t\t\t\t\t\t", "date": "2019.02.28", "title": "Наесен пускат нов участък от АМ „Хемус” – от Ябланица до Боаза"}
{"url": "http://www.bnews.bg/article/257522-preya_lyubi_dvoynik_na_eydrian_broudi", "text": "\n Снимка: Георги Казаков за #URBN \r\n\r\n Поп певицата Прея люби музикант, който е двойник на Ейдриън Броуди. Той е бас китарист, казва се Евден Димитров и с Прея са интимни от 3 години. \r\n\r\n С днешна дата влюбената двойка не помни кога точно са се влюбили и кой от двамата пръв е почувствал пеперуди в стомаха, но признават, че през тези 3 години са изживели истинска палитра от емоции и екстремни истории, писа „Телеграф“. \r\n\r\n Евден е висок 1,90 м и е син на треньор по баскетбол и художничка. Джазмен по душа, изоставил спорта заради бас китарата. От своя страна Прея споделя, че с него е изпълнила изискването на баба й да има висок мъж до нея. \r\n\r\n Музикантът е категоричен, че не е влюбен в Прея както в началото, а много повече. \r\n \n\t\t\t\t\t\t", "date": "2019.02.28", "title": "Прея люби двойник на Ейдриън Броуди "}
{"url": "http://www.bnews.bg/article/257529-samo_v_bnews_skandalna_snimka_na_borisov_s_izdirvan_mezhdunaroden_izmamnik_gdbop_edva_edva_prizna_za_sluchaya", "text": "\n Пореден скандал, свързан със службите ни, се завихри последните дни. Огромен удар срещу финансовите измами, в който е участвал паралелно с австрийските и германските служби ГДБОП, при пълна медийна тишина. \r\n\r\n Без нито едно официално съобщение, без гръмка пресконференция за разкритата измама с бинарни опции. На снимка с основния измамник в схемата грее премиерът Бойко Борисов, заедно с  равин Йосиф Саломон в кабинета на министър председателя. \r\n\r\n Според онлайн изданието „Файненшъл телеграм”  снимката е от март 2018 г., пуснал я е в своята фейсбук страница равин Йосиф Саломон, представител на ортодоксално еврейско религиозно течение в София. \r\n\r\n  „Човек може да се учуди как въпреки многото свидетелства за неговата кибер престъпна дейност, той още не е обезпокояван от службите в България. Добре, има очевиден отговор на този въпрос: Гал Барак харчи много пари да подкупи властите и техните служители. Нещо повече – той има близки връзки с равина Йосиф Саломон в София. Тази връзка е с най-голяма важност за предпазването на „Вълка от София” и неговия отбор” , пише още  „Файненшъл телеграм”. \r\n\r\n Публикацията на \"Файненшъл телеграм”  е от 3 ноември 2018 г. \r\n\r\n „Гал БАРАК, Вълкът на София, е един от ключовите играчи на незаконната глобална индустрия за бинарни опции, движени предимно от израелски актьори, посочва Симона Уайнингъл от Times of Israel. \r\n\r\n В момента БАРАК се намира в София, където действа като директор и принципал зад оператора boiler room, или преведено на български „котелно помещение“  E&G България и много нелицензирани и следователно незаконни платформи за търговия. Човек може да се чуди защо, въпреки многото доказателства за неговата киберпрестъпност, той все още не се притеснява от правоприлагащите органи в България. Е, има ясен отговор на този въпрос: Гал БАРАК харчи много пари, за да подкупи властите и техните служители. Освен това той има близки връзки с равина в София - Йосеф Саламон. Последната връзка е от изключителна важност за защитата на Вълка на София и неговия екип.“, констатира още“ Файненшъл телеграм”. \r\n\r\n Припомняме, че след като стана известно съобщението от чуждите медии - австрийската полиция съобщи на 26 февруари, че е разкрила онлайн финансова търговска измама, чиито жертви в Европа по първоначална оценка са ощетени с около 100 милиона евро, българските служи продължаваха да мълчат. \r\n\r\n Операцията е използвала мошенически платформи в интернет, претендиращи, че търгуват с чуждестранна и криптовалута, както и с високорискови финансови инструменти, известни като бинарни опции. \r\n\r\n Смята се, че жертвите са няколко хиляди европейци, уточни австрийската Федерална криминална полиция, цитирана от АФП и БТА. \r\n\r\n Схемата е била обект на разследване от средата на 2017 година и се смята, че е използвала имейли, социални медии и дори собствени кол центрове, за да достигне до жертвите си. \r\n\r\n Австрийските власти са първите, които разкриват уебсайтовете, а голяма част от инфраструктурата, използвана от мрежата, е в България и в Чехия. \r\n\r\n Международен съвместен разследващ екип е координирал разследването с българската и чешката полиция. В края на януари и началото на този месец в България е имало няколко спецакции, в които бе задържан \"основен заподозрян\" и са конфискувани 6-цифрена сума и няколко терабайта данни. \r\n\r\n Проверка на сайта на ГДБОП обаче показва, че подобна акция не е била оповестена на медиите и обществеността. Наркотици, мигранти, ТЕЛК, оръжия да, но не и подобна мащабна разбита схема за измами с бинарни опции. \r\n\r\n Мълчанието на службите започна малко по малко да преминава в говорене -  откъслечно бе изплюто камъчето, че задържания за случая израелец се казва Гал Барак, който имал много фирми в България. \r\n\r\n Едва днес, изпратен в БТВ, комисар Явор Колев, началник на отдел „Киберпрестъпност“  накаря изплю камъчето и призна,  че България е била логистичен мегацентър за киберизмами за т.нар. бинарни опции. Чрез тези дейности са придобити над 100 милиона евро. Измамата е оперирала в няколко държави. \r\n\r\n „Такива финансови операции се извършват в световен мащаб, но тази търговия до крайни клиенти беше забранена от Европейския орган за финансовите пазари да се извършва до крайни потребители, защото е свързана с много измами”, поясни Колев. \r\n\r\n Комисар Колев обясни, че са създавани сайтове, които са давали възможност да се залага на бинарни опции. Те масово се рекламират в интернет и оставят възприятието у потребителите, че могат лесно да удвоят чрез капитали своята инвестиция. Отделно се създават колцентрове, които се обаждат на потребителите и ги призовават да извършват инвестиции на бинарни опции. \r\n\r\n \"Създава се акаунт и после всеки клиент вижда, че му се удвоява печалбата, но когато вече няма какво да заложи, му се казва, че е загубил всичко, понеже бинарните опции са променили съотношението си\", обясни началникът на отдел „Киберпрестъпност“ към ГДБОП. \r\n\r\n Ръководителят на престъпната група Гал Барак, наричан още \"Вълка от София”, няма престъпления на територията на България, но затова се извършва съвместна работа с Германия и Австрия, които също са потърпевши, за да се изясни всичко около личността на „инвеститора”, пояси Колев и стана ясно, че антимафиотите са били пределно наясно с кого си имат работа, но не са обелили и дума по темата. \r\n\r\n Самите служители в колцентровете не са знаели, че извършват измами, добави той и отбеляза, че има стотици такива колцентрове у нас. \r\n\r\n И без да навлиза в повече подробности по така неприятния явно за нашите служби случай, Колев  прехвърли темата към други измами в интернет, свързани с децата и жените. \r\n\r\n Докато вървят откъслечните обяснения по темата, „24 часа“ публикува материал, в който се посочва, че Гал Барак е арестуван на границата със Сърбия при опит за избяга. \r\n\r\n Преди това обаче Софийският окръжен съд е освободил евреина с домашен арест, защото страдал от тежка множествена склероза. \r\n\r\n Барак е бил арестуван на ГКПП Калотина на 29 януари т.г., отново пълна тишина по темата. При проверка на документите му се оказало, че е издирван в шенгенската информационна система. Затова граничарите веднага го задържали. \r\n\r\n И така Барак го чака екстрадиция в Австрия, издирван от шенгенската информационна система, но съдът преценил, че е за домашен арест. \r\n\r\n Странното мълчание на службите вероятно можеше да продължи и заради снимката  на премиера с измамника, която поражда стотици въпроси, ако не се бяха разприказвали австрийските служби и не се бяха намесили в разследването на Барак. \r\n\r\n Справка в Търговския регистър показва, че израелецът е с участие в седем фирми в България, като някои от тях са клонове на чужди фирми. \r\n\r\n Остава неприятният въпрос защо премиер е на снимка с издирван от шенгенската система престъпник, а ГДБОП мълчи за акцията по разбиване на схемата, при която са ужилени стотици души на българска територия?! \r\n\r\n Едва след като медиите зашумяха по случая прокуратурата пусна прессъобщение преди минути по случая с уточнението, че е по повод публикации в австрийските медии!!! \r\n\r\n Освен, че работят от началото на годината по случая и какви претърсвания и изземания са направили, от държавното обвинение посочват още: \r\n\r\n \"По издадена от австрийските съдебни власти Европейска заповед на арест, на 30.01.2019 г. Окръжна прокуратура – София е постановила задържането на лицето Гал Барак, гражданин на Държавата Израел, сочено като основен член на международната престъпна група, който е направил опит да напусне страната ни през ГКПП Калотина. По искане на Окръжна прокуратура – София, с определение от 01.02.2019 г. на Окръжен съд – София, спрямо Гал Барак е взета мярка за неотклонение „задържане под стража“, а с определение на Апелативен съд – София от 07.02.2019 г. след жалба от Гал Барак, мярката  му за неотклонение е изменена в „домашен арест“. \r\n\r\n Понастоящем в Окръжен съд – София продължава производството по Европейската заповед за арест – за предаване на Гал Барак на австрийските съдебни власти. \r\n\r\n Прокуратурата продължава и към настоящия момент да извършва следствени действия по искане на европейските партньори.\" \r\n\r\n   \r\n\r\n   \r\n \n\t\t\t\t\t\t", "date": "2019.02.28", "title": "САМО В BNEWS: Скандална снимка на Борисов  с издирван международен измамник! ГДБОП едва-едва призна за случая!"}
{"url": "http://www.bnews.bg/article/257540-bulgartransgaz_restartira_porachkata_si_za_gazoprovoda_do_sarbiya", "text": "\n Държавната енергийна компания \"Булгартрансгаз\" ЕАД възобновява търга за избор на изпълнител на доставката на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура на страната - връзката до Сърбия, която ще се свърже с \"Турски поток\", съобщава дружеството в своя сайт.  \r\n\r\n Процедурата беше спряна поради подадена жалба и постъпило във връзка с нея искане за налагане на временна мярка \"спиране на процедурата\" от страна на \"Атоменергоремонт\", която впоследствие оттегли жалбата. \r\n\r\n С определение на Комисията за защита на конкуренцията (КЗК) жалбата бе оставена без разглеждане, прекрати се образуваното производство, а искането за спиране на процедурата бе оставено без разглеждане. \r\n\r\n Преди дни стана ясно, че държавната поръчка за строителството на газопровода, който трябва да осигури пренасянето на руски природен газ от втората тръба на \"Турски поток\" през България до Сърбия, ще бъде възложена на компанията ТМК на Дмитрий Пумпянски, съобщи \"Росбизнесконсултинг\" (РБК), като се позова на два независими източника. Стойността на проекта е 1.4 милиарда евро. \r\n\r\n Газопроводът през българска територия ще е дълъг 474 километра, трябва да доставя през България, Сърбия, Унгария до Баумгартен, Австрия руски газ. По трасето количествата са следните: България - 3.5 милиарда м3, Сърбия - 2.5 милиарда м3, Унгария - 6 милиарда м3 и 3.75 милиарда м3 - до Баумгартен. \r\n \n\t\t\t\t\t\t", "date": "2019.02.28", "title": "\"Булгартрансгаз\" рестартира поръчката си за газопровода до Сърбия"}
{"url": "http://www.bnews.bg/article/257527-dashteryata_na_stoichkov_zaryazana_zaradi_znoyna_turkinya", "text": "\n Знойна туркиня е в основата на раздялата между щерката на Христо Стоичков – Мика и годеникът й Айкут. От няколко месеца двамата са разделени и даже обитават различни домове в Маями. За да потвърди вестта, че е самотна майка на 2-годишната си дъщеря Миа, щерката на Стоичков изтри всички общи снимки с доскорошния си възлюбен в социалните мрежи. \r\n\r\n Запознати с разлъката между 33-годишния Айкут Рамадан и Мика Стоичков разкриват, че причина за раздялата им е нова интимна тръпка на младия бизнесмен. Айкут се залюбил още миналата есен с тъмнокоса красавица от турски произход, чието семейство от години развива строителен бизнес във Флорида. Името на дамата, изтръгнала Айкут от Мика, е Сейда, а според информатори на „Уикенд“ годеникът на дъщерята на Христо Стоичков вече живее под един покрив със заможната мюсюлманка. \r\n\r\n Според мълвата, която се носи сред българската емигрантска общност в Маями, Айкут Рамадан въртял любов със Сейда от близо година, като двамата се запознали в помпозния бар на доскорошия годеник на Мика Стоичкова на известния плаж Маями бийч. Семейството на Айкут стопанисва два нощни клуба в щата Флорида и развива успешен бизнес с отдаване на лимузини и джипове под наем. \r\n\r\n В продължение на няколко месеца първородната дъщеря на Христо Стоичков се правила, че не вижда забежките на възлюбения си. Накрая обаче Айкут започнал да се появява с новата си изгора Сейда на публични места и Мика се видяла принудена да преустанови съвместния си живот с него. В последните дни на 2018 г. Айкут се изнесъл от семейния дом и оттогава се вижда от дъжд на вятър с вече бившата си годеница, а и със собствената си дъщеря. \r\n\r\n Малка утеха в любовната драма на Мика е солидната издръжка, която Айкут ще плаща за невръстната си дъщеря. Всеки месец младия бизнесмен превежда по $ 15 000 за детето си. Отделно от това Айкут плаща и част от наема на къщата във Флорида, в която се е устроила доскорошната му годеница и детето им. \r\n\r\n Айкут Рамадан и Мика Стоичкова се залюбиха по волята на Христо Стоичков през пролетта на 2016 г. Именно Камата запозна първородната си щерка с младия баровец, чието семейство е родом от Шумен, но от 30 години живее във Флорида. В края на 2016-а Мика роди своята дъщеря Миа, която автоматично получи американски паспорт, но така и не сключи брак с Айкут. Двамата все пак се сгодиха, а щерката на Стоичков получи изящен годежен пръстен, обсипан щедро с диаманти. \r\n\r\n Заради раздялата между Айкут и Мика, Христо Стоичков е преустановил приятелските си отношения със семейството на бившия си кандидат-зет. Казват, че това се случило след грандиозен скандал, тъй като родителите на Айкут обвинили Ицо че ползвал неправомерно повече от година и половина тузарски джип „Линкълн Навигатор“, който взел от фирмата им за отдаване на коли под наем. Вбесен, Стоичков върнал возилото чрез трети човек. \r\n \n\t\t\t\t\t\t", "date": "2019.02.28", "title": "Дъщерята на Стоичков зарязана заради знойна туркиня"}
{"url": "http://www.bnews.bg/article/257533-novi_taksi_v_sofiyskiya_universitet_glasuva_akademichniyat_savet", "text": "\n Да се променят част от годишните такси в СУ „Св. Климент Охридски“ за следващата учебна година за степен „бакалавър“, реши Академичният съвет. За изучаването на близо 18 специалности те се вдигат, като увеличението е най-голямо за филология задочно във Факултета по славянски филологии, от 300 на 400 лв. \r\n  \r\nНовоприетите студенти ще плащат наполовина в сравнение с тази година за три от специалностите във Физическия факултет - „Учител по природни науки в основна степен на образованието“, „Физика и информатика“ и „Физика и математика“, 200 вместо 400 лв. Промяната в заплащането се отнася единствено за бъдещите студенти, не и за вече приетите. Новите такси за обучение трябва да бъдат утвърдени с постановление на Министерския съвет, което се очаква да стане в края на април. \r\n  \r\nТаксата за „Туризъм“ от 420 лева става 460, редовното обучение в специалностите „Връзки с обществеността“, „Комуникационен мениджмънт“, „Журналистика“ и „Книгоиздаване“ се увеличава от 560 на 600 лева, а задочното от 300 на 350. За изучаването на „Европеистика“ и „Политология“ новоприетите студенти ще плащат 600 лева, вместо досегашните 560. С 40 лв. нараства редовното обучение по философия и с 20 - задочното. Таксата за специалностите „Графичен дизайн“ и „Музикални медийни технологии и тонрежисура“ от 730 става 780 лева. \r\n  \r\nВ десет от факултетите – Историческия, Медицинския, Биологическия, Факултета по математика и информатика, по химия и фармация, Богословския, Юридическия, педагогическия, Факултета по класически и нови филологии и Стопанския факултет таксите остават същите. Няма промяна в заплащането за явяване на изпити – то ще струва 30 лв, колкото и участието в кандидатстудентската кампания и класиране. Не се предвижда промяна и в цената на обучението на докторантите и специализантите. \r\n  \r\nЗа втора поредна година новоприетите студенти с максимален състезателен бал във Факултета по математика и информатика, направление „Математика“, специалности „Математика“ и „Статистика“ в бакалавърска степен се освобождават от заплащане на годишната такса за първата година, съобщиха още от СУ. Промяната в годишните такси се отнася единствено за новите студенти, не и вече приетите. Променените такси за обучение трябва да бъдат утвърдени с постановление на Министерския съвет, което се очаква да стане в края на април. \r\n \n\t\t\t\t\t\t", "date": "2019.02.28", "title": "Нови такси в Софийския университет гласува Академичният съвет"}
{"url": "http://www.bnews.bg/article/257518-prostrelyaha_balgarska_prostitutka_vav_frankfurt", "text": "\n \r\n29-годишна българка е намерена в тежко състояние с рана от изстрел в главата на улица във Франкфурт, предава немското издание \"Билд\", цитиран от 24 часа.  \r\nЖената работила като проститутка и била на улицата, когато се появил бившият й приятел - 49-годишен турчин и двамата започнали да се карат.  \r\nСпоред информацията на немския таблоид българката наскоро се разделила с турчина.  \r\nСпорът ескалирал и мъжът прострелял с пистолет бившата си приятелка в главата. След това мъжът прострелял и себе си.  \r\nБългарката е настанена в болница с тежка травма на главата. Турчинът е арестуван от полицията, като се води разследване за опит за убийство.  \r\n  \r\n \n\t\t\t\t\t\t", "date": "2019.02.28", "title": "Простреляха българска проститутка във Франкфурт"}
{"url": "http://www.bnews.bg/article/257543-razsledvat_lyuk_beson_po_novi_obvineniya_v_sekstormoz", "text": "\n Парижката прокуратура започна предварително разследване след нови обвинения в сексуални посегателства срещу именития режисьор Люк Бесон. \r\nСпоред радио „Франс енфо“, разследването е започнало на 21 февруари, след като на 13-и актриса на около 40-годишна възраст, която понастоящем живее в САЩ, се обърнала към прокуратурата. \r\nПо думите на предполагаемата жертва, през 2002 г. режисьорът я притиснал към стена и се опитал да я целуне, но тя не му разрешила да го стори. \r\nТя заявява, че поради тази причина тя не получила роля във филм, за която се явила на прослушване. \r\nПо-рано парижката прокуратура отклони иск на актрисата Санд Ван Рой, която обвини Бесон в сексуално насилие. \r\n\r\n Източник: Monitor \r\n \n\t\t\t\t\t\t", "date": "2019.02.28", "title": "Разследват Люк Бесон по нови обвинения в секстормоз"}
{"url": "http://www.bnews.bg/article/257517-dvama_alpinisti_izcheznaha_v_planinata_ubiets", "text": "\n 30-годишният английски алпинист Том Балард и 42-годишният му италиански спътник Даниеле Нарди са изчезнали под осемхилядника Нанга Парбат, известен още и като \"планината-убиец\". Последната връзка с тях е от неделя, когато са търсили нов път към върха на височина малко над 6000 м.  \r\n  \r\nПакистанският алпинист Али Садпара, който е покорявал опасния връх през зимата, обяви, че операцията по издирването на двамата е възпрепятствана от покачването на напрежението между Пакистан и Индия в близкия спорен район Кашмир. \r\n   \r\nВъздушното пространство около планината временно бе затворено в сряда заради бойните действия на военновъздушните сили на двете съседни страни.  \r\n  \r\nБалард е прочут в средите на алпинистите най-вече заради знаменитата си майка Алисън Джейн Харгрийвс, която на 33-годишна възраст загина при слизане от К2 през август 1995 г. \r\n  \r\nТялото й така и не беше открито, отнесено от ураганни ветрове със скорост над 400 км/ч. Тя влезе в историята като първата жена, покорила самостоятелно Еверест без кислороден апарат през 1995 г. \r\n  \r\nБалард, който е на 6 г. при смъртта на майка си, тръгва по нейния път. Става първият, изкачил сам северните стени на алпийските върхове в рамките на един зимен сезон.  \r\n  \r\n\"Планината-убиец\" Нанга Парбат е деветият най-висок връх в света с височина 8126 м, и втори в Хималаите след Еверест. Дават му зловещото прозвище заради серия от смъртни случаи в подножието му в началото на 20-ти век. Тончо Тончев е първият българи, покорил Нанга Парбат - през 1993 г. През 2006 г. го изкачват също Николай Петков и Дойчин Боянов, Боян Петков го покорява през 2016 г., припомня Канал 3. \r\n  \r\n \n\t\t\t\t\t\t", "date": "2019.02.28", "title": "Двама алпинисти изчезнаха в планината-убиец"}
{"url": "http://www.bnews.bg/article/257524-prokuratura_i_mvr_po_sledite_na_prestapleniyata_s_invalidni_pensii", "text": "\n Зам. главният прокурор Иван Гешев даде брифинг, свързан с престъпленията с инвалидни пенсии, предаде репортер на БЛИЦ. \r\n\r\n \"С министъра на вътрешните работи и главния прокурор анализирахме случаите. Факт е, че в Силистра процентът на лица, ползващи инвалидни пенсии е най-висок в страната. Явно има системен проблем. Това, което ще направим съвместно с колегите от МВР е да не спираме  работим по досъдебните производства както и с оперативни способи. Надявам се скоро време да получите добри новини и да се вземат мерки поне от наказателно-правен аспект за решаване на този проблем. В Силистренско има 3 образувани досъдебни производства, но има много други случаи, по които се работи на ниво МВР. Към момента няма повдигнати обвинения срещу конкретни лица, посочи Гешев. \r\n\r\n Главният  секретар на МВР Ивайло Иванов увери, че е създадена добра организация за работа и престои да се извърши огромен обем от процесуално следствени действия. Работи се и превантивно, добави той. \"Надявам се скоро да има развитие по няколко от случаите. Работим с МВР и скоро ще се случат много неща, ако всичко е нормално. За никого не е тайна, че проблем в цялата страна по тази линия. Ние не можем да решим този проблем цялостно. Това е проблем, който трябва да бъде решен от държавата с лицето на законодателната изпълнителната власт. Анализът и координирането на работата ни се налага поради факта, че в Силистра процентът на лицата, ползващи т.нар. инвалидни пенсии е най-висок - 28,61%,, в пъти по-висок от средния в страната - отбеляза зам. главният прокурор.  \r\n  \r\n \n\t\t\t\t\t\t", "date": "2019.02.28", "title": "Прокуратура и МВР по следите на престъпленията с инвалидни пенсии"}
{"url": "http://www.bnews.bg/article/257539-bremenskite_gradski_muzikanti_stanaha_na_200_godini", "text": "\n Изминаха два века, откакто приказката \"Бременските градски музиканти\" на братя Грим за пръв път бе публикувана. В Бремен по този повод са планирани инициативи през цялото лято, независимо че персонажите в приказката - магаре, куче, котка и петел, всъщност никога не стигат до този град. \r\n\r\n Преди 200 години, на 3 март 1819 г. братя Грим за пръв път включват \"Бременските градски музиканти\" във второто издание на \"Приказките на братя Грим\". \r\n\r\n Оттогава приказката \"Бременските градски музиканти\" обиколи света и е преведена на много езици. По нея е адаптиран руски анимационен филм. Вдъхновени от тази приказка скулптури са инсталирани в Рига, Латвия, и Осака, Япония. Четирите персонажа дълго бяха емблема на Бремен, привличайки чуждестранни туристи в града. \r\n\r\n Чествания във връзка с годишнината ще има през цялото лято, предава ДПА, цитирана от БТА. \r\n\r\n Приказката описва историята на магаре, куче, котка и петел, които са остарели и са изгонени от стопаните си. Животните се събират и решават да отидат в Бремен, където да станат градски музиканти. \r\n\r\n \"Бременските градски музиканти\" звучи по-съвременно отвсякога - оповести кметството в града. - Персонажите символизират откриването към света, солидарността, гостоприемството, креативността и оптимизма за бъдещето.\" \r\n\r\n   \r\n \n\t\t\t\t\t\t", "date": "2019.02.28", "title": "\"Бременските градски музиканти\" станаха на 200 години"}
{"url": "http://www.bnews.bg/article/257520-babh_ustanovi_novi_sluchai_na_brutseloza_v_kyustendilsko", "text": "\n Българската агенция по безопасност на храните (БАБХ) установи нови случаи на заболели животни от бруцелоза в констатираното през септември 2018 г. първично огнище на болестта в село Вуково, област Кюстендил. \r\n  \r\nПри последното изследване в животновъдния обект - тип заден двор, в резултат на прилаганите оздравителни мерки, на 17 февруари 2019 г. са отчетени положителни проби за бруцелоза при овце, свине и кучета. Животните в обекта са евтаназирани по хуманен начин. \r\n  \r\nБруцелозата е опасна зооноза  – предава се от животни на хора. Хората могат да се заразят чрез контакт с болно животно и при консумация на недобре термично обработени месо и мляко. Затова положително реагиралите животни подлежат на незабавно умъртвяване по хуманен начин. \r\n\r\n Продължава дезинфекцията на двора, помещенията и инвентара в животновъдния обект. Извършват се епизоотично проучване за проследяване източника на инфекцията и инвентаризация на обекта. При необходимост ще се направят допълнителни серологични изследвания на останалите животни в населеното място, съобщават от БАБХ. \r\n  \r\nУведомена е Регионалната здравна инспекция в Кюстендил, която да предприеме съответните мерки. \r\n \n\t\t\t\t\t\t", "date": "2019.02.28", "title": "БАБХ установи нови случаи на бруцелоза в Кюстендилско"}
{"url": "http://www.bnews.bg/article/257541-pekin_zapochna_kampaniya_protiv_gadatelstvoto_i_predskazaniyata_v_kompartiyata", "text": "\n Управляващата в Китай комунистическа партия предупреди днес своите членове да се придържат към марксизма и ленинизма и да не вярват в \"призраци и духове\". Това е поредният опит на партията да изкорени нерядко срещаните суеверия и предразсъдъци, предаде Ройтерс, на която се позова БТА. \r\n\r\n Китай официално гарантира свобода на вероизповеданията за основните религии като християнството, будизма и исляма, но от партийните членове се изисква да бъдат атеисти и им се забранява да участват в практики, основани на суеверия, като например да ходят при гадатели. \r\n\r\n През последните години имаше редица скандали, свързани с обвинения срещу висши партийни членове, обвинени в подобни действия, посочва Ройтерс. \r\n\r\n Официалната китайска агенция Синхуа публикува пространна директива кои са най-добрите начини да се укрепва обществената и ръководната роля на партията. В документа се подчертава, че марксизмът е ръководното учение както за нея, така и за цял Китай. \r\n\r\n \"Трябва решително да се борим срещу неверието в Маркс и Ленин и срещу вярата в призраци и духове, срещу недоверието към истината и вярата в парите\", се казва в документа и се призовава да се води \"решителна борба срещу погрешните схващания, които изопачават, представят в невярна светлина или отричат марксизма\". \r\n\r\n Китайците, особено лидерите на страната, имат дълга традиция да вярват на гадателство и предсказания, особено на основата на астрология, търсейки отговори на сложни въпроси, особено във времена на съмнения, нищета и хаос, отбелязва Ройтерс. Тази практика стана все по-опасна на фона на предприетата от сегашния лидер Си Цзинпин кампания срещу дълбоко вкоренената корупция, при която десетки висши служители бяха вкарани в затвора. \r\n\r\n Основателят на съвременен Китай - Мао Цзедун, забрани гадателството и суеверията в пуритански комунистически Китай след революцията от 1949 г., но окултните практики бележат ренесанс, след като официално атеистичната страна пое по пътя на икономически реформи и започна да се отваря към света в края на 70-те години. \r\n \n\t\t\t\t\t\t", "date": "2019.02.28", "title": "Пекин започна кампания против гадателството и предсказанията в компартията"}
{"url": "http://www.bnews.bg/article/257530-ukrayna_okonchatelno_se_otkaza_ot_uchastie_v_evroviziya", "text": "\n Украйна се отказа от участие в международния песенен конкурс \"Евровизия 2019\", който ще се проведе през месец май в израелската столица Тел Авив. \r\n\r\n Членът на ръководството на медията Александра Колцова поясни, че решението е било взето след прекалената политизация на националния конкурс. \r\n\r\n По-рано трима от класиралите се финалисти на националния украински конкурс - Марув, групите \"Фрийдъм джаз\" и \"Казка\", се отказаха от участие в \"Евровизия 2019\". Селекцията за представянето на Украйна в телевизионната песенна надпревара бе белязана със скандали още от самото ѝ начало. Най-напред групата \"Анна Мария\", достигнала до финала на подбора, публично отказа да нарече действията на Москва в Крим от 2014 година \"агресия на Русия\". Украинските политици се възмутиха и от факта, че до финала на националния конкурс достигна гражданката на Русия Юлия Юрина, представителка на групата \"Юко\". \r\n\r\n Когато победител стана изпълнителката Марув, тръгнаха призиви тя да не представлява Украйна на \"Евровизия 2019\", заради гастролите на певицата в Русия. Украинската обществена телевизия и Марув така и не постигнаха споразумение и не подписаха договор за нейното участие в израелската столица Тел Авив. След това ръководството на медията влезе в преговори с членовете на \"Фрийдъм джаз\", но и те не приеха предложението на телевизионната компания. На свой ред участниците в група \"Казка\" написаха в Инстаграм, че виждат своята мисия в това да обединяват хората, а не да ги разделят. \r\n \n\t\t\t\t\t\t", "date": "2019.02.28", "title": "Украйна окончателно се отказа от участие в \"Евровизия\""}
{"url": "http://www.bnews.bg/article/257531-bashta_hvarli_chetirite_si_detsa_prez_prozoretsa_v_harvatiya", "text": "\n Петдесет и четири годишен баща в хърватския град Паг на едноименния остров хвърли тази сутрин четирите си деца от прозореца на първия етаж на дома си от около шест метра височина, съобщиха хърватските медии. \r\nДве от децата, на седем и осем години, са тежко пострадали и с опасност за живота са приети в интензивното отделение, а другите две, на три и четири години са по-леко ранени, но остават под лекарско наблюдение. \r\nРадио Задар съобщи, че става дума за проблемно семейство, което преди около 10 години се преселило в Паг от Вировитица, в северна Хърватия. \r\nПо повод инцидента реагира премиерът Андрей Пленкович, който каза, че Хърватия е потресена от този чудовищен акт. \r\nПолицията установява обстоятелствата около инцидента и в рамките на компетенциите си ще вземе мерки за юридическа защита на децата. \r\n\r\n Бащата е арестуван. \r\nМайката, която е била на мястото на инцидента, е тръгнала към болницата, но полицията я е върнала. \r\n \n\t\t\t\t\t\t", "date": "2019.02.28", "title": "Баща хвърли четирите си деца през прозореца в Хърватия"}
{"url": "http://www.bnews.bg/article/257552-kamera_e_zasnela_predpolagaemiya_ubiets_na_taksimetrov_shofyor_kray_razgrad", "text": "\n Камера е заснела предполагаемия убиец на таксиметров шофьор край Разград. \r\n\r\n Шофьорът е намерен убит на пътя между Разград и село Дянково. Сигналът е подаден снощи около 21,40 ч. Първоначално информацията е била, че става дума за катастрофа, но при огледите е установено, че се касае за криминално престъпление. Тялото е с две прободно-порезни рани от нож в областта на врата, става ясно още при първоначалния оглед на криминалистите.  Полицията открива тялото на 63-годишния шофьор от Разград на осем метра от колата. \r\n\r\n За момента е известно, че шофьорът е качил мъж от автогарата в Разград, който поискал да бъде закаран до село Дянково. Данни за предполагаемия убиец дала жена от Дянково, която случайно се е оказала на мястото на престъплението и е качила на автостоп предполагаемия извършител.  Тя мислела, че вози шофьора на таксито. Мъжът говорел турски. \r\n\r\n Тихомир Тодоров - окръжен прокурор - Разград заяви, че убиецът е бил опитен, седнал отзад вдясно в колата, за да не го вижда жената. Има характерна походка, леко накуцва. На запис се вижда, че той е млад мъж около 30-годишен.  Ако някой го разпознае, да се обади в полицията. \r\n\r\n Криминалистите днес претърсиха широк периметър, за да открият ножа, с който е убит шофьорът. Извършителят се издирва. \r\n\r\n На мястото, където е открито тялото на жертвата, има запечатан от униформените автомобил. Все още не е ясно каква е връзката му с престъплението. \r\n\r\n Причината за убийството все още не е ясна, но вероятността за грабеж вече е отхвърлена. За сега няма конкретен заподозрян.  \r\n\r\n Извършителят се издирва, записът от охранителни камери е разпространен сред всички таксиметрови шофьори в района. \r\n \n\t\t\t\t\t\t", "date": "2019.02.28", "title": "Камера е заснела предполагаемия убиец на таксиметров шофьор край Разград"}
{"url": "http://www.bnews.bg/article/257521-zhurnalistka_razbila_braka_na_paraskeva_dzhukelova", "text": "\n Параскева Джукелова най-после призна, че вече не живее с бащата на дъщеря си Калина - режисьора Виктор Божинов. Всъщност, двамата прекратили отношенията си преди повече от две години. Запознати с драмата са категорични, че причина за разлъката е изневяра от страна на режисьора. \r\n\r\n В арт средите се разправя, че Виктор започнал да върти любов с известна журналистка, но за беда 48-годишната актриса научила, бързо стегнала куфарите и се изнесла от общия им дом. Паца, както я наричат приятелите ѝ, не успяла да преглътне унижението и решила да сложи точка на дългогодишното им съжителство. В името на дъщеря им Калина двамата приключили връзката без скандали и, за щастие, днес са в приятелски отношения, признава звездата от Панагюрище, писа „Уикенд“. \r\n\r\n Последната обща публична поява на Параскева и Виктор бе през ноември 2017 година на премиерата на филма „Възвишение”, чийто режисьор е именно Божинов. По това време двамата вече живеели отделно, но от благоприличие решили да го играят щастлива двойка, издадоха наши читатели от обкръжението им. \r\n\r\n „Бяхме заедно повече от 15 години. Запознахме се между „Сезонът на канарчетата” и преди „Суламид”, призна наскоро талантливата актриса. Една от най-красивите ни артистки не е крие, че не е привърженичка на брака и заради това двамата с Божинов не са ходили в гражданското. \r\n\r\n „Зрели хора сме. Знаем какво искаме един от друг. С булчинска рокля съм се снимала в киното, така че съм се виждала. Не ми е голям мерак”, уточни преди време ученичката на Стефан Данаилов. Джукелова призна и друга драма, че роди прекрасната си дъщеря след цели 10 години ин витро процедури. Въпреки проблемите малката Калина е най-голямото ѝ щастие в живота.  \r\n\r\n Така Параскева днес е сама, без подкрепата на мъжко рамо, но вече преживяла раздялата и гледа напред. Едва сега, след като отшумяла болката от разлъката, двукратната носителка на наградата „Златна роза” за най-добра женска роля се осмели да признае, че вече с Виктор не са семейство. \r\n \n\t\t\t\t\t\t", "date": "2019.02.28", "title": "Журналистка разбила брака на Параскева Джукелова"}
{"url": "http://www.bnews.bg/article/257514-rumen_radev_ne_mozhem_da_dopusnem_drug_da_reshava_badeshteto_na_balgarskite_energiyni_proekti", "text": "\n Президентът Румен Радев е на работно посещение в словашкия град Кошице за участие в срещата на високо равнище във формат Б9, съобщи прессекретариатът на президента. В рамките на международния форум България, Естония, Латвия, Литва, Румъния, Словакия, Унгария, Чехия и Полша обсъждат въпроси на сигурността в рамките на колективния подход на НАТО. \r\n\r\n \"Не можем да допуснем друг да решава бъдещето на българските енергийни проекти. Трябва да материализираме интересите си, а не да ставаме заложник на чужди интереси, подчерта държавният глава преди срещата на високо равнище на страните от Б-9 в Кошице. \r\n\r\n „Тук съм, за да не допусна друг да решава бъдещето на българските енергийни проекти. При подготовката на срещата установих, че определени текстове на предварително изготвената декларация застрашават реализацията на важни инфраструктурни проекти от наш национален интерес и направих необходимото проблемните текстове да бъдат извадени от декларацията“. Това заяви днес президентът Румен Радев в отговор на журналистически въпрос за позицията, която ще отстоява на срещата на високо равнище във формат Б-9, която се провежда в словашкия град Кошице. \r\n\r\n В рамките на международния форум България, Естония, Латвия, Литва, Румъния, Словакия, Унгария, Чехия и Полша ще обсъдят въпроси на сигурността в рамките на колективния подход на НАТО, предаде БНР. \r\n\r\n Държавният глава подчерта, че очаква българското правителството да „материализира визитата на руския премиер Дмитрий Медведев в България, а не да ставаме заложник на чужди интереси“. По думите на Румен Радев, НАТО има достатъчно механизми за изработване на единна политика, докато регионалният формат изостря риториката, което не кореспондира с политиката на сдържане и диалог, възприета от Алианса. Президентът добави, че за съжаление неформалната инициатива Б-9 се е отдалечила от замисъла си и дори създава рискове за интересите на деветте държави-членки, отивайки отвъд приети от всички 29 съюзници подходи. \r\n \n\t\t\t\t\t\t", "date": "2019.02.28", "title": "Румен Радев: Не можем да допуснем друг да решава бъдещето на българските енергийни проекти!"}
{"url": "http://www.bnews.bg/article/257525-pakistan_osvobozhdava_indiyskiya_pilot", "text": "\n Пакистанският премиер Имран Хан обеща да освободи утре индийския пилот, заловен от пакистанските военни. Политическата декларация е излъчена по телевизионния канал ГеоТВ. \r\n\r\n \"Решихме да освободим заловеният индийски пилот утре като мирен жест\", обясни Хан. \r\n\r\n Министър-председателят обръщаше внимание на съвместната сесия на Парламента и в послание призова Индия да не ескалира ситуацията. \r\n\r\n \"Не продължавайте повече това, Пакистан ще бъде принуден да отговори\", допълва премиерът. \r\n\r\n Американският лидер изрази надежда, че двете държави могат да постигнат напредък \r\n\r\n \"Надявам се, че международната общност ще изиграе своята роля, за да гарантира, че ситуацията няма ескалира отвъд това\", коментира Хан. \r\n\r\n По-рано, външният министър Шах Мехмуд Куреши заяви, че Пакистан има желание да обмисли връщането на индийския пилот, ако това доведе до деескалация. \r\n\r\n \"Ако има деескалация с връщането на този индийски пилот, Пакистан е готов да разгледа това\", обясни Куреши. \r\n \n\t\t\t\t\t\t", "date": "2019.02.28", "title": "Пакистан освобождава индийския пилот "}
{"url": "http://www.bnews.bg/article/257501-opernata_prima_sonya_yoncheva_sred_nay_dobre_oblechenite_na_cherveniya_kilim_na_oskarite", "text": "\n Оперната прима Соня Йончева бе гост на церемонията на наградите \"Оскар\" в Лос Анджелис. Българката премина по червения килим със съпруга си - диригента Доминго Хиндоян. \r\n\r\n Соня носеше дълга бална рокля в синьо с голи рамене на американския дизайнер Рубин Сингър, която подчертаваше фигурата на Йончева и ѝ придаваше присъщия ѝ блясък, с който сме свикнали да я виждаме на сцената. Някои от международните медии я включиха в избора си за най-добре облечените знаменитости на червения килим. Към снимките, които публикува, Соня написа: \r\n\r\n \"За мен бе повече от важно да бъда тук и да видя как едно от най-великите изкуства отговаря с цялата си сила на проблемите на нашето общество днес. Вълнувах се за Рами Малек и Оливия Колман. Те спечелиха и това е неопровержимо доказателство, че естественият, честният и обикновеният начин, по който съществуваш и действаш, е истинска ценност. Вдъхновена съм за бъдещето.\" \r\n\r\n Майката на Соня - Теменуга Йончева, която е била при дъщеря си по време на събитията, също сподели снимки. Към кадрите от Лос Анджелис, на които присъства и малкият сина на Соня и Доминго - Матео, гордата майка сподели емоциите си: \r\n\r\n \"Неусетно отминаха дните в Калифорния и всеки един от тях беше изпълнен с емоцията от срещите с елита на световното киноизкуство. Резултатът от преминалите при голям касов успех прожекции по световните кинотеатри премиери на \"Травиата\", \"Тоска\" и \"Луиза Милер\" в МЕТ (Метрополитън опера - бел. ред.),отведоха Соня и като посланик на \"Rolex\" на наградите Оскар. \r\n \n\t\t\t\t\t\t", "date": "2019.02.28", "title": "Оперната прима Соня Йончева сред най-добре облечените на червения килим на Оскарите"}
{"url": "http://www.bnews.bg/article/257511-borisov_kani_generalniya_sekretar_na_nato", "text": "\n \r\nПо покана на министър-председателя Бойко Борисов тази вечер в София пристига генералният секретар на НАТО Йенс Столтенберг, съобщават от правителствената пресслужба. Двамата ще проведат работна вечеря, на която ще бъдат обсъдени сътрудничеството в сферата на сигурността и отбраната и стабилността на Западните Балкани и региона. \r\n\r\n Темите ще бъдат във фокуса на разговорите между Борисов и Столтенберг и утре, 1 март, когато двамата ще проведат среща на четири очи в сградата на Министерския съвет. \r\n\r\n След това ще се проведе разширена среща между двете делегации, в която ще участват вицепремиерът и министър на отбраната Красимир Каракачанов, вицепремиерът и министър на външните работи Екатерина Захариева, Патрик Търнър – помощник генерален секретар по планирането и политиката на отбрана, и Лоренц Майер-Минеман – първи заместник-директор на кабинета на генералния секретар. \r\n\r\n Очаква се Йенс Столтенберг да пристигне от срещата на Б-9 по въпросите на сигурността в Словакия, където ще участва и президентът Румен Радев. \r\n \n\t\t\t\t\t\t", "date": "2019.02.28", "title": "Борисов кани генералния секретар на НАТО"}
{"url": "http://www.bnews.bg/article/257523-kakva_e_devetata_planeta_v_slanchevata_sistema", "text": "\n Известната като планета Х потенциална девета планета в Слънчевата система е между 5 и 10 пъти по-тежка от Земята, т.е. принадлежи към т.нар. клас суперземи, а не към газовите гиганти, както се смяташе по-рано. До това заключение стигнаха американски учени, съобщава сайтът arXiv.org, цитиран от БТА. \r\n\r\n Анализ на движението на транснептунови небесни тела показал, че планетата Х е около 1,5 пъти по-близо до Слънцето, отколкото се смяташе досега. Учените предполагат, че потенциалната девета планета е в орбита с голяма полуос 400-800 астрономически единици и наклон 15-25 градуса. Ексцентрицитетът, свързан с формата на орбитата, е 0,2-0,5. \r\n\r\n В изследването са участвали Майкъл Браун и Константин Батигин от Калифорнийския технологичен институт. През януари 2016 г. те заявиха, че отвъд орбитата на Плутон открили обект, който е с размерите на Нептун и е 10 пъти по-тежък от Земята. \r\n\r\n През юни 2017 г. астрономи от университета на Аризона предположиха, че в Слънчевата система има десета планета, която по размерите и масата си е сравнима с Марс. \r\n\r\n През март 2016 г. астрономи от Швеция и Франция теоретизираха, че по-рано планетата Х може да е била екзопланета, която Слънцето е \"откраднало\" от друга звезда. \r\n \n\t\t\t\t\t\t", "date": "2019.02.28", "title": "Каква е деветата планета в Слънчевата система?"}
{"url": "http://www.bnews.bg/article/257513-misteriyata_se_razplita_ubietsat_na_taksimetroviya_shofyor_se_pribral_s_drug_sluchayno_preminavasht_avtomobil", "text": "\n Заподозреният за убийството на таксиметров шофьор на пътя в Разградско се прибрал в града със случайно преминаващ в района на престъплението автомобил. \r\n  \r\nМъжът бил забелязан от шофьорка, която се оказала в района, научи Дарик Разград. Жената спряла, за да попита дали е станал пътен инцидент и дали може да помогне. Тогава мъжът - около 30-годишен, турскоговорящ, помолил да бъде закаран до Разград. \r\n  \r\nКачил се в колата, седнал на задната седалка, жената го оставила в централната част на града, по него нямало видими следи от кръв или наранявания.  \r\n\r\n Според БТВ има видеозапис, на който е заснет убиеца на шофьора. Записът е разпространен сред всички таксиметрови шофьори в града, а според полицията е известен заподозрения, който се издирва. \r\n \n\t\t\t\t\t\t", "date": "2019.02.28", "title": "Мистерията се разплита: Убиецът на таксиметровия шофьор се прибрал с друг, случайно преминаващ автомобил"}
{"url": "http://www.bnews.bg/article/257506-kali_se_otkaza_ot_mazhete_puska_se_samo_v_mimoletni_vrazki", "text": "\n След поредица неуспешни връзки чалга звездата Кали преценила, че не иска да се занимава повече с мъже и предпочита да се отдаде изцяло на работата си. \r\n„Не ми върви в любовта. Мъжкарана съм и се справям чудесно без мъж, което плаши силния пол. Не съм лигла, не мога да пърхам с мигли, а днешните мъже харесват точно такива жени. Няма как да се променя, за да се харесам на някого, така че е по-добре да си седя сама“, казвала певицата. \r\nВсе пак певицата не отричала, че е възможно да има мимолетни отношения с някой мъж, но без сериозни ангажименти като това да заживеят заедно или да го запознава и сприятелява със синовете си. Поне засега фолк звездата се чувствала чудесно сама и не изпитвала никакви липса, защото била ангажирана с работата и с децата си, пише „Галерия“. \r\nОсвен това Кали е свикнала да си ляга сама, тъй като с последния й приятел Влади се събираха и разделяха, преди окончателно да сложат край на връзката си. От него тя има син Александър и още двама синове от предишни връзки – Георги, който е вече пълнолетен и тази година ще е абитуриент, и Марк, чийто баща е Антон Краус.    \r\n  \r\n \n\t\t\t\t\t\t", "date": "2019.02.28", "title": "Кали се отказа от мъжете, пуска се само в мимолетни връзки"}
{"url": "http://www.bnews.bg/article/257516-poreden_skandal_s_mamin_vanyo_totev_vizhte_kolko_e_spestil_ot_parite_za_evropeyska_stolitsa_na_kulturata", "text": "\n „Пловдив 2019“ е спестила половин милион лева от провален телевизионен сериал, става ясно от финансовия отчет на фондацията за 2018 г. Предвидените 480 хил. лв. са си останали в сметките на общинската структура, а трябваше да отидат за реклама на града в пожарникарския сериал „Ягодова луна“ на Нова. Заради забавянето на снимките градът под тепетата се е откачил от ангажимента си. \r\n\r\n При уточнен план за общите разходи 15 490 916 лв. за миналата година са изхарчени 7 354 370 лв., или 47,48%, става ясно от отчета. От предвидените за културни проекти 7,8 млн. са изразходвани 5,1 млн. Фондацията е спестила и от бюджета за маркетинг и реклама. При планирани разходи от 2,3 млн. лв. са отчетени 720 215 лв., пише marica.bg. \r\n\r\n „Пловдив 2019“ е похарчила по-малко от заложените за администрация средства. При планирани 1,6 млн. лв. фондацията е изразходвала 1,1 млн. лв. Същевременно от стопанска дейност в сметките през м.г. са постъпили едва 58 384 лв. \r\n„Пловдив 2019“ са икономисали и от поканата за местни регионални медии. За тях бяха предвидени 50 000 лв., от които не е похарчен нито лев. През 2018 г. са постъпили 1630 проектни предложения по 12 отворени покани, от тях над 400 проекта са одобрени, се посочва в отчета. Наградата \"Мелина Меркури\" от 2 925 000 лв., която Пловдив спечели, е налична по сметките на фондацията и ще бъде запазена за черни дни. \r\n\r\n Предвижда се парите да бъдат изразходвани през 2020 г. за финансиране на културно съдържание и планиране на дейности и инициативи по съхраняване на наследството след 2019 г. От отчета за 2018-а и проектобюджета за 2019-а не става ясно колко точно са били разходите за откриването на ЕСК. Част от тях са направени миналата година, но не са посочени ясно по пера. Това нямаше да е така, ако кметът Иван Тотев спазваше ангажимента си да внася в Общинския съвет отчет за дейността на фондация \"Пловдив 2019\" на всяко тримесечие. \r\n  \r\n \n\t\t\t\t\t\t", "date": "2019.02.28", "title": "ПОРЕДЕН СКАНДАЛ с мамин Ваньо Тотев! Вижте колко е спестил от парите за Европейска столица на културата!"}
{"url": "http://www.bnews.bg/article/257508-uilyam_i_katrin_na_bar_v_belfast", "text": "\n Британският принц Уилям и съпругата му Кейт са на изненадващото двудневно посещение в Северна Ирландия. \r\n\r\n Акцентът на визитата е върху ползите от спорта и живота на открито за развитието на децата и младите хора. \r\n\r\n Кралската двойка показа футболна вещина при размяна на пасове на стадион \"Уиндзор парк\" в Белфаст, където е седалището на Северноирландската футболна асоциация, съобщават от БТА. Тя провежда програми за насърчаване на млади момичета със здравни проблеми да играят футбол и да поддържат клубните отбори. \r\n\r\n Уилям и Кейт, които са без трите си деца, участваха в тържество в прочутото заведение \"Емпайър мюзик хол\" в Белфаст. Партито бе посветено на млади хора, постигнали успехи в различни области. \r\n\r\n Херцогинята и принцът бяха допуснати зад бара, където Катрин наля бира на съпруга си. След това двамата обслужиха няколко клиенти на заведението. \r\n \n\t\t\t\t\t\t", "date": "2019.02.28", "title": "Уилям и Катрин на бар в Белфаст"}
{"url": "http://www.bnews.bg/article/257512-parlamentat_shte_debatira_za_sanktsiite_pri_ostastvie_na_deputati_no_drug_pat", "text": "\n Депутатите отложиха дебата по предложението за финансови санкции на народни представители при безпричинно отсъствие при формиране на кворума или при 3 поредни или общо 5 пленарни заседания в месеца. \r\n\r\n Парламентът започна работа с кворум от 128 народни представители. Депутатите от БСП не присъстват в залата.  \r\n\r\n Има пет проекта на решение за промяна на Правилника на Народното събрание, провокирани от решението на БСП да напуснат парламента под условие. Депутати от квотата на НФСБ предлагат при неоправдано отсъствие от три поредни или общо пет пленарни заседания на месец, народните представители да остават без заплати, без клас „прослужено време“, а представителните разходи за парламентарната група да намаляват пропорционално. От ГЕРБ предлагат при констатирано неоправдано отсъствие от поименна проверка на кворума да се прави удръжка в размер на 750 лева от месечното възнаграждение.  \r\n\r\n От ВМРО настояват преизчисляване на заплатите да става само веднъж годишно към 1 юли по швейцарското правило, както и на депутат, който не е участват в повече от половината регистрации в рамките на един месец и в повече от половината поименни проверки, без уважителна причина – да му се удържат две трети от месечната заплата.  \r\n\r\n За трето обсъждане остава и проект на решение на БСП за замразяване на депутатските заплати на нивото от края на миналото Народно събрание – в размер на 2976, без сумата да подлежи на преизчислява на всеки три месеца спрямо средната работна заплата за страната, съобщи БНР. \r\n \n\t\t\t\t\t\t", "date": "2019.02.28", "title": "Парламентът ще дебатира за санкциите при остъствие на депутати, но друг път"}
{"url": "http://www.bnews.bg/article/257503-slavi_se_gavri_s_halvadzhiyan", "text": "\n Войната между Слави Трифонов и Маги Халваджиян продължава с пълна пара! Дългия реши да удари продуцента по болното му място. \r\nОт екипа на Слави се пошегуваха на гърба на Халваджиян. Иво Сиромахов се бе издокарал досущ като продуцента. Сценаристът оповести, че преди няколко дни е отбелязал погребението на „Господари на ефира“, а Дългия изпадна в бурен смях. \r\nСкечът в „Шоуто на Слави“ бе пълен с подигравки към арменеца, който още търси телевизия, която да го приюти, пише „България Днес“. \r\n  \r\n \n\t\t\t\t\t\t", "date": "2019.02.28", "title": "Слави се гаври с Халваджиян "}
{"url": "http://www.bnews.bg/article/257498-osem_tona_zlato_sa_bili_izneseni_ot_tsentralnata_banka_na_venetsuela", "text": "\n   \r\n\r\n Най-малко 8 тона злато са били изнесени миналата седмица от трезора на венецуелската централна банка. Това съобщиха опозиционен депутат и трима правителствени източници, цитирани от Ройтерс и БТА.  \r\n\r\n Златото е било изнесено с правителствени коли между сряда и петък миналата седмица, когато в банката не е имало редовна охрана, а директорът на институцията Каликсто Ортега е бил в чужбина, казаха депутатът Анхел Алварадо и тримата правителствени източници. \r\n\r\n \"Те планират да го продадат незаконно\", каза Алварадо в интервю. \r\n\r\n Централната банка не отговори на молбата да коментира тази информация. \r\n\r\n Алварадо и правителствените източници, пожелали анонимност, не казаха къде е изпратено златото. \r\n\r\n Това е поредният признак, че президентът Николас Мадуро търси отчаяно начин да се сдобие с твърда валута на фона на затягащите се санкции, отбеляза Ройтерс. \r\n \n\t\t\t\t\t\t", "date": "2019.02.28", "title": "Осем тона злато са били изнесени от централната банка на Венецуела"}
{"url": "http://www.bnews.bg/article/257495-lyuis_zabi_topmodela_sindi_kimbarli", "text": "\n Нова звездна двойка се задава на хоризонта! \r\n\r\n Шампионът във Формула 1 Люис Хамилтън, изглежда, е намерил истинската любов за първи път след края на връзката си с Никол Шерцингер, пишат таблоидите в Англия. \r\n\r\n Люис Хамилтън изглежда отново е влюбен \r\n\r\n Според \"Сън\" Люис се среща с топмодела Синди Кимбърли и двамата са били засечени заедно в Испания. Красавицата е само на 20 години и изглежда апетитна хапка за 34-годишния пилот от Формула 1 \r\n\r\n Люис е завел Синди на вечеря в Барселона с частен самолет, сочи най-горещата клюка. А кариерата на Кимбърли в света на модата започва напълно неочаквано преди четири години. Тогава поп певецът Джъстин Бийбър споделя нейна снимка в един от своите профили в социалните мрежи. Това незабавно превръща никому неизвестното момиче в звезда, а най-големите компании в модния бизнес се надпреварват да предлагат договори на Синди. \r\n\r\n Синди Кимбърли е една от най-горещите красавици в модния бизнес. Сега нейната приказна история има и продължение, защото трупа популярност като новото момиче на Люис Хамилтън. Знае се, че най-дългата връзка на Хамилтън е с Никол Шерцингер, която сега е гадже на Григор Димитров. Люис имаше връзка с американската певица цели осем години, но всичко приключи през 2015 г. Медиите на Острова твърдят, че в последните три години и половина Хамилтън е имал множество мимолетни забежки. \r\n\r\n Кимбърли е само на 20 години, но нито веднъж не се е обвързал сериозно. Твърди се, че сред неговите завоевания са Кендъл Дженър, Риана, Ники Минаж, Рита Ора, дъшерята на Лайънъл Ричи - София, Барбара Палвин, Уини Харлоу и още куп известни млади дами. \r\n\r\n Сега Хамилтън, изглежда, отново е готов за сериозна връзка. И то с 14 години по-младата от него красавица Синди Кимбърли, коментират близки до шампиона от Формула 1. \r\n \n\t\t\t\t\t\t", "date": "2019.02.28", "title": "Люис заби топмодела Синди Кимбърли"}
{"url": "http://www.bnews.bg/article/257510-vizhte_kak_se_promenya_dvizhenieto_prez_shipka_za_3_mart", "text": "\n За Националния празник - 3 март, транзитното движение през Шипка ще се пренасочва към Прохода на Републиката, съобщиха от Агенция \"Пътна инфраструктура\" (АПИ). \r\nЗа тържествата на връх Шипка по случай Националния празник на България от 22.00 ч. на 2 март до 18.00 ч. на 3 март ще бъде ограничено двупосочното транзитното преминаване на превозни средства през Шипченския проход по пътя Габрово - връх Шипка - Казанлък. Трафикът ще се насочва през Прохода на Републиката по маршрута Русе - Велико Търново - Дебелец - Проход на Републиката - Гурково - Казанлък и обратно. \r\n\r\n Шофьорите от област Габрово и пътуващите от северозапад могат да ползват маршрута Габрово - Трявна - Белица - Вонеща вода - Проход на Републиката и обратно. \r\nЗа област Стара Загора движението ще преминава към Прохода на Републиката по маршрута Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел „Мъглиж“. \r\n\r\n Ограничението не важи за организирания междуградски автобусен транспорт. Промени в движението ще бъдат направени и да се организира придвижването на гостите за тържествата. \r\n \n\t\t\t\t\t\t", "date": "2019.02.28", "title": "Вижте как се променя движението през Шипка за 3 март!"}
{"url": "http://www.bnews.bg/article/257502-kakvo_se_sluchva_s_elektronnata_vinetka_sled_prodazhbata_na_avtomobila", "text": "\n Ако ще сменяте предното стъкло на автомобил, който има валиден хартиен винетен стикер, но целостта му е нарушена, трябва да запазите отделните му части, за да докажете, че е в срок. \r\nПазете още касовия бон и отрязъка. При липса на винетен стикер и наличие само на отрязък и касов бон, като начална дата на активация на винетката ще се счита датата на касовия бон, обясниха за Съюза на българските автомобилисти (СБА) от Националното тол управление по повод на запитвания на автомобилисти. \r\n\r\n Друг често задаван въпрос е какво става с електронната винетка при промяна на собствеността и регистрационния номер на автомобила? Например продавате си  колата, тя е с благоевградски номер, но новият й купувач е от Пазарджик и иска да си смени регистрацията. \r\nЕлектронната винетка се издава за автомобил с определен регистрационен номер, обясни Мирослав Стоянов от ОДВМР-Пазарджик. При промяна на регистрационния номер собственикът или ползвателят следва в срок до три работни дни да заяви тази промяна в централното управление или в областните управления на Агенция „Пътна инфраструктура“, уточни още той, предаде Дарик. \r\n\r\n По думите на Стоянов водачите се заблуждават, че след като са платили вече винетка такса за автомобила, независимо от сменения номер, тя си остава валидна. Не, тя е загубила валидност в деня на прехвърлянето, затова трябва в рамките на 72 часа да се уведоми АПИ. В противен случай се губи правото да бъде издадена нова безплатна електронна винетка до изтичането на първоначалната валидност на издадената във връзка с прехвърленото пътно превозно средство. \r\n\r\n Освен в Пътната агенция шофьорите могат да заявят промяната на номера и по електронен път, като служителите в срок до два дни от получаването на заявлението трябва да отразят това в регистрите. С цел обратна връзка препоръчително е заявителят да посочи електронен адрес и/или актуален телефонен номер, уточняват от тол управлението. \r\n  \r\nВ последно време станаха известни десетки случаи на сгрешени електронни винетки заради невярно въведени данни от страна на шофьорите, акцентират още от СБА. Още в началото на годината от Агенция „Пътна инфраструктура“ обърнаха внимание, че ако водачът некоректно въведе данните за автомобила си и си закупи винетка със сгрешени данни, после не може нито да направи корекция, нито да си вземе парите обратно.БГНЕСДържавните служители се позовават на чл.5, ал.3 от Наредба за условията, реда и правилата за изграждане и функциониране на смесена система за таксуване на превозните средства, където е казано, че при покупка на е-винетка отговорността за попълване на коректна информация е на собственика или ползвателя на автомобила. \r\nЗа да се избегнат всякакви грешки, от тол управлението напомнят, че при покупки на е-винетки от уебсайта www.bgtoll.bg, терминал за самотаксуване и мобилното приложение системата изисква на финална стъпка проверка на въведените данни. \r\n \n\t\t\t\t\t\t", "date": "2019.02.28", "title": "Какво се случва с електронната винетка след продажбата на автомобила?"}
{"url": "http://www.bnews.bg/article/257504-dartoto_kote_na_bozhinov_razhozhda_chanta_za_3_bona", "text": "\n Нападателят на \"Левски“ Валери Божинов и половинката му Биляна Дол, с кеф харчат пачки за дрехи в столицата. \r\nПапараците на „България Днес“ ги уловиха в крачка да обхождат софийските улици модерно облечени в спортно-елегантен стил. Проверка на вестника показва, че само чантата на Биляна струва 3000 лева. Маратонките им от същата фирма са около 1500 лв. за чифт. В момента в цяла Европа маниаците на модата носят точно такъв модел кецки. \r\nВпечатление прави, че двамата са облечени идентично, с удобни широки, панталони, шарени маратонки, спортни шапки и дълги суитшъри. Най-вероятно шапката на Божинов е ушита специално за него по поръчка, защото в малко кръгче е изписано 86-годината, в която той е роден. \r\n \n\t\t\t\t\t\t", "date": "2019.02.28", "title": "Дъртото коте на Божинов разхожда чанта за 3 бона "}
{"url": "http://www.bnews.bg/article/257509-oshte_edin_trup_v_razgrad_mazh_se_obesi_v_gradskiya_park", "text": "\n 49-годишен мъж се обеси в зоокъта на Градския парк в Разград, съобщиха от Областната дирекция на МВР. \r\n\r\n Тялото е било открито около 19.00 часа вчера под навес в селскостопанска постройка. Мъжът е работел като гледач на животните в зоологическата градина. \r\n\r\n При първоначалния оглед не са установени следи от насилие. \r\n\r\n Близките на починалия отказват да бъде извършена аутопсия. По случая е образувана преписка. \r\n\r\n Припомняме, че по-рано стана ясно, че е откри , като причина за смъртата му не е катастрофа, а криминално деяние. \r\n \n\t\t\t\t\t\t", "date": "2019.02.28", "title": "Още един труп в Разград: Мъж се обеси в Градския парк!"}
{"url": "http://www.bnews.bg/article/257493-uzhasno_boy_mezhdu_mashinisti_dovel_do_tragediyata_vav_vlaka_v_kayro", "text": "\n Бой между двама машинисти е станал причина за трагедията на централната гара \"Рамзес\" в египетската столица Кайро, отнела живота на 25 души, съобщава АП. \r\n\r\n В сряда там влак избухна в пламъци. По данни на властите локомотив се е блъснал в буфер в края на релсите, което е предизвикало силна експлозия и пожар. Поне 47 души са ранени, много от които са в критично състояние. \r\n\r\n Главният прокурор на Египет Набил Садик съобщи, че разследващите са установили, че водачът на локомотива е слязъл и се е сбил с друг машинист, блокирал пътя му. Той обаче напуснал машината, без да дръпне спирачката, заради което локомотивът е потеглил, набрал е скорост, блъснал се е в железобетонната преграда и е избухнал. \r\n\r\n Машинистът е арестуван и разпитан, а заради инцидента подаде оставка министърът на транспорта Хешам Арафат. \r\n \n\t\t\t\t\t\t", "date": "2019.02.28", "title": "Ужасно: Бой между машинисти довел до трагедията във влака в Кайро!"}
{"url": "http://www.bnews.bg/article/257496-tramp_i_kim_chen_un_ne_postignaha_sporazumenie", "text": "\n Драматично развитие на втория ден от срещата на върха между президента на САЩ Доналд Тръмп и лидера на КНДР Ким Чен-ун. Преговорите внезапно приключиха по-рано от очакваното. \r\n\r\n Двамата лидери не успяха да постигнат споразумение на втората им среща на върха във Виетнам, но разговорите между двете държави ще продължат, обявиха от Белия дом. \r\n\r\n Говорителят на Белия дом Сара Сандърс заяви, че двамата са обсъдили ядреното разоръжаване на Корейския полуостров. \r\n\r\n \"Този път не беше постигнато споразумение, но техните екипи очакват срещите да продължат и за в бъдеще\", поясни Сандърс. Тя обаче описа срещата между американския президент и лидера на КНДР като \"много добра и конструктивна\", информира АП. \r\n\r\n Двамата напуснаха разговорите в хотела Metropole далеч по-рано от очакваното, което доведе до отмяна на планирания работен обяд и подписването на съвместна декларация с резултатите от преговорите.  \r\n\r\n Пресконференцията на американския лидер е изместена от 16,00 на 14,00 часа местно време. Тръмп трябваше да даде съвместна пресконференция с Ким Чен-ун след края на преговорите.  \r\n \n\t\t\t\t\t\t", "date": "2019.02.28", "title": "Тръмп и Ким Чен-ун не постигнаха споразумение"}
{"url": "http://www.bnews.bg/article/257505-grazhdanite_signalizirat_sreshtu_nepravomerna_deynost_na_banki_telekomunikatsii_i_publichna_vlast", "text": "\n Увеличават се сигналите на граждани за неправомерна дейност в телекомуникационния сектор, банките и публичната власт. Това отчете пред Народното събрание председателят на Комисията за защита на личните данни Венцислав Караджов.  \r\n\r\n Много често мобилните оператори прехвърлят лични данни за обработка към трета страна, без да искат съгласието на физическото лице. Мобилните оператори не спазват и задълженията си за фиксиране самоличността на лицата, които купуват предплатени карти, най-често използвани за телефонни измами. Такива случаи има в Петрич, Русе, Свищов и Силистра. Венцислав Караджов отчете, че голям проблем представлява и видеонаблюдението в частни имоти и обществени места, където масово се слагат камери, без съгласието на етажната собственост.  \r\n\r\n \"Камери, които обаче заснемат сериозна част от имота на съседите, улици, публични места. Те твърдят, че го правят с цел охрана на собствените си автомобили. Само че законът казва, че камерите могат да се използват за защита на физическите лица и на техните семейства, а не на недвижимото имущество, което е пред самия имот. Включително в офисите масово се използва видеонаблюдение, като на някои места дори не се спазва изискването например в помещенията за почивка да няма видеонаблюдение\". \r\n\r\n Председателят на Комисията за защита на личните данни обяви, че в ЕС се увеличават сигналите за намеса в личната сигурност, като за миналата година, в рамките на Европейския съюз, са подадени над 900 000 сигнала, предаде БНР. \r\n \n\t\t\t\t\t\t", "date": "2019.02.28", "title": "Гражданите сигнализират срещу неправомерна дейност на банки, телекомуникации и публична власт"}
{"url": "http://www.bnews.bg/article/257489-bdzh_e_platilo_2_mln_leva_za_obezshteteniya_na_blizkite_na_zaginalite_vav_vlaka_sofiya_kardam", "text": "\n БДЖ \"Пътнически превози\" са изплатили всички присъдени обезщетения на 19-те близки на загиналите в огнения ад във влака София-Кардам на 28 февруари 2008 г. съобщиха специално за Dir.bg от националния жп превозвач. \r\n\r\n Тогава пламъците отнеха живота на 9 души, а през 2013 г. Върховният касационен съд осъди компанията да плати 1,9 милиона лева на роднините. \r\n\r\n \"Всички присъдени обезщетения са изплатени, като в сумите са включени и законно изчислените лихви\", уточниха от компанията. \r\n\r\n От там допълниха, че и тримата осъдени по делото, което продължи повече от пет години, вече не са служители на БДЖ. \r\n \n\t\t\t\t\t\t", "date": "2019.02.28", "title": "БДЖ е платило 2 млн. лева за обезщетения на близките на загиналите във влака София-Кардам "}
{"url": "http://www.bnews.bg/article/257494-barekov_s_intenzivni_sreshti_na_nay_visoko_nivo_v_darzhavniya_departament_na_sasht", "text": "\n Евродепутатът Николай Бареков е на посещение във Вашингтон като част от делегацията на Европейските консерватори и реформисти. В рамките на визитата той провежда интензивни срещи на най-високо ниво в Държавния департамент на САЩ.. \r\n\r\n Сред темите, които Бареков е дискутирал с високопоставените консерватори в столицата на САЩ, са механизмът на санкциите срещу Русия и Иран и по закона Магнитски в двете му издания, включително за корупция и нарушаване на човешките права извън Русия, корупцията в балканските държави и разширението на ЕС към Югозападна Европа и на Балканите и предстоящите избори в Украйна. \r\n\r\n Пред колегите си от САЩ евродепутатът е поставил въпроса за пострадалите от санкциите търговци и производители от трети страни (включително българските), като е заявил категорично, че те следва да бъдат компенсирани. По думите му това е желанието и на американския бизнес. На дискусия е била поставена и непоследователната българска политика през последните години. \r\n\r\n Със старши съветника за Югоизточна Европа Пол Пфайфър в Държавния департамент на САЩ евродепутатът пък е обсъдил договора за приятелство между България и Македония, корупцията и влиянието на Русия на Балканите, разширяването на ЕС и някои решения на българското правителство през последните години. \r\n\r\n \r\n \n\t\t\t\t\t\t", "date": "2019.02.28", "title": "Бареков с интензивни срещи на най-високо ниво в Държавния департамент на САЩ"}
{"url": "http://www.bnews.bg/article/257488-v_posledniya_den_na_malak_sechko_priyatno_i_slanchevo_vreme", "text": "\n Aтмосферното налягане е малко по-високо от средното за месеца - ще се понижава. Днес ще е предимно слънчево. Ще духа слаб, в Дунавската равнина – умерен вятър от запад-северозапад. Дневните температури ще се повишат и максималните ще са между 8 и 13°. Такава е прогнозата на дежурния синоптик от НИМХ Красимир Стоев. \r\n\r\n Над планините ще е предимно слънчево. Ще духа силен, по високите и открити части - до бурен северозападен вятър. Максималната температура на височина 1200 метра ще е около 6°, на 2000 метра - около минус 1°. \r\n\r\n Над Черноморието ще е предимно слънчево Ще духа до умерен вятър от запад-северозапад. Максималните температури на въздуха ще бъдат 10°-12°. Температурата на морската вода е около 6°. Вълнението на морето ще бъде 1-2 бала.  \r\n  \r\n \n\t\t\t\t\t\t", "date": "2019.02.28", "title": "В последния ден на Малък Сечко - приятно и слънчево време"}
{"url": "http://www.bnews.bg/article/257515-meditsinskite_sestri_na_kilimcheto_pri_borisov_protestat_ne_se_otmenya", "text": "\n \r\nДен преди планирания национален протест на медицинските сестри, здравните власти се срещнаха с професионалистите по здравни грижи и със синдикалните организации в сектора се договориха да работят съвместно за решаване на проблемите на сестрите. Те са свързани с липсата на кадри и ниското заплащане в сектора. \r\n  \r\nЗдравният министър Кирил Ананиев призова протестните действия да бъдат заменени от диалог и увери, че предстои да се договарят нови заплати, както и да се увеличават местата за студентите по здравни грижи. \r\nПротестите на професионалистите по здравни грижи няма да доведат бързо и успешно до поставените от здравното министерство цели, каза министърът след срещата по инициатива и в присъствието на премиера Бойко Борисов. \r\n\r\n Министър Ананиев изрази уважението си към труда на професионалистите по здравни грижи и подчерта, че трудът им се цени из цяла Европа, което показвало, че те имат висок капацитет. \"Не мога да отрека, че имаме проблем с човешките ресурси в цялата система на здравеопазването, особено много при професионалистите по здравни грижи\", акцентира министър Ананиев. Той припомни, че работят съвместно с Министерството на образованието и науката и за новата учебна година е предвидено да се увеличи приемът със 150 нови бройки.  \r\n\r\n От Федерацията на синдикатите в здравеопазването обясниха, че Facebook групата, организирала протеста, не знае какво е постигнато и договорено при разпределението на допълнителните пари. Планираните за 1 март протестни действия обаче за момента не се отменят. \r\nПредседателят на съсловната организация Милка Василева изрази удовлетворение от срещата. \"Получихме разбиране и одобрение от премиера, че трябва да има още по-качествени мерки за преодоляване на проблема\", заяви още тя и подчерта, че многократно е информирала за липсата на повече от 30 000 медицински сестри в страната, предаде Дарик. \r\n  \r\n \n\t\t\t\t\t\t", "date": "2019.02.28", "title": "Медицинските сестри на килимчето при Борисов, протестът не се отменя"}
{"url": "http://www.bnews.bg/article/257491-parlamentat_podkrepi_strategiya_na_tereza_mey_koyato_mozhe_i_da_otlozhi_izlizaneto_ot_es", "text": "\n Британският парламент подкрепи стратегията на премиера Тереза Мей, която предвижда включително и отлагане на излизането от Европейския съюз, и отхвърли алтернативния план за Брекзит, предложен от лейбъристите. \r\n\r\n Предложението на опозицията включваше участие на Великобритания в общ митнически съюз с ЕС, но то бе отхвърлено с 323 на 240 гласа. \r\n\r\n Стратегията на Мей, пък бе одобрена, но до нея се стигна, след като тя вече направи отстъпки. Според нея се предвижда ново гласуване дали да се излезе без сделка на 29 март и евентуално отлагане на Брекзит, ако нейната сделка не бъде одобрена, съобщи Канал 3. \r\n\r\n Междувременно бе приета и още една поправка, която предвижда защита на правата на британците и европейците дори в случай, че няма сделка за Брекзит. \r\n \n\t\t\t\t\t\t", "date": "2019.02.28", "title": "Парламентът подкрепи стратегия на Тереза Мей, която може и да отложи излизането от ЕС"}
{"url": "http://www.bnews.bg/article/257492-iskat_ostavkata_na_dzhastin_tryudo_za_koruptsionni_praktiki", "text": "\n Опозицията в Канада поиска премиерът Джъстин Трюдо да подаде оставка, пише канадската Си Би Си. \r\nБившият главен прокурор на Канада Джоди Уилсън-Рейболд каза, че й е бил оказван натиск да не разследва за корупция голямата строителна компания Лавален. Според Уилсън-Рейболд, цели 11 пъти с нея се свързали министри и други високопоставени служители, които намекнали или директно поискали да не води дело срещу Лавален. \r\nСред тях бил и премиера Джъстин Трюдо, който казал, че ако компанията пострада, много хора ще загубят работните си места. Трюдо я помолил \"да помогне\" за решаване на проблема. \r\n\"В продължение на 4 месеца, от септември до декември 2018 г., бях подложена на постоянен натиск от представители на правителството, които се опитваха да се намесят по политически причини в начина, по който си върша работата като главен прокурор на Канада\", каза Джоди Уилсън-Рейболд, която беше повикана пред парламентарната комисия по правосъдие, за да даде обяснения по случая. \r\nУилсън-Рейболд каза, че Джъстин Трюдо й припомнил, че предстоят избори в провинция Квебек, а самата тя е от този изборен район. \"Бях много изненадана\", каза бившата прокурорка. \r\n\r\n Джъстин Трюдо оспори казаното от Уилсън-Рейболд. \"Убедено твърдя, както и преди, че аз и моят екип винаги сме действали професионално и уместно\", каза Трюдо на пресконференция. \r\nЛидерът на основната опозиционна партия поиска премиерът да подаде оставка, а Трюдо каза, че няма да го направи. \r\n \n\t\t\t\t\t\t", "date": "2019.02.28", "title": "Искат оставката на Джъстин Трюдо за корупционни практики"}
{"url": "http://www.bnews.bg/article/257497-mayli_sayras_se_degizira_kato_mazh", "text": "\n Майли Сайръс сподели снимки в инстаграм профила си, на които е неузнаваема. Певицата е дегизирана като мъж с брада за участие в риалити шоуто \"RuPaul’s Drag Race\", в което се състезават мъже, облечени като жени. \r\n\r\n \"Ще се срещна с кралиците за първи път, но те не знаят, че ще се срещнат с мен\", написа тя. \r\n\r\n Сайръс ще бъде първия съдия в 11-ия сезон на шоуто на Ру Пол. \r\n \n\t\t\t\t\t\t", "date": "2019.02.28", "title": "Майли Сайръс се дегизира като мъж"}
{"url": "http://www.bnews.bg/article/257490-gdbop_vdigna_malko_zavesata_za_ogromnata_finansova_izmama_s_binarni_optsii_za_koyato_saobshti_avstriya", "text": "\n В интернет се случват постоянно и най-различни схеми за финансови престъпления, каза в студиото на „Тази сутрин”, комисар Явор Колев, началник отдел „Киберпрестъпност” към ГДБОП. \r\n\r\n Последната схема, която е разкрита, е за измама с т.нар.   При нея става дума за възможност да се залага на повишаването или на поевтиняването на цената на определени активи или валути. \r\n\r\n Наскоро стана ясно, че България е била логистичен мегацентър за киберизмами за т.нар. бинарни опции. Чрез тези дейности са придобити над 100 милиона евро. Измамата е оперирала в няколко държави. \r\n\r\n „Такива финансови операции се извършват в световен мащаб, но тази търговия до крайни клиенти беше забранена от Европейския орган за финансовите пазари да се извършва до крайни потребители, защото е свързана с много измами”, поясни Колев. \r\n\r\n Комисар Колев обясни, че са създавани сайтове, които са давали възможност да се залага на бинарни опции. Те масово се рекламират в интернет и оставят възприятието у потребителите, че могат лесно да удвоят чрез капитали своята инвестиция. Отделно се създават колцентрове, които се обаждат на потребителите и ги призовават да извършват инвестиции на бинарни опции. \r\n\r\n \"Създава се акаунт и после всеки клиент вижда, че му се удвоява печалбата, но когато вече няма какво да заложи, му се казва, че е загубил всичко, понеже бинарните опции са променили съотношението си\", обясни началникът отдел Киберпрестъпност към ГДБОП. \r\n\r\n Ръководителят на престъпната група Гал Барак, наричан още \"Вълка от София”, няма престъпления на територията на България, но затова се извършва съвместна работа с Германия и Австрия, които също са потърпевши, за да се изясни всичко около личността на „инвеститора”, пояси Колев. \r\n\r\n Самите служители в колцентровете не са знаели, че извършват измами, добави той и отбеляза, че има стотици такива колцентрове у нас. \r\n\r\n Той предупреди и за други измами в интернет, свързани с децата и жените. Комисар Колев отбеляза, че често се случва българки да залагат апартаменти и да теглят кредити, за да ги дават на мними американски генерали. \r\n\r\n Децата пък попадат в педофилски мрежи. Те се запознават през интернет с хора, които ги тормозят, като ги карат да се събличат пред камерата. \r\n\r\n За миналата година има над 80 подобни случая на тормоз. От ГДБОП провежда информационна кампания как да се предпазят подрсатващите от подобни опасности в мрежата, обясни началникът на отдел \"Киберсигурност\" към ГДБОП.  \r\n \n\t\t\t\t\t\t", "date": "2019.02.28", "title": "ГДБОП вдигна малко завесата за огромната финансова измама с бинарни опции, за която съобщи Австрия"}
{"url": "http://www.bnews.bg/article/257450-miskata_s_gardi_na_kredit_gi_trese_v_diskoteka", "text": "\n Кристин Каменова, момичето с най-голям бюст у нас, разходи тежките си гърди в столична дискотека. \r\n\r\n Девойката, която изтегли кредит, за да замине за Дубай и да си направи операция на гърдите разтресе огромните си дини с кръшни танци и мазни гьобеци, Каменова не облечена с прилепнал потник от който бомбите й направо щяха да изскочат. Както се закани преди време, моделката разхожда гърдите си без сутиен и това веднага бе уловено от мъжете, които не спряха да я зяпат, пише „България Днес“.   \r\n \n\t\t\t\t\t\t", "date": "2019.02.28", "title": "Миската с гърди на кредит ги тресе в дискотека "}
{"url": "http://www.bnews.bg/article/257500-otkriha_trup_na_taksimetrov_shofyor_mezhdu_razgrad_i_dyankovo", "text": "\n Таксиметров шофьор е намерен убит на пътя между Разград и село Дянково. Сигналът за инцидента е получен в полицията снощи около 22 часа.  \r\n\r\n Първоначално информацията е била, че става дума за катастрофа, но при огледите е установено, че се касае за криминално престъпление, съобщи БНР. \r\n\r\n Случаят се разследва от екипи на полицията в Разград. Изясняват се причините за тежкия инцидент и се издирва евентуален извършител.  \r\n \n\t\t\t\t\t\t", "date": "2019.02.28", "title": "Откриха труп на таксиметров шофьор между Разград и Дянково"}
{"url": "http://www.bnews.bg/article/257507-ochakvano_gerb_i_patrioti_pak_se_izvartyaha_othvarlyat_vetoto_na_prezidenta_za_izborniya_kodeks", "text": "\n Стигаме до единно становище да бъде отхвърлено ветото, обяви в Народното събрание лидерът на ПГ на ГЕРБ Цветан Цветанов заедно с представители на трите партии от Обединените патриоти. \r\n\r\n Решението бе оповестено след втора кратка среща на коалицията в парламента. Припомняме, че вчера беше първата, след която и \"Атака\" се присъедини към НФСБ и ГЕРБ в позицията да гласува срещу президента. Очакваше се само крайното решение на ВМРО, взето вчера следобед. Войводите склониха да се включат в мнозинството срещу ветото заради факта, че то не е частично само върху преференциите, а включва и текстове, които те одобряват, като, например, текстовете за съдебния контрол. \r\n\r\n \"Твърдението на президента, че няма съдебен контрол, не отговаря на истината. Съдебният контрол дори става много по-добър\", обяви Цветанов, който изложи аргументите на управляващите за решението им да обърнат ветото на Румен Радев. \r\n\r\n Няма нарушени изборни права, категоричен беше Цветанов. И повтори обещаното пред Патриотите вчера - че веднага след отхвърлянето на ветото ще бъде гласуван и приет законопроектът на ГЕРБ за връщане на старото положение на преференциите. \r\n\r\n От своя страна двете партии - \"Атака\" и ВМРО, които в понеделник щяха да подкрепят държавния глава и ветото, но вчера направиха завоя в обратна посока, изтъкнаха своите доводи да променят позиции.  \r\n\r\n Не търсете конфронтация, призова Волен Сидеров. Това е една синхронизация, няма нищо драматично\", успокои той. \r\n\r\n Зам.-председателят на ВМРО Искрен Веселинов пък обясни, че те ще подкрепят закона, а не ветото, с ясното намерение, че ще бъде върнато старото положение при преференциите. \"Не можем да подкрепим ветото, няма как да гласуваме за тази част от ветото, която е по опорните точки на БСП, така че ние гарантираме надграждане, връщане на преференциите чрез промяна на закона\", коментира Веселинов, предаде Канал 3. \r\n \n\t\t\t\t\t\t", "date": "2019.02.28", "title": "Очаквано: ГЕРБ и патриоти пак се извъртяха, отхвърлят ветото на президента за Изборния кодекс!"}
{"url": "http://www.bnews.bg/article/257499-udi_alan_shte_snima_noviya_si_film_v_ispaniya", "text": "\n Режисьорът от САЩ Уди Алън ще снима новия си филм в Испания, предаде Франс прес, позовавайки се на компания \"Медиапро\", продуцирала филмите му \"Вики Кристина Барселона\" (2008) и \"Полунощ в Париж\" (2011). \r\n\r\n \"Медиапро ще продуцира новия филм на Уди Алън. Проектът е в начална фаза, поради което не можем да разкрием повече подробности\", се посочва в изявлението на компанията. \r\n\r\n Според добре информиран източник обаче, 83-годишният Уди Алън ще снима филма в Сан Себастиан през лятото. Местен вестник съобщава, че екипът му е прекарал няколко седмици в града, за да може през юли режисьорът да сбъдне мечтата си да снима в Сан Себастиан. \r\n\r\n Новият проект на Уди Алън се явява своеобразно продължение на любовната връзка на кинодееца с водещи европейски градове. Режисьорът е снимал филми в Барселона, Париж, Лондон, Рим \r\n \n\t\t\t\t\t\t", "date": "2019.02.28", "title": "Уди Алън ще снима новия си филм в Испания"}
