{"url": "http://www.bnews.bg/article/259312-balgarin_e_zadarzhan_za_razstrela_na_biznesmen_v_atina", "text": "\n 30-годишен български гражданин е бил задържан днес във връзка с убийството на 46-годишния бизнесмен с гръцко и австралийско гражданство Янис Макрис в южното атинско предградие Вула на 31 октомври 2018 г., съобщава в. \"Катимерини\". \r\n\r\n Полицията смята, че той е мъжът, който е застрелял Макрис. Името на българина не е упоменато. \r\n\r\n Изданието посочва, че според кадри от охранителни камери Макрис е бил убит малко след като излязъл от дома си и се качил в паркирания пред него черен автомобил. Нападателят изтичал до превозното средство и започнал да стреля през прозореца. \r\n\r\n Австралийски следователи разследваха дейността на 46-годишния бизнесмен, за когото има подозрения, че е свързан с трафик на наркотици на стойност 13 милиона долара и опит за убийство на престъпен бос в Сидни. \r\n\r\n Смята се, че Макрис е притежавал фирма, предлагаща охранителни услуги в гръцкия град Калитеа, и че е инвестирал значителни суми в нощни клубове на остров Миконос, посочва \"Катимерини\". \r\n \n\t\t\t\t\t\t", "date": "2019.04.04", "title": "Българин е задържан за разстрела на бизнесмен в Атина"}
{"url": "http://www.bnews.bg/article/259309-i_borislav_sarafov_izliza_v_otpusk", "text": "\n Зам.-главният прокурор и директор на Националната следствена служба Борислав Сарафов излиза от утре в отпуск, научи Dir.bg. Докога ще трае отпускът на Сарафов, не е ясно. Днес по-рано стана ясно, че по разпореждане на главния прокурор Сотир Цацаров заместник-главният прокурор Борислав Сафаров ще се проверява заради публикации за придобити от сина му - Боби Сарафов, недвижими имоти през 2018 и 2019 година без ясен произход на средствата и за това, че Сарафов не е обявил притежаването на такива суми в декларациите си. НАП на свой ред ще прави ревизия на сина на Боби Сарафов. \r\n\r\n На пресконференция тази сутрин, без да ги назовава поименно, премиерът Бойко Борисов призова председателя на ВКС Лозан Панов, шефа на КПКОНПИ Пламен Георгиев и директора на НСлС Борислав Сарафов, да подадат оставки или да излязат в дълъг отпуск, докато завършат свързаните с тях проверки.  \r\n\r\n Първи след апела на премиера в отпуск излезе Пламен Георгиев. Той заяви, че ще ще окаже пълно съдействие на проверяващите. \"Образуваната проверка е повод да се установи, че аз никога не съм извършвал каквито и да е противоправни действия\", допълни Георгиев.  \r\n\r\n Сарафов каза също, че изразява готовност за пълно съдействие на проверяващите от НАП и КПКОНПИ по повод разпоредената от главния прокурор Сотир Цацаров проверка, въпреки че тя е свързана със сина му Боби. \"Съдействието ми ще се изрази в своевременно представяне на цялата изисквана документация. Категорично декларирам, че всичките ми действия са в рамките на закона и не противоречат на морала. Доходите и имуществото - моите и на членовете на моето семейство, са декларирани по надлежния ред\", подчерта пред Сарафов. \r\n\r\n Засега единствено Лозан Панов отказва да се оттегли. \"Излизам най-минатият човек - не съм собственик на имот, а от мен се иска да се откажа да работя, като подам оставка или изляза в отпуск! Как можете да си представите, че ще го направя?\", гласи единственият му коментар до този момент. \r\n \n\t\t\t\t\t\t", "date": "2019.04.04", "title": "И Борислав Сарафов излиза в отпуск"}
{"url": "http://www.bnews.bg/article/259315-barekov_nastoya_za_nezabavno_uvelichenie_na_dohodite_i_pensiite_na_balgarite_s_50_toy_izpalni_svoeto_obeshtanie_i_dalg_kam_izbiratelite_si_video", "text": "\n Евродепутатът Николай Бареков официално обяви, че неговата партия \"Презареди България\" ще участва в Европейските избори на 26 май. Очаквайте подробности в следващите няколко дни.  \r\n\r\n Като европейски депутат и благодарение на собствения си пример, Бареков изкара наяве лъжите и манипулациите на българските медии и опроверга всички инсинуации по негов адрес. Николай Бареков бе единственият български евродепутат, който изпълни своето основно предизборно обещание, а именно да работи усилено за вдигане на доходите на българските граждани и за подобряване условията на техния труд. \r\n\r\n Със неговия глас и народната му победа, каквото е приемането на пакета \"Мобилност\", Бареков доказа, че изпълнява своите предизборни обещания. Евродепутатът призова оттук насетне битката да бъде в посока подобряване на демографския климат в България, връщане на 3 милиона българи, избягали от унищожителното статукво, както и повишаване на доходите. \r\n\r\n Лидерът на \"Презареди България\" настоя за незабавно увеличение с 50% на заплатите на българските работници и 50% увеличение на всички пенсии. Бареков бе категоричен, че това е възможно поради две условия: \r\n\r\n Българската олигархия трябва да преустанови плащането на корупция, рушвети и евтини апартаменти на българските политици. \r\n\r\n Българската олигархия трябва да се научи да дели печалбата с работника.  \r\n\r\n Противопоставяйки се на българската олигархия и представителите ѝ в Европарламента, Бареков осигури на българските работници и шофьори на ТИР европейски заплати, осигуровки, пенсии и условия на труд. \r\n\r\n След златния глас на евродепутата, всеки български шофьор ще прекарва почивката си в хотел, като бял пълноправен човек и ще има възможността да вижда семейството си на всеки три седмици и вместо 20 часа зад волана, те ще работят 8 часа. \r\n\r\n С тези си действия, Николай Бареков доказа, че не се е продал, както своят колега Ангел Джамбазки и безразсъдната смелост на Бареков не го прави безразсъден политик и общественик.  \r\n\r\n \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.04.04", "title": "Бареков настоя за незабавно увеличение на доходите и пенсиите на българите с 50%! Той изпълни своето обещание и дълг към избирателите си! (ВИДЕО)"}
{"url": "http://www.bnews.bg/article/259314-slantse_v_posledniya_raboten_den_i_dazhd_na_mesta_prez_uikenda", "text": "\n През нощта ще е предимно ясно. Ще е почти тихо, в източните райони с до умерен югоизточен вятър. До сутринта там ще се образува ниска облачност, на места и видимостта ще се намали. Минималните температури ще са предимно между 0 и 5 градуса. \r\n  \r\nУтре ще бъде предимно слънчево. По-късно след обяд от югозапад облачността ще започне да се увеличава, но ще се задържи без валежи. Вятърът ще е слаб до умерен предимно от изток-югоизток. Дневните температури ще се повишат и максималните ще са между 18 и 23 градуса, чувствително по-ниски ще са по Черноморието. \r\n\r\n На Черноморието облачността ще е променлива, предимно ниска. Повече слънце ще има в часовете около обяд. Ще духа слаб до умерен югоизточен вятър. Максималните температури ще са между 10 и 13 градуса. Температурата на морската вода ще е 9-11 градуса. Вълнението на морето ще е 2-3 бала. \r\n  \r\nНад планините ще бъде предимно слънчево. Около обяд от югозапад ще започне увеличение на облачността, което до вечерта ще обхване Рило-Родопския масив, но валежи са малко вероятни. Ще духа слаб до умерен южен вятър. Температурите ще се повишат и максималната на височина 1200 метра ще е около 11 градуса, на 2000 метра - около 4 градуса. \r\n\r\n Атмосферното налягане ще се понижи и ще се доближи до средното за месеца. \r\n  \r\nПрез почивните дни вятърът ще остане от изток-югоизток, временно ще се усили, в нощните часове ще отслабва и стихва. Облачността ще бъде разкъсана, в събота, 6 април, от югозапад ще се увеличава и в неделя, 7 април, над по-голямата част от страната ще бъде предимно значителна. \r\n  \r\nПо-късно през деня в събота в югозападните райони, а в неделя на места в югозападната половина от страната, ще превали краткотраен дъжд. Минималните температури ще са предимно между 1 и 6 градуса, максималните - между 18 и 23 градуса, по-ниски ще са температурите в събота по Черноморието. \r\n\r\n Вятърът постепенно ще се ориентира от юг-югозапад и ще е умерен. Максималната температура на височина 1200 метра ще бъде около 7 градуса, на 2000 метра - около 1 градус. \r\n\r\n   \r\n \n\t\t\t\t\t\t", "date": "2019.04.04", "title": "Слънце в последния работен ден и дъжд на места през уикенда"}
{"url": "http://www.bnews.bg/article/259305-poroshenko_sreshtu_zelenski_pred_70_000_na_olimpiyskiya_stadion_v_kiev", "text": "\n Украинският президент Петро Порошенко, който на първия тур на президентските избори на 31 март, остана втори, прие предложението на опонента си, комика Володимир Зеленски, за предизборен дебат на най-големия стадион в Украйна, предаде Франс прес и БТА. Става дума за Олимпийския стадион, който е с капацитет за 70 хил. зрители. \r\n\r\n Водачът след първия тур Зеленски предложи вчера чрез видеопослание в социална мрежа дебатите между тях се състоят на Олимпийския стадион в Киев. \r\n\r\n \"На стадион ли? Е, добре, да проведем дебати на стадиона. Очаквам ви, Володимир Олександрович!\", отговори Порошенко. \r\n\r\n Вторият тур на президентските избори е на 21 април. По закон дебатите трябва да са на 19 април. \r\n\r\n На първия тур Зеленски получи 30,2 процента, а Порошенко остана доста зад него с 15,95 процента. \r\n\r\n Вчера Зеленски предложи на Порошенко също така кандидатите за президент да минат медицински преглед, за да знаят избирателите, че те не са \"нито алкохолици, нито наркомани\". \r\n\r\n Засега Порошенко не е казал дали приема и това предложение. \r\n \n\t\t\t\t\t\t", "date": "2019.04.04", "title": "Порошенко срещу Зеленски пред 70 000 на Олимпийския стадион в Киев"}
{"url": "http://www.bnews.bg/article/259310-natsional_si_tragna_ot_rusiya_zaradi_obvineniya_v_simulativna_igra", "text": "\n Родният национал Петър Занев се раздели с елитния руски Енисей (Красноярск). \r\n\r\n Опитният краен бранител направи име в Русия, където прекара шест сезона и носеше капитанската лента на Амкар и Енисей. \r\n\r\n Причина за раздялата с Енисей при оставащи девет кръга до края е легендарният руски халф Дмитри Аленичев, който в момента е треньор на клуба. \r\n\r\n Той е обвинил Занев и негови съотборници в симулативна игра при загубата от Криля Советов с 0:4 на 9 март. \r\n\r\n Това съобщи самият играч в своето изявление. \r\n\r\n \" \r\n\r\n \r\n\r\n \r\n\r\n \r\n\r\n \". \r\n \n\t\t\t\t\t\t", "date": "2019.04.04", "title": "Национал си тръгна от Русия заради обвинения в симулативна игра"}
{"url": "http://www.bnews.bg/article/259308-poyavi_se_sobstvenikat_na_izgubenata_golyama_suma_pari", "text": "\n СДВР установи собственика на голямата сума пари, предадена в Четвърто Районно управление, съобщиха от пресцентъра на МВР. \r\n\r\n В полицейското управление днес е дошъл представител на търговска фирма, който на 29 март изгубил парите в района на бул. \"Симеоновско шосе\" в участъка между бул. \"П. Яворов\" и бул. \"Г.М. Димитров\". След проведени беседи и оперативни действия по безспорен начин е установено, че именно той е собственикът на парите, предадени от съвестен гражданин в същия ден в Четвърто Районно управление-СДВР. \r\n\r\n В този ден той минавал с велосипеда си по бул. \"Симеоновско шосе\" видял на пътното платно пари, вързани с ластик. Прибрал ги и незабавно ги предал в най-близкото районно управление. Тъй като в полицията нямаше постъпил заявителски материал за подобен случай, бе разпространена информация за търсене на собственика им. \r\n\r\n Човекът, изгубил въпросната сума, видял публикациите и дошъл в управлението, като съобщил данни и детайли, необходими за удостоверяване истинността на твърдението му, че именно той е собственикът на парите. \r\n\r\n Той благодари на велосипедиста за доблестната постъпка. \r\n \n\t\t\t\t\t\t", "date": "2019.04.04", "title": "Появи се собственикът на изгубената голяма сума пари"}
{"url": "http://www.bnews.bg/article/259296-siti_ne_mozhe_da_razprodade_biletite_si_za_polufinal", "text": "\n Манчестър Сити се бори за исторически куадрапъл (четири купи в един сезон), но явно това не вълнува достатъчно феновете в източен Манчестър. \r\n\r\n За клуба предстои полуфинален мач с  Брайтън за Купата на ФА на \"Уембли\" в събота, но \"гражданите\" се затрудняват да продадат билетите си. \r\n\r\n Клубът е продал 25 хиляди билета при 30 хиляди налични и е върнал 2000 на Футболната асоциация. \r\n\r\n Върнатите хартийки са от най-скъпите - на стойност 120 паунда, а за продажба остават такива в ценови диапазон от 30 до 120 паунда. \r\n\r\n Проблемът е, че мачът е насрочен за 17:30 часа местно време, а влакът до Манчестър е от 21:24 часа. При евентуални продължения и дузпи той ще бъде изпуснат. \r\n\r\n Ръководството на Сити не е доволно от часа на мача и повдига въпроса защо полуфиналите продължават да се играят на \"Уембли\". \r\n \n\t\t\t\t\t\t", "date": "2019.04.04", "title": "Сити не може да разпродаде билетите си за полуфинал"}
{"url": "http://www.bnews.bg/article/259301-koy_shte_razsledva_simeonov_za_tova_kak_pridobi_hotel_za_121_000_leva", "text": "\n Валери Симеонов реши да се прави на имотен съветник на премиера Борисов, но мълчи за своя опит и практика как се придобива цял хотел с декар и половина земя на баснословно ниска цена. Датата е 23.07.2008 г. един много плодотворен ден за  нотариус Мая Димитрова в град Златоград. \r\n\r\n В рамките само на час тя изповяда сделка, за два пъти покупко-продажба на един и същи имот. Първоначално бъдещия хотел \"Панорама\" е закупен от семейството на бъдещия областен управител Гергана Микова за скромната сума от 121 800 лева, вписана надлежно в нотариален акт № 19. \r\n\r\n Буквално минути по-късно нотариус Мая Димитрова изготвя нотариален акт № 20 чрез който пълномощника на Гергана Микова продава на фирмата \"СКАТ ТВ\" ООД, представлявана от Валери Симеонов бъдещия хотел \"Панорама\" на абсолютно същата цена от 121 800 лева. \r\nбез дори стотинка надценка. \r\n\r\n По това време Микова има вече придобит опит по придобиване на евтино общинско жилище представяйки се за социално слаб.Според експерти това е типичен пример за укриване на данъци от лица заемащи висши държавни постове. Припомняме, че през 2008 г. \r\nВалери Симеонов е председател на общински съвет Бургас и управлява в коалиция с ГЕРБ. \r\n\r\n По същото време фирма на  Симеонов придобива след огромен скандал златен имот в бургаския квартал Зорница, твърдейки, че имота е необходим за изграждане на модерен офис за кабеларката му Скат. Още тогава той е разобличен от общински съветници, които твърдят, \r\nче имота се продава на безценица, а Симеонов ще построи върху него жилищна кооперация за милиони левове. \r\n\r\n Те се оказват напълно прави, тъй като десет години по-късно, когато Симеонов е вицепремиер върху този имот изниква резиденция \"Зорница\", а Гергана Микова е назначена за областен управител на Стара Загора, въпреки, че прокуратурата я уличава за придобиване на евтино \r\nобщинско жилище чрез престъпление! Би Нюз ще продължи да ви запознава с имотните комбинации. \r\n\r\n Би Нюз разполага с документи посочени в този материал, както и с много други, свързани с имотното благоденствие на фирмите собственост на Валери Симеонов, при това когато той вече е депутат и вицепремиер на така наречените \"патриотари\".  \r\n  \r\n \n\t\t\t\t\t\t", "date": "2019.04.04", "title": "Кой ще разследва Симеонов за това как придоби хотел за 121 000 лева?\r\n"}
{"url": "http://www.bnews.bg/article/259311-pilotite_na_etiopskiya_boing_ne_sa_mogli_da_sprat_padaneto_na_samoleta", "text": "\n Пилотите на Етиопските авиолинии (Ethiopian Airlines) са следвали инструкциите, когато техният самолет \"Боинг МАКС 8\" е започнал да пикира преди катастрофата на 10 март, при която загинаха 157 души. Това заяви етиопският министър на транспорта Дагмавит Могес, представяйки предварителния официален доклад за катастрофата, предадоха Ройтерс и ДПА, на които се позова БТА. \r\n\r\n \"Препоръчва се производителят да преразгледа системата за контрол на полета\", заяви Могес на пресконференция в Адис Абеба, обявявайки първите резултати от разследването. Екипажът на катастрофиралия самолет \"е следвал всички процедури, препоръчани от \"Боинг\", но не е успял да овладее самолета\", подчерта тя. \r\n\r\n След като \"Боинг\" направи оценка на системата за контрол на самолета, авиационните власти трябва да потвърдят, че проблемът е бил решен, преди да се разреши подновяване на полетите с този модел, добави Могес. \r\n\r\n След катастрофата в Етиопия, която беше втората със самолет от новия модел на \"Боинг\", страни от цял свят забраниха полетите на самолетите от този модел. Пет месеца преди катастрофата в Етиопия самолет на \"Лайън еър\" се разби в Индонезия, при което загинаха 189 души. \r\n\r\n Предварителният доклад по катастрофата в Етиопия не посочва кой носи вина за инцидента и не прави подробен анализ на полета, съобщи Би Би Си (BBC). \r\n\r\n В свое изявление главният изпълнителен директор на Етиопските авиолинии Тиуолде Гебре Мариам заяви, че се много се гордее от високия професионализъм на пилотите. Много жалко, че не успяха да възстановят нормалния полет на самолета, се казва в изявление на авиокомпанията. \r\n\r\n Какво прави \"Боинг\" след катастрофите \r\n\r\n Компанията планира да инсталира допълнителна система за предупреждение на всички самолети от модела 737 МАКС, която до момента е била само опционна за безопасност. \r\n\r\n Също така се преразглежда системата за обучение на пилоти, за да се осигури \"по-добро разбиране на системата за полети 737 Max\" и на процедурите за екипажа. \r\n\r\n От компанията твърдят, че подобренията не са признание, че системата за контрол на управлението е причина за катастрофите. \r\n \n\t\t\t\t\t\t", "date": "2019.04.04", "title": "Пилотите на етиопския боинг не са могли да спрат падането на самолета"}
{"url": "http://www.bnews.bg/article/259298-svetiyat_sinod_osvobodi_bez_obyasnenie_igumena_na_bachkovskiya_manastir", "text": "\n Светият Синод освободи изненадващо игумена на Бачковския манастир архимандрит Самуил. На негово място е назначен игуменът на Троянския манастир Величкият епископ Сионий. Решението за освобождаването на архимандрит Самуил е взето единодушно на заседание на синода вчера, съобщиха от БПЦ.  \r\n\r\n Въдворяването на Сионий ще бъде на 7 април след литургията в манастира край Бачково. От Светия Синод се оповестиха мотивите за решението си.  \r\n\r\n От приятели и познати научих за решението на Светия Синод за освобождаването ми от длъжността игумен на Бачковския манастир, което после видях и на сайта на Българската патриаршия, заяви пред журналисти архимандрит Самуил.  \r\n\r\n Той каза още, че не е получил официален документ и че не е имал разногласия със Светия синод на БПЦ. \r\n\r\n \"Продължавам да служа на Бог, тъй като навсякъде има хора, всички се нуждаят от молитва\", навсякъде може да се служи Света литургия, каза още дядо Самуил. Той добави, че ако ръководството на църквата нямат нищо конкретно за бъдещето му, той ще се върне във Видинската епархия, откъдето дойде в Бачковския манастир. \r\n\r\n Бачковският манастир \"Успение на Пресвета Богородица\" е основан през 1083 г., по времето на византийския император Алексий І Комнин.  Той е вторият по големина български манастир след Рилския и е на пряко подчинение на патриарха и Светия Синод, а не на митрополита, в чиято епархия се намира.    \r\n\r\n Епископ Сионий е роден е със светско име Стефан Стефанов Радев на 18 ноември 1969 г. в София. Завършва Немска гимназия (19 ЕСПУ \"Елин Пелин\"). След военната си служба постъпва в Софийската духовна семинария в паралелния курс при гара Черепиш, която завършва през 1990 г. През 1994 г. завършва Богословския факултет към Софийския университет \"Свети Климент Охридски\". През 1995-1996 г. специализира в Ерланген, Германия. Постриган е за монах на 5 юни 1991 г. в Клисурския манастир \"Св. св. Кирил и Методий\" от митрополит Дометиан Видински. На 22 и 23 юни с.г. става първо йеродякон, а след това йеромонах. От 1992 до 1995 г. е игумен на Клисурския манастир. От началото на 1996 г. е ефимерий и учител по литургика в Софийската духовна семинария, а от 15 юли 1996 г. е назначен за ректор на семинарията. На 29 юни 1998 г. е възведен в архимандритско достойнство от патриарх Максим Български в Долнолозенския манастир \"Св. св. Петър и Павел\". На 24 март 2007 г. е ръкоположен за епископ с титлата Велички в патриаршеската катедрала \"Свети Александър Невски\". От юли 2009 г. е викарий на видинския митрополит, а от 2011 г. поема и игуменството на Лопушанския манастир \"Св. Йоан Предтеча\", където пребивава постоянно. От 1 май 2014 г. по решение на Светия синод на Българската православна църква е назначен за игумен на Троянския манастир. \r\n \n\t\t\t\t\t\t", "date": "2019.04.04", "title": "Светият Синод освободи без обяснение игумена на Бачковския манастир"}
{"url": "http://www.bnews.bg/article/259299-9_nadzirateli_v_barokamera_sled_pozhara_vav_varnenskiya_zatvor", "text": "\n Девет надзиратели от затвора във Варна са били приети в Клиниката по токсикология във Военноморската болница. Те са били обгазени по време на пожара, станал във вторник, съобщи началникът на лечебното заведение проф. Ивайло Въжаров. \r\n\r\n Осем от служителите са били прегледани и приети за лечение в болницата още в следобедните часове на 2 април, а вчера е приет и още един от надзирателите. \r\n\r\n Пострадалите са били лекувани в барокамера. В момента всички са в добро състояние и утре ще бъдат изписани. \r\n\r\n От Областната дирекция на МВР съобщиха, че огънят е избухнал около 14.20 часа във вторник. Пожарът възникнал в приземно помещение. Предполагаемата причина за инцидента е късо съединение след възникнала ВиК авария. Става въпрос за тлеене на ПВЦ колектор на отходната канализация, което е довело и до деформация на няколко тръби от питейната вода, намиращи се в сервизно помещение до общата баня на затворниците. \r\n \n\t\t\t\t\t\t", "date": "2019.04.04", "title": "9 надзиратели в барокамера след пожара във варненския затвор"}
{"url": "http://www.bnews.bg/article/259306-prezidentat_razkri_zashto_svika_ksns", "text": "\n \"Имаме проблем и той е сериозен. Това е проблем на доверието в държавността\", заяви президентът Румен Радев в отговор на въпроса защо свиква този Консултативен съвет по национална сигурност, цитиран от БТА. \r\n\r\n На 3 април от президентството съобщиха, че Румен Радев свиква на 8 април заседание на КСНС по тема \"Резултати от противодействието на корупцията по високите етажи на властта. Необходимост от мерки\". \r\n\r\n Винаги съм твърдял, че ако искаме да имаме правова, демократична и просперираща държава, трябва да водим борба с корупцията по високите етажи на властта, подчерта ден по-късно Радев в отговор на въпрос по време на пресконференцията си с германския президент Франк-Валтер Щайнмайер. \r\n\r\n Затова и свиках вчера Консултативния съвет за национална сигурност. С писмата и исканията за докладите, които изисквам за този Съвет, на практика съм снел доверието от председателя на антикорупционната комисия, защото изпратих писмо с искане за доклад към неговия заместник. Смятам, че така е редно - докато не се установи с пълноценно разследване истината, е редно той да бъде най-малкото встрани, аргументира се държавният глава. \r\n\r\n По-рано днес прокуратурата съобщи, че главният прокурор Сотир Цацаров е разпоредил проверка заради имотите на председателя на антикорупционната комисия Пламен Георгиев. След рапореждането Георгиев обяви, че излиза в отпуск и ще окаже пълно съдействие за проверката. \r\n\r\n Румен Радев коментира, че с оставките партиите казват \"проблемът е приключен\". \"Той може да е приключен за партиите, но не трябва да бъде приключен за държавата. Ако искаме да имаме убеденост, че имаме истински функционираща правова държава, който се е отклонил от закона - към него трябва да бъде подходено с цялата строгост на закона. Това е категоричното ми мнение\", изтъкна Радев. \r\n\r\n \"Въпросът е на този Съвет не само да разглеждаме какви мерки да бъдат прилагани в това отношение, а да отиваме много по-надълбоко, това, за което винаги съм настоявал. Не да вземаме мерки само спрямо нарушителите, а да създаваме такава среда, която да бъде безкомпромисна и да не допуска корупция\", коментира президентът. Това по думите му, означава прозрачност, отчетност и отговорност на управлението, ясни механизми при управленски решения, пълна прозрачност при разпределяне на публични средства, открити процедури с ясни критерии и равен достъп за всички. \r\n\r\n Да се борим с всички възможни условия и механизми, които създават условия за корупция, обобщи президентът Радев. \r\n\r\n Той добави, че е много важно органите, които следят за наличие и за борба срещу корупцията, да бъдат пример за чистота. Според президента вече започва процес на очистване и на оздравяване на тези органи, а без здрава съдебна система, няма правова и просперираща държава. \r\n\r\n Германският президент Франк-Валтер Щайнмайер на свой ред каза, че не бива да се създава впечатление за \"немски мониторинг\", а е европейско очакването, че правова държавност, независими съдилища и борбата с корупцията трябва да бъдат извършвани от независими ведомства и институции със съответните компетентности. По този въпрос България и Германия отдавна водят разговори. България вече измина дълъг път на реформи и молбата ни е да продължава по този път, включително борбата с корупцията, отбеляза германският президент. \r\n \n\t\t\t\t\t\t", "date": "2019.04.04", "title": "Президентът разкри защо свика КСНС"}
{"url": "http://www.bnews.bg/article/259304-knsb_balgariya_ostava_nay_bednata_darzhava_v_es", "text": "\n Въпреки че за последните 10 години средната работна заплата у нас е нараснала с близо 90 процента, а минималната - със 180 процента, България остава най-бедната държава в Европейския съюз, а неравенствата между хората продължават да се задълбочават. Тази картина представи президентът на КНСБ Пламен Димитров по време на конференция за социалните права. \r\n\r\n Той припомни исканията на синдиката за ръст на заплатите между 12 и 15 процента през всяка от следващите четири години. \r\n\r\n От 1 януари 2020 година минималната заплата да стане 650 лева и да се въведе стартова работна заплата за висшисти, която да бъде 1000 лева, настояват още от КНСБ. \r\n\r\n \"Дори и тази средна работна заплата, която всички ние тук коментираме малко ли е, много ли е, кой я получава, кой не я получава, 1180 към декември или 1135, ако трябва да сме точни, по четни данни за 2018г., на годишна база, 2/3 от българските работници получават по-малко от нея. И точно тези 2/3, тази стратификация на получаващите минимални доходи, които устойчиво са някъде около 400-500 хиляди души около минимална заплата, работещи бедни, сами разбирате, че показват дълбочината на неравенствата сред работещите българи. Те са най-тежките в целия Европейски съюз\" , каза Пламен Димитров. \r\n \n\t\t\t\t\t\t", "date": "2019.04.04", "title": "КНСБ: България остава най-бедната държава в ЕС"}
{"url": "http://www.bnews.bg/article/259292-zhena_poluchi_infarkt_pri_napadenie_ot_sasedsko_kuche", "text": "\n 56-годишна жена от пазарджишкото село Дебращица е получила инфаркт при нападение от домашно куче. Тя е транспортирана в болница, като състоянието й се подобрява. \r\n\r\n Кучето е собственост на жител на селото. Според кметицата Латинка Вълчева, това не е първият случай, при който домашното животно на Христо Тривчев напада хора от селото. Преди няколко седмици е имало подобен инцидент с дете, предаде Радио Пловдив. \r\n\r\n Вълчева обясни, че кучето на Тривчев всяка сутрин идва при павилион в центъра на селото, а собственикът е предупреден от кметството и от полицията. По думите на кметицата, агресията у животните се поражда от лошите условия, при които се отглеждат и това е масова практика в селата. \r\n\r\n Според член 325в от Наказателния кодекс, който не положи достатъчно грижи за гръбначно животно, което се намира под негов надзор, в резултат на което то причини средна или тежка телесна повреда на човек, се наказва с лишаване от свобода до 3 години или с пробация и с глоба до 5000 лева. \r\n \n\t\t\t\t\t\t", "date": "2019.04.04", "title": "Жена получи инфаркт при нападение от съседско куче"}
{"url": "http://www.bnews.bg/article/259303-teodora_ilieva_s_chudesno_predstavyane_na_svetovnoto_za_devoyki", "text": "\n Спортният талант на \"Еврофутбол\" Теодора Илиева завърши на 36-то място на Световното първенство за юноши по сноуборд крос, което се проведе от 31 март до 1-ви април в Ритералм (Австрия). \r\n\r\n 16-годишната столичанка се състезава едва от четири месеца във възрастова група от 15 до 19-годишни девойки, но въпреки това успя да покаже своите способности на Световното, където бяха представени 52 от най-добрите сноубордистки. \r\n\r\n Ден по-късно, на 02.04.2019 г. Теодора и Валентин Миладинов се класираха на 23-о място на Световното първенство за юноши по SBX Team. В момента тя е на 126-о място в ранглистата за жените в сноуборд кроса. На 6 и 7 април й предстоят последните състезания за сезона, които ще се проведат отново в Австрия. \r\n\r\n Друг Спортен талант на \"Еврофутбол\" за 2019-та - Биляна Чавдарова, взе два сребърни медала от състезанието \"Маратон Пампорово\", което се проведе на 29.03.2019 г. 14-годишната състезателка от Стамболово грабна две 2-ри места на 10,5 км за момичета старша възраст свободен стил от надпреварата, която е и Държавен шампионат. \r\n \n\t\t\t\t\t\t", "date": "2019.04.04", "title": "Теодора Илиева с чудесно представяне на Световното за девойки"}
{"url": "http://www.bnews.bg/article/259302-misis_balgariya_anna_stefanova_zhertva_na_zhena_s_psihichni_problemi", "text": "\n На нечовешки тормоз е подложена носителката на титлата „Мисис България – Европа“ Анна Стефанова. \r\n\r\n Това разкри третата по красота в Европа след поредица издевателства над нея и семейството й.  „Анонимна“ дама буквално е обсебена от Анна и я следва по петите. \r\n\r\n „В последните месеци постоянно съм по институции, за да давам обяснения по различни сигнали от въпросната дама. Освен че губи моето време, занимава служителите с измислени доноси. Аз знам коя е, но не искам да разкривам самоличността й в публичното пространство. От поведението й, което граничи с някакви отклонения е притеснено цялото ми семейство. Коментарите й в социалните мрежи насочени към моята особа са меко казано „странни“. Имам чувство, че брои дори глъчките въздух, които поемам. Нямам намерение да влизам в махленски разпри. Подала съм жалба в полицията и се надявам компетентните органи да сложат край на психическия тормоз, на който съм подложена“, споделя Анна Стефанова. \r\n\r\n   \r\n \n\t\t\t\t\t\t", "date": "2019.04.04", "title": "Мисис България Анна Стефанова жертва на жена с психични проблеми "}
{"url": "http://www.bnews.bg/article/259282-ofitsialno_poiskaha_sluzhebna_zaguba_na_kubrat_pulev", "text": "\n Промоутърът на Богдан Дину Грег Коен е поискал официално да се задейства член 4 CCR-368 от официалния правилник на Калифорния. Според неговите разпоредби щатската спортна комисия има право да променя резултата от даден мач, ако има допуснато нарушение. \r\n\r\n Това означава, че екипът на Дину иска служебна загуба на Кубрат Пулев. Причината е в два непозволени удара, нанесени от българина по време на мача с румънеца в Коста Меса, Калифорния. \r\n\r\n В началото на седмицата от лагера на румънеца входираха официално жалбата си срещу резултата от двубоя. Сега обаче става ясно и какви са исканията на щаба му. Първоначално се смяташе, че той ще претендира за преиграване на срещата, но всъщност Грег Коен е поискал директно служебна загуба за Кобрата. \r\n\r\n Според жалбата единият удар категорично е нанесен, когато Дину е бил на колене и Пулев е трябвало да спре. \r\n\r\n Съдията отне точка на Кубрат и даде шанс на Дину да се възстанови и да продължи броя. Последваха още два нокдауна в полза на Кобрата. \r\n\r\n В мача Кубрат Пулев бе заложил титлата си на официален претендент за титлата на Международната боксова федерация. \r\n \n\t\t\t\t\t\t", "date": "2019.04.04", "title": "Официално поискаха служебна загуба на Кубрат Пулев"}
{"url": "http://www.bnews.bg/article/259300-sdelka_i_uslovni_prisadi_za_romite_prebili_komandosa_vav_voyvodinovo", "text": "\n Братята Борис и Асен Пакетови получиха минимални присъди за побоя над командоса Валентин Димов. Районен съд-Пловдив даде една година условно и 3 години изпитателен срок за по-малкия брат Борис и 3 години условно с 5 години изпитателен срок за по-големия Асен Пакетов. \r\n\r\n Двамата сключиха споразумение с прокуратурата, което съдът одобри, защото двамата имат чисто съдебно минало. Присъдата влиза в сила веднага и двамата ще бъдат освободени от ареста днес. \r\n\r\n На Богоявление двамата братя пребиха жестоко и без причина командоса Димов, който дълго време беше в болница и претърпя редица операции. След инцидента хората от Войводиново се вдигнаха на масови протести. \r\n\r\n С решение на кмета на община Марица Димитър Иванов и с решение на съда къщите на ромите бяха бутнати. \r\n\r\n Както е известно, военният министър Красимир Каракачанов посети Войводиново след инцидента и каза, че \"ромите в България са станали изключително нагли и търпимостта на българското общество се изчерпа\". \r\n\r\n Министърът обсъди с кмета и с областния директор на МВР мерките, които ще вземат във връзка с конкретния случай и обясни, че трябва да се направи цялостна програма за решаване на ромския въпрос.  \r\n\"Хората не са длъжни да търпят част от населението, което има само права и не иска да разбере, че има и задължения и трябва да спазва закона\", каза тогава Каракачанов и допълни, че мерките трябва да са буквално обвързване на социалните помощи с образованието и труда. \r\n \n\t\t\t\t\t\t", "date": "2019.04.04", "title": "Сделка и условни присъди за ромите, пребили командоса във Войводиново"}
{"url": "http://www.bnews.bg/article/259307-meksiko_zakri_zatvor_koyto_osadenite_ne_zhelayat_da_napusnat", "text": "\n Повече от век, след като Мексико създаде затвор на о-в Мария Мадре - част от тихоокеански архипелаг на 130 км от континента, новото правителство на страната реши да го закрие. Но част от осъдените не искаха да напуснат тропическия затвор, разказва в свой репортаж АФП. \r\n\r\n Затворници и охранители не се уплашиха дори от мощния ураган Уилма, който профуча над тях миналия октомври. Но те не могат да се противопоставят на природната сила на мексиканската политика. \r\n\r\n През февруари новоизбраният ляв президент Андрес Мануел Лопес Обрадор реши да закрие затвора, заявявайки, че островите Мариета - известни с красотата и биоразнообразието си, не трябва да бъдат място за \"наказание, мъчения и репресии\". \r\n\r\n Създаденият през 1905 г. затвор сега трябва да стане културен център на името на Хосе Ревуелтас (1914-1976 г.), писател и политически активист, който на два пъти е бил затварян на острова през 30-те години на миналия век. \r\n\r\n Разположен на о-в Мария Мадре, най-големият в архипелага, затворът е имал около 64 000 обитатели в историята си. Миналия месец последните 584 души бяха изпратени обратно на континента. Тези с по-малки присъди за по-леки провинения бяха освободени, а останалите бяха изпратени в друг затвор в северната част на страната. \r\n\r\n Но промяната не бе приета добре от всички. Мнозинството осъдени са живеели полусвободно на острова, радвайки се на топлите слънчеви лъчи. А някои от тях дори били довели семействата си. \r\n\r\n \"Те си излежаваха присъдите спокойно и щастливо. Драстичната промяна ги изненада и определено ги натъжи. Та те живееха в полузатвор\", коментира надзирателят Хосе Бекера пред АФП. \r\n \n\t\t\t\t\t\t", "date": "2019.04.04", "title": "Мексико закри затвор, който осъдените не желаят да напуснат"}
{"url": "http://www.bnews.bg/article/259290-wc_to_proplaka_za_dani_kirilov", "text": "\n WC-то проплака за Дани Кирилов, след като премиерът Борисов го предложи за министър на правосъдието! Кирилов бе човекът който прокарваше лобистките законопроекти и обслужваше партийните босове. \r\n\r\n Интересна подробност е, че при негативна реакция от Бойко Борисов Кирилов безпроблемно обръщаше мнението \r\nси на 180 градуса. \r\n\r\n Припомняме, че именно той успя да прокара лобистките текстове, в ЗУТ, които обслужиха бизнеса на една бургаска кабеларка, спестявайки и десетки милиони държавни такси и бъдещо укриване на данъци. \r\n\r\n Под вещото ръководство на Кирилов бе прокарана и поправката Артекс в парламента.За специализирания в прокарването на лобистки поправки Кирилов ще тъжи не само WC министъра, но и много други. \r\n\r\n Точно по тази причина Борисов го изтегля в министерски съвет, където ще може лично да го наблюдава, както и да пресече порочната парламентарна практика. \r\n  \r\n \n\t\t\t\t\t\t", "date": "2019.04.04", "title": "WC-то проплака за Дани Кирилов!"}
{"url": "http://www.bnews.bg/article/259295-maduro_obyavi_voenna_trevoga_zaradi_opasnost_ot_pokushenie", "text": "\n Венецуелският президент Николас Мадуро е обявил степен \"тревога\" във войсковите поделения заради планове на опозицията да извърши покушение срещу него и е призовал отрядите на народното опълчение да се присъединят към \"колективос\" - въоръжените проправителствени групировки. Президентът е заяви това в телефонно интервю за телевизия \"Венесолана де телевисион\", предаде ТАСС и БТА. \r\n\r\n \"Зная за престъпните им планове на онези, които днес ръководят опозицията, за плановете за моето убийство\", каза Мадуро.  \r\nПо думите му във връзка с това е било взето решение да се обяви \"тревога във военните поделения в страната\" и максимално да се активизира \"разузнавателната и контраразузнавателната дейност\". \r\n\r\n Присъединяването на силите на народното опълчение към \"колективос\" Мадуро обясни с необходимостта за \"запазване на мира\" в населените места. Според него тази мярка \"е конституционна, законна и необходима\". Не трябва да се позволи на престъпниците, \"платени\" от противниците на сегашната власт, да провокират изблици на насилие. \r\n\r\n Венецуелският президент смята също, че понастоящем опозицията в страната е \"най-престъпната\" в последните 20 години. Той за пореден път обвини политическите си опоненти в страната и правителството на САЩ, че са свързани с диверсиите срещу енергийни обекти във Венецуела, предизвикали сериозни проблеми в електрозахранването. \r\n\r\n От края на март в Каракас и други венецуелски градове има протести на граждани, недоволни от липсата на вода и електричество. По данни на неправителствената организация \"Венецуелски наказателен форум\" от 29 март до 1 април във връзка с тях са били задържани почти 50 души. В редица случаи протести \r\n \n\t\t\t\t\t\t", "date": "2019.04.04", "title": "Мадуро обяви военна тревога заради опасност от покушение"}
{"url": "http://www.bnews.bg/article/259291-obmislyat_obsht_format_na_lichnite_karti_v_es", "text": "\n Чрез въвеждането на общ формат и правила за валидност, допълнителни мерки за сигурност и пръстови отпечатъци фалшифицирането на европейските лични карти ще бъде много по-трудно. Новите правила, приети от Европейския съюз, същевременно ще улеснят редовните граждани, тъй като личните карти ще могат да се използват за преминаване на електронните изходи по летищата. Това заяви българският евродепутат от ГЕРБ/ЕНП Емил Радев по време на дебатите в пленарната зала на Европейския парламент относно сигурността на личните карти в ЕС. \r\n\r\n По данни на Европейската комисия в момента в Евросъюза съществуват над 86 различни вида лични карти, 181 различни вида документи, удостоверяващи правото на престой, а над 17 милиона европейски граждани живеят в държава-член, различна от родната им страна. Според Радев фрагментарния подход по отношение на това как трябва да изглеждат личните карти в ЕС и какви данни да съдържат поставя под съмнение тяхната сигурност. \"В контекста на миграционната криза и терористичните заплахи случаите на намиране на фалшиви и фалшифицирани европейски документи за самоличност се увеличиха, затова постигнатото споразумение е изключително важно\", категоричен бе българският евродепутат. \r\n\r\n Съгласно новите правила личните карти ще имат единен формат, този на кредитна карта, ще съдържат машинночетима зона и ще съблюдават минималните стандарти за сигурност на Международната организация за гражданско въздухоплаване. Те ще съдържат също портретно изображение и два пръстови отпечатъка на картодържателя, които ще се съхраняват в цифров формат на безконтактен чип. Върху личните карти, в очертания на знамето на ЕС, ще се посочва кодът на издалата ги държава членка. \r\n\r\n Минималният срок на валидност ще бъде пет години, а максималният - десет. Държавите членки могат да издават лични карти с по-дълъг срок на валидност на лица на възраст 70 и повече години. Ако се издават лични карти на малолетни лица, те може да бъдат валидни за срок, по-кратък от пет години. \r\n\r\n Новите правила ще влязат в сила две години след приемането им, което означава, че дотогава всички издавани нови документи трябва да отговарят на новите критерии. По принцип съществуващите лични карти, които не отговарят на изискванията, ще станат невалидни десет години след датата на прилагане на новите правила или при изтичането на срока им на валидност, в зависимост от това кое от двете настъпи по-рано. Личните карти, издадени на граждани на възраст 70 или повече години, остават валидни до изтичането им, при условие че отговарят на стандартите за сигурност и имат машинночетима зона. Най-малко защитените карти, които не отговарят на минималните стандарти за сигурност или нямат машинночетима зона, ще изгубят валидността си в рамките на пет години. \r\n\r\n Новите правила се отнасят само до сигурността и информацията, която ще бъде съхранявана върху личните карти. Те не предлагат правно основание за създаването на нови бази данни на национално равнище или на равнище ЕС. \r\n \n\t\t\t\t\t\t", "date": "2019.04.04", "title": "Обмислят общ формат на личните карти в ЕС"}
{"url": "http://www.bnews.bg/article/259293-razpoznavat_telata_na_boshnakovi_po_dnk_ot_rodninite_im", "text": "\n Създадена е организация за разпознаването на обгорелите тела от самолетната катастрофа с българското семейство в Северна Македония чрез вземане на ДНК проби от роднини на загиналите по права линия, каза пред журналисти министърът на вътрешните работи Младен Маринов, който е на посещение във великотърновското село Балван. \r\n\r\n Едномоторният самолет \"Чесна\", пилотиран от 49-годишния Георги Бошнаков, се разби във вторник вечерта на около 5 километра от връх Солунска глава в планината Якубица в Македония. Бошнаков, съпругата му Калина Корнажева и дъщерите им - 14-годишната Гергана и 18-годишната Биляна загинаха на място. Останките от самолета и телата бяха открити вчера сутринта.  \r\n\r\n Очаква се близките на загиналите да пристигнат в Скопие в ранния следобед. Те ще бъдат посрещнати от дипломатите ни в Северна Македония, след което ще дадат проба в Съдебна медицина и ще бъдат разпитани от разследващите. \r\n\r\n Младен Маринов уточни, че когато се установи по категоричен начин самоличността на загиналите, се очаква разследващите и правителството на Северна Македония да освободят телата и те да бъдат транспортирани в България. \r\n\r\n Той прогнозира, че самите процедури ще отнемат време, затова, за да се осъществят по-бързо, ще се наложи близките на загиналите да пътуват до съседната държава. \r\n\r\n Вътрешният министър отбеляза, че държавата ще помогне по всякакъв начин на близките след огромната трагедия. \r\n\r\n При всеки случай на загинали български граждани на чужда територия се води паралелно следствие в държавата, но повече информация за това може да предостави ВКП, каза Маринов. \r\n\r\n Той подчерта, че разследването е сложно и трябва да се внимава да не се допуснат грешки. \r\n\r\n Македонските следователи вече са иззели гориво и части от самолета, които ще бъдат изпратени за експертиза. Метеорологичните условия обаче остават пречка самолетът да бъде вдигнат и прибран в хангар в Скопие. Засега основна причина за катастрофата остава лошото време. \r\n\r\n В село Балван министърът на вътрешните работи откри тренировъчни площадки за деца в Центъра за превенция и спорт и проведе областна работна среща на тема \"Устойчиви инициативи и партньорства-превенция за сигурност\". \r\n\r\n Според него разработеният модел, който община Велико Търново е въвела пилотно, може да бъде добър пример и за другите населени места. \r\n \n\t\t\t\t\t\t", "date": "2019.04.04", "title": "Разпознават телата на Бошнакови по ДНК от роднините им"}
{"url": "http://www.bnews.bg/article/259313-samo_rumaniya_e_pred_nas_po_smart_na_patya_pri_katastrofi_v_es", "text": "\n При пътнотранспортни произшествия в Европейския съюз през 2018 г. са загинали 25 100 души, с 1 процент по-малко от предходната година, съобщи днес Европейската комисия, която въпреки това настоя за \"конкретни и бързи мерки\", предаде Франс прес и БТА. \r\n\r\n \"По-малко хора са загубили живота си по европейските пътища през последната година, но са необходими допълнителни усилия, за да постигнем бърз прогрес\". Ако се сравни с 2010 г., смъртността при ПТП в ЕС отбелязва спад с 21 процента. Това прави днешните европейски пътища \"най-сигурните в света\" със средно 49 загинали на 1 милион души. \r\n\r\n Великобритания (28 загинали на 1 милион) е на първо място по пътна безопасност, следвана от Дания (30 на 1 милион), Ирландия (31 на 1 милион) и Швеция (32 на 1 милион). \r\n\r\n Румъния заема последното място (96 загинали на 1 милион) след България (88 на 1 милион), Латвия (78 на 1 милион) и Хърватия (77 на 1 милион). \r\n\r\n Франция е по средата с 48 загинали на 1 милион души. \r\n\r\n Освен регистрираните 25 100 загинали през 2018 г. при ПТП в ЕС, Европейската комисия подчертава, че още 135 000 души са били тежко ранени миналата година при инциденти на пътя. \r\n\r\n \"Ще продължим усилията за достигане на \"Визия 0\" - нулев брой жертви на пътя до 2050 г., обеща на пресконференция еврокомисарят по транспорта Виолета Булц. \r\n \n\t\t\t\t\t\t", "date": "2019.04.04", "title": "Само Румъния е пред нас по смърт на пътя при катастрофи в ЕС"}
{"url": "http://www.bnews.bg/article/259281-premierat_borisov_dava_raboten_obyad_v_chest_na_prezidenta_na_germaniya", "text": "\n Задълбочаването на двустранните отношения и напредъка и развитието на търговско-икономическото партньорство между България и Германия ще бъдат темите, които ще обсъдят министър-председателят Бойко Борисов и президентът на Федерална Република Германия Франк-Валтер Щайнмайер, съобщиха от Министерския съвет. \r\nДвамата ще разговарят по време на работен обяд, който българският премиер Борисов ще даде в чест на германския президент в резиденция „Лозенец“ на 4 април 2019 г. Акцент по време на срещата между Бойко Борисов и Франк-Валтер Щайнмайер ще бъдат и въпроси, свързани с европейския дневен ред, както и двустранното сътрудничество в областта на средното и професионалното образование. \r\nПоследната среща между българския министър-председател и президента на Германия се състоя при посещението на премиера Борисов в Берлин през 2017 г. Тогава президентът Щайнмайер прие министър-председателя Борисов в двореца „Белвю“, където двамата подчертаха важността от интензивния двустранен диалог и беше даден ясен сигнал за волята и на двете страни да укрепват партньорството си по въпросите от взаимен интерес. \r\n \n\t\t\t\t\t\t", "date": "2019.04.04", "title": "Премиерът Борисов дава работен обяд в чест на президента на Германия"}
{"url": "http://www.bnews.bg/article/259261-aleks_raeva_se_vencha_na_maldivite", "text": "\n Бременната Алекс Раева се е венчала за приятеля си по време на последната им почивка на Малдивите, научи „Галерия“ от свои източници. \r\n\r\n Двамата бяха заедно с приятели на екзотичните острови в края на януари, а само седмици преди това певицата научила, че чака бебе. \r\nАлекс и половинката й не знаели, че е бременна, когато резервирали самолетните билети. Самата Раева била безкрайно изненадана, когато лекарят й съобщил щастливата новина. След като се уверила, че няма риск за бебето, певицата и гаджето й решили все пак да заминат на екзотичната си почивка. \r\nИменно там тайнственият мачо й предложил брак и двамата се венчали на символична церемония на брега на океана. В присъствието на неколцина местни и т.нар. „капитан“, който извършва церемониите, Алекс и бащата на детето й се венчали по възможно най-романтичния начин. \r\n„Врекоха се във вярност и си размениха брачни обети. Беше много красиво“, разказват техни приятели, присъствали на символичното събитие. Церемонията им излязла 700 долара. \r\n \n\t\t\t\t\t\t", "date": "2019.04.04", "title": "Алекс Раева се венча на Малдивите"}
{"url": "http://www.bnews.bg/article/259275-borisov_predlozhi_danail_kirilov_za_nov_pravosaden_ministar", "text": "\n Премиерът Бойко Борисов обяви, че предлага за правосъден министър Данаил Кирилов. Той е депутат от ГЕРБ и председател на правната комисия в Народното събрание. \r\n\r\n \" \", заяви министър-председателят. \r\n\r\n Самият Данаил Кирилов заяви, че в работата си като правосъден министър ще продължи мерките, разписани в доклада на ЕК за напредъка по механизма за сътрудничество и проверка. \r\n\r\n \" \", коментира председателят на парламентарната правна комисия. \r\n\r\n Той посочи, че номинацията е сериозно предизвикателство, защото министерството е \"тежко\". На въпрос как ще се отрази на ПГ на ГЕРБ напускането му на парламента, Данаил Кирилов отговори, че групата е достатъчно силна и не би трябвало това да се отрази негативно. \r\n\r\n \"В работата си ще следвам Механизма за сътрудничество и оценка - продължаваме по мерките така, както са разписани в доклада\", обясни той. \r\n\r\n Данаил Кирилов е роден на 25 юни 1970 г. в Димитровград. Висшето си образование получава в СУ \"Св. Климент Охридски\", където завършва специалност \"Право\". Избран е за народен представител в 44-ото Народното събрание от листата на ПП ГЕРБ в 23-ти Многомандатен район - София на парламентарните избори през 2017 г. Кирилов е народен представител и в 42-ото Народното събрание. В периода от август 2009 до май 2013 г. е областен управител на Област София. Владее английски и руски език. \r\n \n\t\t\t\t\t\t", "date": "2019.04.04", "title": "Борисов предложи Данаил Кирилов за нов правосъден министър!"}
{"url": "http://www.bnews.bg/article/259270-luiza_grigorova_stava_vodeshta", "text": "\n Актрисата Луиза Григорова ще е новата водеща на Националната лотария. Тя ще е асистентка на Захари Бахаров в шоуто по Нова телевизия. Луиза сменя моделката Рая Пакова, която чака бебе от волейболния национал Николай Пенчев, писа „България Днес“. \r\n\r\n „Много се радвам, че ще имам възможността да бъда част от най-щедрото шоу. Родена съм под щастлива звезда и вярвам, че ще донеса много късмет, положителни емоции и усмивки на участниците в Националната лотария“, казва Луиза. \r\n \n\t\t\t\t\t\t", "date": "2019.04.04", "title": "Луиза Григорова става водеща"}
{"url": "http://www.bnews.bg/article/259289-valeri_simeonov_otnovo_napadna_prezidenta", "text": "\n Лицето Валери Симеонов, което позорно бе прогонено от майките на деца с увреждания от поста вицепремиер отново нападна президента Румен Радев. Симеонов стана известен и с друг факт, а той е, че членовете на партията му по области я напуснаха публично чрез дадени пресконференции. \r\n\r\n Лица с доказана почтеност и честност като Димитър Байрактаров, Ангел Божидаров, Кръстьо Кръстев и много други се опълчиха срещу аморалното поведение на Симеонов. Димитър Байрактаров дори отказа да бъде депутат в 44-то Народно събрание, нещо, което не е правено от нито един политик в съвременната история на България. \r\n\r\n Нападките на Симеонов срещу президента са стара тактика, която използва доброто име и високия рейтинг на Румен Радев, за да влезе в обектива на камерите. \r\n\r\n Видно е, че Симеонов не може да измисли нищо градивно в политически план, а приближаващия крах на партията му приближава с всеки изминал ден. \r\n\r\n Вече на всеки що годе грамотен политик е ясно, че на Симеонов не може да се разчита, тъй като всеки проект със Симеонов е обречен на крах, както се случва и с проекта \"Обединени патриоти\"! \r\n\r\n   \r\n \n\t\t\t\t\t\t", "date": "2019.04.04", "title": "Валери Симеонов отново нападна президента! "}
{"url": "http://www.bnews.bg/article/259265-geri_nikol_i_dara_s_obshto_parche_obedinyavat_se_sreshtu_tita", "text": "\n Приятелството между две жени се крепи на съюз срещу трета , гласи народната мъдрост, която важи с пълна сила при иначе конкурентките в музикалния бизнес Гери-Никол и Дара. Двете безспорни тийнидолки у нас го раздават изключително близки напоследък, а последните клюки твърдят, че младите красавици готвят общо лятно парче, което да ги изстреля на върха на класациите. \r\n\r\n Освен общата им непоносимост към третата поп дива на българския небосклон Тита, която те абсолютно открито демонстрират, Гери и Дара ги свързва и общият им фризьор и приятел – Ивайло Колев. Именно в салона на именития коафьор изпълнителките се срещат често и докато се грижат за къдриците си и клюкарят по адрес на колежките си, се зародила идеята и за съвместен дует, писа „България Днес“. \r\n\r\n Двете вече работели по общата им песен и взимат дейно участие и в писането на текста, който феновете им нямат търпение да чуят. „Да пееш к‘во се случва с циците ти, не е ок“, избухна Дара преди месец, когато излезе последния проект на Тита, озаглавен „Задната седалка“. Гери от своя страна не можела да преживее, че Криско я замени с Тита и реши да я продуцира и направи звезда. \r\n\r\n Тита и Гери бяха в една група по време на участието им в риалити формата „Х фактор“, откъдето реално стартираха кариерите им, но след това не продължиха да са тандем, дори напротив. \r\n \n\t\t\t\t\t\t", "date": "2019.04.04", "title": "Гери-Никол и Дара с общо парче, обединяват се срещу Тита"}
{"url": "http://www.bnews.bg/article/259283-spryaha_invalidnite_pensii_na_slepite_shofyori_ot_dolni_dabnik", "text": "\n Инвалидните пенсии на слепите по документи братя от Долни Дъбник Горан Станев и Станьо Маринов, които карат коли, са спрени. Решението на ТЕЛК е заради продължаващото прокурорско разследване и назначения медицински одит с лекари от София, които трябва да преценят в каква степен двамата роми страдат от влошено зрение, съобщава Trafficnews. \r\n\r\n Станев и Маринов бяха подложени на изследвания в Електро-физиологичната лаборатория на Очната клиника в Александровска болница, но резултатите още се чакат. \r\n\r\n Веднага след като през февруари стана известна абсурдната история с братята, прокуратурата започна разследване срещу тях. Направените спешна експертиза на място показа, че двамата страдат от кокоша слепота, но не успя да установи каква е степента на загубена трудоспособност. Станев и Маринов получаваха помощи като 100 % инвалиди. Заради това беше назначен и столичният медицински одит, който обаче не е готов вече втори месец. \r\n\r\n Заради разследването прокуратурата изиска цялата документация от ТЕЛК за двамата братя, справка от НОИ за отпуснатите им добавки и помощи. \r\n\r\n Освен проверките за мнимата слепота Станев и Маринов вече имат присъди за пране на пари, заедно със своите родители. Братята не са зад решетките, защото се очаква ВКС да потвърди наказанията. Майка им Иванка обаче вече е в Сливенския затвор. \r\n\r\n Комисията \"Антикорупция\" вече конфискува златни бижута за 250 000 лева и луксозни коли за 140 000 лева от ромския клан в Долни Дъбник. \r\n\r\n След евентуалното потвърждаване на присъдите Станьо Маринов ще се раздели и с имущество за 2 847 297 лева. \r\n \n\t\t\t\t\t\t", "date": "2019.04.04", "title": "Спряха инвалидните пенсии на \"слепите\" шофьори от Долни Дъбник"}
{"url": "http://www.bnews.bg/article/259263-semeyna_idiliya_deyan_donkov_sabra_zhenite_i_detsata_si", "text": "\n Актьорът Деян Донков събра на вечеря двете си жени – актрисите Радина Карджилова и Анастасия Ингилизова, и трите им общи деца, похвали се самият той. Семейната идилия бе документирана в цяла фотосесия и по-късно споделена в социалните мрежи. На снимките се вижда хармонията, която цари в артистичната фамилия. Малки и големи похапнаха здравословно, като наблегнаха на зелените зеленчуци, а след това, докато гледаха превъплъщенията в шоуто за имитации „Като две капки вода“, най-малките момчета се отдадоха на най-новата си играчка – светещ влак на шарени релси, писа „ТелеграФ“. \r\n\r\n Синът на Ася от колегата й от Народния театър Христо Петков – Косьо, яхна смело и атрактивен детски автомобил върху паркета. Баткото – Деян – младши, основно сърфираше в телефона си, който не остави дори по време на вечерята. \r\n\r\n 13-годишното момче е плод на любовта на Деян и Анастасия Ингилизова, която започва, когато тя е на 17, а той на 30. Разделят се като приятели, каквито остават и до днес, а актьорът често казва, че именно тя най-силно го е подкрепяла за връзката му с актуалната му половинка – Радина. \r\n\r\n Донков стана родител за втори път през 2016 г., когато Кърджилова го дари със син, който кръстиха на баща й – Христо. През 2014 г. пък Ингилизова стана майка за втори път – отново на син, кръстен Константин. Таткото е пък бивш приятел на Радина, който сега се изявява в сериала „Дяволското гърло“ и към днешна дата има нова жена. \r\n \n\t\t\t\t\t\t", "date": "2019.04.04", "title": "Семейна идилия: Деян Донков събра жените и децата си "}
{"url": "http://www.bnews.bg/article/259278-vazmozhni_sa_problemi_s_gps_sistemite_na_6_april", "text": "\n Проблеми с GPS системите по целия свят са възможни на 6 април. Причината – броячът на седмиците във всички по-стари GPS-устройства ще се занули. Според експерти това няма да блокира работата на устройствата, нито способността им да определят локацията. Възможни са обаче различни грешки във всички системи, които разчитат на GPS-информация. \r\nПри по-старите модели зануляването се случва на всеки 1024 седмици, като последното такова беше през 1999-а година. Производителите съобщават, че въпросните стари модели в световен мащаб са незначителен брой и призовават потребителите да актуализират софтуера им, за да избегнат евентуални проблеми. \r\nGPS или Global Positioning System най-грубо представлява радионавигационна система от 24 сателита в орбита около Земята. Сателитите имат точни атомни часовници, които се синхронизират един с друг, както и с часовниците на Земята. Всеки от сателитите излъчва постоянно радиосигнал, който съдържа информация за времето и координатите му и се приема от GPS устройствата на Земята. По този начин на база на точните координати на сателитите, може да се определят и точните координати на GPS устройството. Именно затова и всяко отклонение в часовника на GPS устройството може да доведе до грешки в определянето на локацията. \r\nВ програмния си код обаче по-старите джипиес устройства отброяват седмиците с 10-битов параметър. Това поставя лимит в отброяването от максимум 1023. На 1024-ата седмица броячът се занулява, а устройството започва да твърди, че актуалната дата е с близо 20 години по-стара. Според експерти, това няма да счупи устройството и да му попречи да определя локацията, но може да предизвика грешки в много системи, които разчитат на GPS данни.  Например – система, която следи в реално време движението на търговски кораби, може да даде грешки, ако информацията, която започне да получава твърди, че е с дата отпреди 20 години. \r\nВъпросните периоди от 1024 седмици са познати още като GPS епохи. Първата такава започва отброяването от  6 януари 1980 година и приключва на 21 август 1999 г. Съответно втората епоха приключва след 3 дни – на 6 април 2019-а. Проблемът се усложнява допълнително от това, че някои производители не се съобразяват с т.нар. епохи и настройват устройствата си да започват да отброяват седмиците от деня на производство. Т.е. проблеми с по-старите устройства могат да се очакват не само на 6 април, а и на други дати в бъдеще. \r\n \n\t\t\t\t\t\t", "date": "2019.04.04", "title": "Възможни са проблеми с GPS системите на 6 април"}
{"url": "http://www.bnews.bg/article/259285-bivshiyat_shef_na_grupata_reno_nisan_karlos_gon_otnovo_be_arestuvan", "text": "\n Бившият шеф на групата Рено-Нисан (Renault-Nissan) Карлос Гон отново бе арестуван в Япония днес, предадоха световните агенции. \r\n\r\n Гон бе задържан в дома си в Токио заради нови подозрения във финансови злоупотреби. \r\n\r\n Прокуратурата подозира, че той е отклонил 5 милиона долара от фондове, изпратени от филиал на Нисан на фирма за продажба на коли. \r\n\r\n Бившият автомобилен бос бе освободен под гаранция едва преди месец след повече от 100 дни в ареста. Вчера той обяви в Туитър, че планира пресконференция на 11 април. \r\n\r\n Гон осъди новия си арест като \"отвратителен и произволен\". В комюнике той отхвърли всички обвинения и увери, че е невинен. \r\n \n\t\t\t\t\t\t", "date": "2019.04.04", "title": "Бившият шеф на групата \"Рено-Нисан\" Карлос Гон отново бе арестуван"}
{"url": "http://www.bnews.bg/article/259284-shofyor_razbi_perkite_na_grafa_i_kolata_si_ostavi_registratsionniya_nomer_i_izbyaga", "text": "\n Столичен шофьор е минал през ограничителите, т. нар. \"перки\", на ремонтираната и все още неотворена ул. \"Граф Игнатиев\" снощи, съобщава очевидец във Фейсбук-групата \"Забелязано в София\". \r\n\r\n Инцидентът е станал в отсечката на улицата между булевардите \"Евлоги и Христо Георгиеви\" и \"Васил Левски\". В резултат на необмислената каскада, регистрационният номер на автомобила е останал на улицата, а прословутите \"перки\" са окъпани с автомобилно масло и събрани накуп. \r\n\r\n \"Дали беше пиян не знам, но избяга!\", съобщава очевидецът на инцидента. \r\n\r\n При бягството си водачът е оставил диря от масло след себе си. \r\n\r\n Що се отнася до спорните \"перки\" по емблематичната столична улица, те ще бъдат подменени с габърчета или колчета. Преди ден общинският експертен съвет по устройство на територията реши да се поръчат и от двата избрани вида ограничители за трамвайното трасе по улицата. Следващата седмица те ще бъдат поставени пробно и на следващото заседание експертите ще решат окончателно кой вид да остане.  \r\n\r\n   \r\n \n\t\t\t\t\t\t", "date": "2019.04.04", "title": "Шофьор разби перките на Графа и колата си, остави регистрационния номер и избяга"}
{"url": "http://www.bnews.bg/article/259266-chudo_mis_tigrova_zabi_prints", "text": "\n С цял принц се хвали танцьорката Мис Тигрова. Палавата брюнетка се фука, че е забила богат милионер, който я глези като принцеса.Скандалната дива го нарича „моят принц” и не спира да му изпраща целувки. Стриптийзьорката, чието име е Мая, обаче не издава името на възлюбения си. Ясно е само, че той се грижи повече от добре за нея. \r\n\r\n Двойката се наслаждава на ваканцията в луксозен хотел в Боровец, на разходки сред природата и на ски пистите. Доскоро еротичната танцьорка твърдеше, че й е писнало от българските мъже, докато не заби милионер. \r\n„Те са едни селяндури и боклуци. Слагат примамки в началото, че са умни, красиви и богати, а после започват да ми искат пари... Какви мъже са това? Никакви!”, избухна интернет сензацията през февруари. Месец по-късно Мая е на крилете на любовта. Много от феновете й обаче са убедени, че новият й мъж е ски инструктор. \r\nПреди време тя имаше връзка със семеен мъж, който беше доста по-възрастен от нея. Ревността на палавата танцьорка бе толкова силна, че тя се опита да му разбие брака с клипче на тях двамата, пише „България днес”. \r\nСлед скандалните разкрития за „Цецо Боклука”, както наричаше гаджето си Мая, той я заплаши със съд. В последствие тя се оплака, че той я е пребил. \r\nНа танцьорката открай време не й върви в любовта. Мая дори обяви онлайн кастинг, за да си намери гадже. \r\nТя направи специален сайт, в който кандидатите можеха да се борят за ръката й. Сред изискванията й бяха желаещите да са от София, да пратят текст с име, възраст, ръст, професия и актуална снимка. \r\nДали новата й изгора е издържал изискванията и тестовете, не е ясно. Каквото и да е, изглежда Мис Тигрова най-накрая е открила любовта. \r\n \n\t\t\t\t\t\t", "date": "2019.04.04", "title": "Чудо: Мис Тигрова заби принц!"}
{"url": "http://www.bnews.bg/article/259297-obidite_mezhdu_konar_i_habib_ne_spirat_irlandetsat_poiska_revansh", "text": "\n Словесната престрелка между ММА бойците Конър Макгрегър и Хабиб Нурмагомедов през социалните мрежи продължава. \r\n\r\n Омразата между тях не е тайна за никого, но след мача си през октомври и последвалите ексцесии, довели до сериозни наказания и за двамата, всичко около тях затихна. \r\n\r\n Преди седмица обаче Конър Макгрегър сензационно обяви отказването си, а това доведе до няколко иронични поста в Туитър от страна на Хабиб, а в един от тях дагестанецът постави под съмнение думите на ирландеца, определяйки ги като поредната му циркова проява. \r\n\r\n Конър отговори с доста скандален пост. Написа: \"Приятел, жена ти е кърпа\", подигравайки се с традиционната мюсюлманска бурка, която съпругата на Хабиб носи по време на сватбата им. \r\n\r\n Това вбеси всички фенове на спорта проповядващи исляма, а Конър бързо изтри поста. \r\n\r\n \"Продължавам напред с феновете си от всякаква религия и произход. Всички религии ни карат да бъдем по-добри хора, светът е един и е за всички нас. Ще се видим в октагона\". \r\n\r\n С този пост Макгрегър опита да смекчи вината си, но и загатна за завръщане в октагона, а може би да предизвика Хабиб за реванш е била целта му. \r\n\r\n Последва пост \"Не се плаши малък страхлив плъх. Ела и се бий с мен\". \r\n\r\n Хабиб Нурмагомедов не остана безучастен, наричайки Конър изнасилвач. \r\n\r\n Той визира обвиненията срещу Макгрегър за изнасилване в родината му. \r\n\r\n Отношение по темата взе и президентът на UFC Дейна Уайт. \r\n\r\n \"Следя ситуацията, а тя определено ескалира. Това разваля имиджа на организацията ни. Ще предприема нужните ходове, за да се уверя, че всичко ще се нормализира. Твърдо против съм обидите, особено на база религия или етнос\". \r\n\r\n Много фенове започнаха да мислят, че всичко това е стратегия на UFC и Конър, които искат да накарат Хабиб да приеме предложението за реванш. \r\n\r\n Подобен мач би счупил рекорда на предишния между тях, който е №1 в историята на ММА. \r\n \n\t\t\t\t\t\t", "date": "2019.04.04", "title": "Обидите между Конър и Хабиб не спират, ирландецът поиска реванш"}
{"url": "http://www.bnews.bg/article/259267-mihaela_fileva_se_pokaza_bez_grim", "text": "\n Поп дивата Михаела Филева лъсна без грим. Певицата сама пусна своя снимка в личния си профил в Инстаграм, на която позира без капка макиаж по себе си. Коментарите не закъсняха, а повечето я обвиниха, че е прекалила с хиалурона в устните. \r\n\r\n Михаела прие нападките и отвърна: „Разсмяхте ме, ама мерси, хората дават пари за тия работи, а при мен ми е ген“, цитира „България Днес“. \r\n\r\n Певицата винаги се  хвалела, че няма никакви подобрения по себе си, а се радва на естествена красота. \r\n \n\t\t\t\t\t\t", "date": "2019.04.04", "title": "Михаела Филева се показа без грим"}
{"url": "http://www.bnews.bg/article/259286-33_evrodeputati_predlagat_tsipras_i_zaev_za_nobelova_nagrada_za_mir", "text": "\n В писмо до Норвежкия нобелов комитет трийсет и трима евродепутати подкрепят номинацията на премиерите на Гърция и Република Северна Македония Алексис Ципрас и Зоран Заев за Нобелова награда за мир, съобщи АНА-МПА. \r\n\r\n Двамата премиери бяха номинирани официално в края на януари от лауреатката на Нобелова награда за мир за 2015 г. Уидед Бушамауи заради сключването на Преспанското споразумение, което се определя като \"модел на мирни и конструктивни решения на двустранни и многостранни разногласия между съседни държави, които могат да служат за пример на Балканите и в по-широкия регион\". \r\n\r\n Трийсет и тримата евродепутати, подкрепили номинацията на Ципрас и Заев, са от целия политически спектър освен крайната десница. Те принадлежат към шест политически групи в Европейския парламент - Европейската обединена левица, Партията на европейските социалисти, Зелените, Европейската народна партия, Европейските консерватори и реформисти и Алианса на либералите и демократите за Европа. В писмото си до Нобеловия комитет, публикувано от гръцката агенция АНА-МПА, се казва, че \"за първи път подобно безпрецедентно споразумение е постигнато в региона на Балканите (...) Кандидатурата им за Нобеловата награда изпраща до всички посланието, че смелостта и прогресивната мисъл отвъд националните граници трябва да бъдат възнаградени\". \r\n\r\n Според информациите инициативата за писмото на евродепутатите принадлежи на заместник-председателя на Европарламента и депутат от СИРИЗА Димитрис Пападимулис и на германския евродепутат Кнут Флекенщайн, последовател на големия социалдемократ и канцлер на Федерална република Германия Вили Бранд, който получи Нобеловата награда за мир през 1971 г. за усилията си за развитие на отношенията с тогавашната Германска демократична република и останалите страни от Източния блок. \r\n \n\t\t\t\t\t\t", "date": "2019.04.04", "title": "33 евродепутати предлагат Ципрас и Заев за Нобелова награда за мир"}
{"url": "http://www.bnews.bg/article/259279-predlagat_po_dalag_srok_za_validnost_na_mezhdunarodnite_pasporti", "text": "\n На пленарното заседание в четвъртък депутатите ще разгледат на първо четене промени в Закона за българските лични документи, с които се предлага удължаване на срока на валидност на международните паспорти. \r\nПредложението е на депутати от групата на „Воля” и предвижда валидността на паспортите, която сега е 5 години, да бъде уеднаквена с тази на личните карти и шофьорските книжки – 10 години. Причините – краткият срок затруднява финансово и физически българските граждани. \r\nВ различните европейски страни въпросът е уреден с различен времеви период, но преобладаващият брой страни-членки на ЕС са избрали 10-годшния срок за валидност за задграничните паспорти на своите граждани. \r\n„Добре е да се придържаме към добрите европейски практики и да следваме техния положителен пример. Българските граждани, живеещи, работещи или просто посещаващи чужди държави са много голям процент от населението на страната, а броят им нараства непрекъснато. Държавата трябва да подпомага тези процеси и да се лиши от малка част от своите приходи за сметка на финансовото облекчаване на своите граждани”, пишат в мотивите си вносителите. \r\nБългарите са изправени и пред друго неудобство – повечето визи за държави извън ЕС са за срок от 10 години, а те се поставят на съответната страница в задграничния паспорт. Така на някои хора им се налага отново да кандидатстват или да заменят виза, само защото изтича срокът на валидност на паспорта им. \r\n \n\t\t\t\t\t\t", "date": "2019.04.04", "title": "Предлагат по-дълъг срок за валидност на международните паспорти"}
{"url": "http://www.bnews.bg/article/259294-bsp_vnasya_podpisi_za_otstranyavane_na_plamen_georgiev_kato_predsedatel_na_kpkonpi", "text": "\n \"БСП за България\" внася подписи в парламента с искане за отстраняването на Пламен Георгиев като председател на Комисията за противодействие на корупцията и отнемане на незаконно придобито имущество /КПКОНПИ/. Това съобщи председателят на ПГ на левицата и на БСП Корнелия Нинова на пресконференция в централата на партията. \r\n\r\n От БСП искат и отстраняването на заместника на Георгиев, за когото също излезли данни за имотни неуредици в декларациите му. \r\n\r\n От левицата най-вероятно утре ще внесат подписката в парламента, но няма да се върнат в пленарната зала. Не смятаме да се върнем в парламента, това мнозинство е изчерпано, посочи Нинова. \r\n\r\n Днес премиерът Борисов спаси от отговорност Пламен Георгиев, като му остави вратичка за измъкване, казвайки или да си подаде оставката, или да излезе в дълъг отпуск, коментира лидерът на БСП. Тя отбеляза, че Пламен Георгиев веднага е излязъл в отпуск до приключване на проверката на имотното му състояние. От опит знаем, че тези проверки продължават месеци и години, това е начин да се замете случаят, да се забрави от обществото и Пламен Георгиев да се върне на бял кон някой ден, коментира тя. \r\n\r\n Нинова посочи, че са били против избора на Пламен Георгиев, както и против начина на създаване на КПКОНПИ. Според нея отстраняването на ръководството на Комисията няма да реши по същество проблема, защото няма как управляващите да си избират тези, които ще ги проверяват. Резултатът от такова решение е ясен - никога няма да има докрай борба с корупцията по високите етажи на властта, защото те са взаимнозависими и взаимнообвързани, коментира Нинова. Затова тя съобщи, че на КСНС ще предложи три-четири конкретни мерки за истинска борба с корупцията по високите етажи на властта. Много странно е, че човекът, който предложи Пламен Георгиев в парламента, днес за награда става министър на правосъдието, коментира още Нинова. \r\n \n\t\t\t\t\t\t", "date": "2019.04.04", "title": "БСП внася подписи за отстраняване на Пламен Георгиев като председател на КПКОНПИ"}
{"url": "http://www.bnews.bg/article/259287-zashto_dzhambazki_krie_diplomata_si_za_zavarsheno_obrazovanie", "text": "\n \r\nВече повече от месец общественици, граждани и журналисти очакват евродепутатът Ангел Джамбазки да покаже дипломата си за завършено образование. Наша справка вече установи, че в досието на Джамбазки в Европейския парламент липсва публикувана биография от него, в която да е посочена трудовата му  биография и образователният му ценз. \r\n\r\n Нашата проверка показа, че длъжностите, които е заемал Ангел Джамбазки през годините като партиен функционер, общински съветник от ГЕРБ и евродепутат не са изисквали притежаването на образователен ценз. Сериозна награда за всеки, който покаже дипломата на Джамбазки за завършено висше образование обяви и Николай Бареков, но до момента никой не е предоставил такъв документ. \r\n\r\n Според запознати с този казус Джамбазки не показва дипломата си по три причини: първата е, че просто няма такава диплома; втората е, \r\nче успехът отразен в дипломата е срамно нисък в порядъка на среден 3,15 до 3,45 и третата причини е, че ако има такава диплома, то тя вероятно е фалшива! Интересен факт е, че всички медии покриват Джамбазки и не му задават този въпрос. \r\n  \r\n \n\t\t\t\t\t\t", "date": "2019.04.04", "title": "Защо Джамбазки крие дипломата си за завършено образование? "}
{"url": "http://www.bnews.bg/article/259288-barekov_i_bayraktarov_za_poreden_pat_zashtitiha_trudeshtite_se", "text": "\n Преди 20 дена евродепутатът Николай Бареков и жърналистът Димитър Байрактаров разнищиха промените в Кодексът за социално осигуряване /КСО/, които регламентираха нов начин за изчисляване на пенсиите, който сериозно ощетяваше стотици хиляди български \r\nпенсионери. За поправката Бареков и Байрактаров предупредиха още през ноември 2018 г. в предаването си \"Бареков и Байрактаров без цензура\", което се излъчва всяка събота от 10.30 часа на живо по ТВ Евроком. \r\n\r\n Днес парламента прави корекция на КСО именно след поредната сериозна реакция на двамата журналисти и гражданското общество, което оказа пълна подкрепа в битката за справедливост. Бареков и Байрактаров повдигнаха и още един сериозен въпрос, касаещ  придобиването на евтин апартамент в центъра на София от вицепремиера Красимир Каракачанов. \r\n\r\n Според имотните декларации на Каракачанов се оказва, че той и семейството му са преживявали с 213 лева на месец, за да могат да се сдобият с луксозното си жилище. Сега се очаква намесата на премиерът Борисов, който е редно да поиска оставката на Каракачанов, за да няма двоен стандарт в решенията му! \r\n\r\n   \r\n \n\t\t\t\t\t\t", "date": "2019.04.04", "title": "Бареков и Байрактаров за пореден път защитиха трудещите се! "}
{"url": "http://www.bnews.bg/article/259276-plamen_georgiev_izliza_v_otpusk_zaradi_proverkata_razporedena_ot_tsatsarov", "text": "\n Във връзка с информация на сайта на прокуратурата на Република България за разпоредена от Главния прокурор Сотир Цацаров проверка на мен и семейството ми декларирам готовност за пълно съдействие, заяви председателят на КПКОНПИ Пламен Георгиев в позиция, разпространена до медиите. \r\nС настоящото заявявам, че винаги съм спазвал законите и в моята дейност съм се ръководил от високи морални принципи и професионални стандарти, посочва още Георгиев. \r\nОбразуваната проверка е повод да се установи, че аз никога не съм извършвал каквито и да е противоправни действия. Работата на Комисията за противодействие на корупцията и отнемане на незаконно придобитото имущество беше високо оценена в докладите на Европейската комисия от нашите европейски партньори. Постигнатите резултати неминуемо доведоха до реакция на засегнатите лица, чиято дейност Комисията е проверявала и е запорирала имуществото им. Именно те са в основата на организираната срещу мен компроматна кампания, заявява още шефът на КПКОНПИ. \r\nС оглед нормалното протичане на проверката и нейната безпристрастност излизам в отпуск, за да няма никакво съмнение, че по какъвто и да е начин бих повлиял на резултатите от същата, обяви Георгиев. \r\n \n\t\t\t\t\t\t", "date": "2019.04.04", "title": "Пламен Георгиев излиза в отпуск заради проверката, разпоредена от Цацаров"}
{"url": "http://www.bnews.bg/article/259262-suzanita_dvoynichka_na_grahich", "text": "\n Като две капки вода са Сузанита и Цветелина Грахич. Щерката на Орхан Мурад се издокара досущ като бившата певица на Слави. Младата фурия явно е фенка на Грахич и се старае да изглежда като по-възрастната си колежка. \r\n\r\n Външният вид на двете изпълнителки е сходен – еднаква коса и телосложение. Сузанита е супер слаба. Същото е положението и при бившата вокалистка на „Ку-ку Бенд“, за която се говореше, че страда от анорексия. \r\n\r\n Двете практикуват и еднакви пози по време на фотосесии, писа „България Днес“. Но най-огромната прилика между Сузанита и Грахич е в татусите. \r\n\r\n Непълнолетната изпълнителка вече подгони колежката си. По тялото на Сузи са останали малко места, на които да не е нашарена. Щерката на Орхан Мурад изрисува целия си гръб още преди повече от половин година. Там е изобразен огромен дракон, който стига чак до кръста на певицата. \r\n\r\n Въпреки че няма 18 години, родителите на певицата й позволяват да се шари. Тя има татуси по краката, ръцете, че дори и по дупето. Манията й по рисунките по тялото идват от приятеля й Сашо Лудия. Младежът също е изрисуван. Именно той открехва вратата за татусите на гаджето си. \r\n\r\n Но е факт, че Сузи има да изяде още много хляб, докато настигне Грахич. Цветелина е изрисувана от глава до пети и няма място по тялото си, което да е без мастило. Със Сузанита Мурад си приличат и по още нещо – и двете са разкрепостени и не се притесняват да показват апетитните си форми. \r\n \n\t\t\t\t\t\t", "date": "2019.04.04", "title": "Сузанита двойничка на Грахич! "}
{"url": "http://www.bnews.bg/article/259280-etiopskite_vlasti_publikuvat_parviya_si_doklad_za_katastrofata_s_boeing_737", "text": "\n Етиопските власти публикуват в четвъртък първия си доклад за катастрофата с Боинг 737 Макс 8 на авиокомпанията Етиопиън еърлайнс, станала на 10 март, предаде Ройтерс, като се позова на запознат източник. Това ще стане в 10,30 ч. местно време. При инцидента загинаха 157 пътници и екипаж от 35 страни. \r\nКатастрофата беше втората с подобен модел самолет за пет месеца, след падането на индонезийски самолет миналата есен. След нея самолетите Боинг 737 Макс бяха спрени временно от летене. Тези модели са най-добре продаваните на самолети на Боинг. \r\nСъщевременно в. \"Уолстрийт джърнъл\" пише, че пилотите на етиопския самолет са следвали спешните процедури в началото, но те не са дали резултат, предаде Асошиейтед прес. Пилотите са изключили първо системата за стабилизиране на полета, когато носът на самолета се насочил надолу, но не успели да накарат машината да се изкачва нагоре. Те включили тогава системата за стабилизиране отново и опитали други спешни действия, но машината се разбила шест минути след излитането. \r\n \n\t\t\t\t\t\t", "date": "2019.04.04", "title": "Етиопските власти публикуват първия си доклад за катастрофата с Boeing 737"}
{"url": "http://www.bnews.bg/article/259277-napadatelyat_ot_kraystcharch_se_izpravya_pred_sada_s_50_obvineniya_v_ubiystvo", "text": "\n Човекът, обвинен в извършването на нападенията в джамии в Крайстчърч миналия месец, ще бъде изправен пред 50 обвинения в убийство, когато се появи в съда тази седмица, съобщиха от полицията в Нова Зеландия. \r\n\"Във връзка с терористичните атаки в Крайстчърч, арестуваният ще бъде изправен пред обвинения за 50 убийства и 39 опита за убийство, когато се появи във Върховния съд в Крайстчърч в петък\", се казва в изявление на полицията. \r\nНа 15 март, точно преди седмица, 28-годишният австралиец Брентън Тарант разстреля 50 души в две джамии в Крайстчърч. Неговият акт беше осъден остро от цялата новозеландска и световна общественост. Водеща роля в тези тежки за островната страна дни изигра премиерът Джасинда Арънд, с което най-вероятно си е навлякла омразата на крайните екстремистки елементи. \r\n \n\t\t\t\t\t\t", "date": "2019.04.04", "title": "Нападателят от Крайстчърч се изправя пред съда с 50 обвинения в убийство"}
