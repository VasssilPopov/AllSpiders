{"url": "http://www.bnews.bg/article/250780-edin_dol_drenki_oligarsite_zaplashiha_maykite_na_detsa_uvrezhdaniya_s_kontraprotest_ot_25_hilyadi_dushi_domusa_vrashta_uslugata_na_simeonov", "text": "\n Валери Симеонов за пореден път намери здрав гръб лицето на олигарсите, наречени за парлама работодатели. \r\n\r\n Фокусът от натиска на улицата не бил насочен в правилната посока, констатира Васил Велев от АИКБ. А тя била към икономически растеж, докато натискът бил за разпределяне на блага. \r\n\r\n Този уличен натиск, тези протести няма да ни доведат до добро, искаме стабилност на правителството, добави и шефът на КРИБ Кирил Домусчиев, цитиран от Канал 3. \r\n\r\n Проблемът с тяхното интегриране не се решава чрез квоти и забрана за освобождаване, а чрез адаптиране на работната среда, добави Велев. Глобата в проектозакона за хората с увреждания в размер на 30%, ако бизнесмен откаже да ги назначи, била един нов данък. \r\n\r\n Ние срещнахме пълно разбиране с вицепремиера по всички въпроси и това не е случайно, добави Кирил Домусчиев, като изтъкна, че като човек от бизнеса той лесно разбирал проблема на бизнеса. \r\n\r\n Олигарсите и Симеонов са на едно мнение срещу повишаването на максималния осигурителен праг на 3000 лв. и срещу продължаването на плащането на първите три дни от болници. \r\n\r\n Някак си завоалирано прозвуча ясната заплаха на оялите се олигарски, че ще изкарат 25 000 души на контрапротест срещу майките. След това не се чудете защо ГЕРБ печели. Просто има няколко по 25 хиляди олигархични гласа. \r\n \n\t\t\t\t\t\t", "date": "2018.10.22", "title": "Един дол дренки! Олигарсите заплашиха майките на деца увреждания с контрапротест от 25 хиляди души! Домуса връща услугата на Симеонов!"}
{"url": "http://www.bnews.bg/article/250778-tragediya_paralizira_londonskoto_metro", "text": "\n Мъж е починал след като е бил ударен в Лондон от влак на Victoria line  на станцията Warren Street . \r\n\r\n Полицията и парамедици са били извикани по сигнал за инцидент на натоварената лондонска гара малко преди 12,40 часа, понеделник. \r\n\r\n Мъжът, чието име и възраст не се споменават, е бил обявен за мъртъв на място, пише \"Новини Лондон\". \r\n\r\n Станцията е била затворена, а влаковете на „Виктория Лайн“ спрени за известно време. \r\n\r\n По-късно станцията е била отворена, но мотрисите са се движили с леко закъснение. \r\n\r\n Инцидентът не се третира като подозрителен. \r\n  \r\n \n\t\t\t\t\t\t", "date": "2018.10.22", "title": "Трагедия парализира лондонското метро!\r\n\r\n"}
{"url": "http://www.bnews.bg/article/250779-tereza_mey_ima_72_chasa_za_da_si_spasi_kozhata", "text": "\n Британският премиер Тереза Мей получи ултиматум: членовете на партията на торите дадоха на политика 72 часа, за да успее да запази поста си на шеф на кабинета. \r\n\r\n По информация на \"Сънди Таймс\", консерваторите не са доволни как Мей управлява Кралството. Освен това, тя е обвинявана в неспособност да ръководи процеса по напускането на Великобритания от ЕС.   \r\n\r\n Отбелязва се,  членът на партията Джони Мерсер е призовал парламентаристите да поискат и получат оставката на Мей.  \r\n\r\n По-рано против шефа на британския кабинет се обяви бившият министър по въпросите на напускането на ЕС Дейвид Дейвис. \r\n\r\n Той, както и бившият шеф на британската дипломация Борис Джонсън, изрази несъгласие с правителствения план относно бъдещите отношения на Лондон с Брюксел.  \r\n  \r\n \n\t\t\t\t\t\t", "date": "2018.10.22", "title": "Тереза Мей има 72 часа, за да си спаси кожата!\r\n\r\n"}
{"url": "http://www.bnews.bg/article/250749-diona_sas_senzatsionni_razkritiya_za_evtinite_manipulatsii_na_bradara_v_negoviya_nay_slab_sezon", "text": "\n Диона никак не съжалява, че е отпаднала рано-рано от „ВИП Брадър“. \r\n\r\n Главната причина за това е, че са излъчени само онези моменти, в които тя е била ядосана и агресивна, без да ни покажат и причините, породили тези емоции у нея, узна HotArena. \r\n\r\n „Той цял ден ходеше след мен и ме дразнеше, а аз в края на деня е нормално да не издържам и да избухна. Не съм доволна от това, че моите съквартиранти изляха гнева си върху мен. Видяхме как всички те се държат много по-лошо с Кулагин от мен“, отсича младата певица пред в-к \"Труд\". \r\n\r\n При отпадането си тя даде щит на Ричард. И до днес не съжалява: „Избрах Ричард, защото той беше точно като мен. Съквартирантите го изкарват най-глупавия, най-простия и т.н. Да, наистина той не е много интелигентен и образован, но мога да кажа, че е с много добро сърце и винаги се раздаваше за мисиите. Когато аз бях удобна мишена, така той стана жертва на мъжете. Той заслужава да стигне по-напред в играта много повече от други съквартиранти“. \r\n\r\n Диона обясни, че е била доста близка с Мира Добрева и Ваня Костова, но това не е излъчено. Никъде не са дали и това, че певицата е ходила една седмица без грим и без екстеншъни, за да спаси Папи Ханс от мисията да си отреже косата. Не са показали колко много е пеела и танцувала. Денислава твърди, че през цялото време е говорила за своя приятел, че й липсва и за това колко много го обича, но и това е останало непоказано на зрителите. Колкото до това дали са заедно с гаджето й, заедно са. \r\n\r\n  Любимата й българска звезда е 100 кила – на него иска да прилича в музикално отношение. От световните величия обожава Ники Минаж – „любимият ми изпълнител от горе до долу и искам да бъда като нея някой ден“, отсича рапърката. \r\n\r\n  Диона е категорична, че няма друга „конкурентка“, която да се занимава само с рапиране. Затова често я сравняват с мъже. Според Диона в поп-фолка би й било по-лесно да се котира, тъй като притежава визуалните качества и защото е млада. Обаче не обича лесното и предпочита да бъде първата в дадена сфера, а не да е една от многото. \r\n \n\t\t\t\t\t\t", "date": "2018.10.22", "title": "Диона със сензационни разкрития за евтините манипулации на Брадъра в неговия най-слаб сезон "}
{"url": "http://www.bnews.bg/article/250775-patsientskite_organizatsii_svalyat_doverieto_si_ot_upravitelya_na_nzok_d_r_decho_dechev", "text": "\n Пациентските организации взехме решение и сваляме своето доверие от управителя на НЗОК д-р Дечо Дечев заради експериментиране с живота и здравето на пациентите. Това съобщи пред бТВ Пенка Георгиева, член на Обществения съвет на Фонда за лечение на деца в чужбина. \r\n\r\n „В момента Фондът, управлението на държавата, тръгва в посока белодробните трансплантации. Същото предупреждавахме преди една година за белодробните трансплантации. Онзи ден умряха трима пациенти, точно в Световния ден на донорството. \r\n\r\n Сега ще умрат три деца и трябва ли техните близки да отидат при премиера, и той да разпореди проверка, за да се види това безумие, тази безотговорност от страна на д-р Дечев. Аз лично съм го предупредила, това не е разговор зад гърба му”, заяви Пенка Георгиева. \r\n\r\n Няма експертен потенциал в касата в момента, допълни тя. По думите й Общественият съвет не е удобен на лобистите и медицинските изделия. \r\n\r\n Когато има Обществен съвет, в него участва елитът на българското детско здравеопазване, той е изтласкан заедно с представители на медиите, на неправителствените организации, защото сме неудобни, каза още Пенка Георгиева. \r\n\r\n Според нея всеки директор в последните години си отива незнайно защо, когато има дете, нуждаещо се от трансплантация в чужбина. \r\n\r\n \"В момента имаме такова дете. То е на 3 години. Водещ професор, детски хирург е дал положително становище за чужбина, но въпреки това националният консултант го спира. Този Обществен съвет е неудобен, аз съм неудобна в момента, защото съобщавам тези неща”, заяви тя. \r\n \n\t\t\t\t\t\t", "date": "2018.10.22", "title": "Пациентските организации свалят доверието си от управителя на НЗОК д-р Дечо Дечев"}
{"url": "http://www.bnews.bg/article/250773-matyu_palmar_e_na_poseshtenie_v_makedoniya", "text": "\n Американският заместник-помощник държавен секретар Матю Палмър е на посещение в Македония. Разговорите с премиера Зоран Заев и представители на политически партии целят да засвидетелстват подкрепата на САЩ за договора от Преспа и за реформите в Македония за членство в НАТО. \r\n\r\n Междувременно  депутатите от опозицията, които подкрепиха началото на процедурата за промяна на Конституцията, поставиха четири условия на управляващите. Отцепилите се опозиционери искат гаранции в Конституцията за македонската идентичност, за отмяна на всички промени в слуай, че Гърция не ратифицира преспанското споразумение. Условие е и постепенната промяна на името за вътрешна употреба, както и всеобхватно национално помирение във връзка със сблъсъците в македонския парламент от април миналата година. \r\n\r\n Зоран Заев прие всички условия и обеща по-рано от законноустановения 15-дневен срок да внесе в парламента предложенията за конституционни поправки. \r\n \n\t\t\t\t\t\t", "date": "2018.10.22", "title": "Матю Палмър е на посещение в Македония"}
{"url": "http://www.bnews.bg/article/250774-v_the_mall_na_tsarigradsko_shose_e_strashno_vizhte_kakvo_se_sluchi", "text": "\n Голяма авария е възникнала в търговския център \"Тhe Mall\", който се намира на бул. \"Цариградско шосе\" в София.  \r\n\r\n За това БиНюз научи от публикация в групата \"Забелязано в София\". \r\n\r\n  Случила се е авария, която е предизвикала наводнение.  \r\n\r\n Към момента не е известна причината за аварията и нанесени ли са материални щети.  \r\n\r\n \r\n  \r\n \n\t\t\t\t\t\t", "date": "2018.10.22", "title": "В \"Тhe Mall\" на \"Цариградско шосе\" е страшно! Вижте какво се случи!\r\n\r\n"}
{"url": "http://www.bnews.bg/article/250777-intenziven_trafik_na_kapitan_andreevo_i_gkpp_kulata", "text": "\n Трафикът на \"Капитан Андреево\" на българо-турската граница е интензивен на изход за товарни автомобили, а на ГКПП \"Кулата на българо-гръцката - и в двете посоки, по данни към 18.00 часа. \r\n\r\n Това съобщиха от пресцентътъра на ГД \"Гранична полиция\". \r\n\r\n На българо-сръбската, българо-македонската и българо-румънската граница трафикът е нормален на всички контролно-пропускателни пунктове. \r\n  \r\n \n\t\t\t\t\t\t", "date": "2018.10.22", "title": "Интензивен трафик на \"Капитан Андреево\" и ГКПП \"Кулата\r\n\r\n"}
{"url": "http://www.bnews.bg/article/250772-turskata_politsiya_nameri_izostavena_kola_s_diplomaticheski_nomera", "text": "\n Турската полиция е открила изоставена кола с дипломатически номера на частен паркинг в Истанбул, съобщи турското издание \"Хюриет дейли\", цитирано от БГНЕС. \r\n\r\n Колата отговаря на тази, която е била видяна да напуска саудитското консулство след изчезването на саудитския журналист Джамал Хашоги на 02 октомври. \r\n\r\n Полицейски източници съобщават, че на 22 октомври е бил открит Мерцедес в истанбулския квартал Султангази. \r\n\r\n Колата може да бъде претърсена само с изричното съгласие на Саудитска Арабия, тъй като е с дипломатически номера. \r\n\r\n Междувременно друго превозно средство без номера беше изтеглено с помощта на влекач от консулството. \r\n\r\n До откриването на мерцедеса се стигна, след като 5 служители на саудитската мисия свидетелстваха днес. \r\n\r\n Служителите са казаха, че прокурорите са ги питали дали нещо „необичайно” се е случило на 22 октомври в консулството и дали те са видели Хашоги или някой от другите 15 саудитци. Други въпроси, които са им били задавани са били от колко дълго са служители в консулството, от къде са и по колко време на ден работят. \r\n\r\n Турските власти очакват още 17 служители на дипломатическата мисия на Саудитска Арабия да свидетелстват, като до момента 23 служители вече са разговаряли с разследващите.  \r\n \n\t\t\t\t\t\t", "date": "2018.10.22", "title": "Турската полиция намери изоставена кола с дипломатически номера"}
{"url": "http://www.bnews.bg/article/250760-sled_posledniya_rambo_slay_snima_oshte_7_filma_u_nas", "text": "\n Силвестър Сталоун ще снима поне още 7 филма у нас, като един от тях ще е с Мики Рурк. Звездата от световното екшън кино в момента тук прави последния филм за „Рамбо“, който е пети в поредицата. Заглавието му най-вероятно ще е „Последна кръв“, но то още не е официално обявено, писа „Телеграф“. \r\n\r\n Най-големият проект и нас на Слай си остава „Непобедимите“. От трите излезли филма, два са изцяло правени тук, а първият бе технически обработван. За „Непобедимите 4“ вървят различни слухове. Сталоун официално обяви, че ще има поне още един филм, но най-вероятно ще са повече. \r\n\r\n Силвестър е очарован от условията за работа на холивудските екипи у нас и смятал страната ни за едно от най-добрите места за снимки в света. \r\n\r\n След „Рамбо 5“ най-вероятно той ще подхване „Скарпа“ и то още догодина. Слай ще е в ролята на нюйоркския гангстер Грегъри Скарпа, известен още и като Косач на души. Той е от фамилията Коломбо и е бил поръчков убиец на мафията. Смята се за един от най-големите гангстери в Америка. Останалите заглавия на филми, които Слай ще снима у нас, още не са обявени. \r\n \n\t\t\t\t\t\t", "date": "2018.10.22", "title": "След последния „Рамбо“ Слай снима още 7 филма у нас "}
{"url": "http://www.bnews.bg/article/250771-lokomotiv_plovdiv_s_pismo_do_bfs_prizova_za_sadiyski_nakazaniya", "text": "\n Ръководството на \"Локомотив\" Пловдив призова за наказания на съдиите, свирили мачовете на тима с \"Етър\", \"Берое\" и \"Дунав\". \r\n\r\n \"Буферите\" публикуваха писмо на официалния си сайт. \r\n\r\n \r\n\r\n До Съдийската комисия при Български футболен съюз \r\nГр. София \r\nП И С М О \r\n\r\n От ПФК „Локомотив Пловдив“ \r\n\r\n Уважаеми господа, \r\nРъководството на ПФК „Локомотив Пловдив“ изразява своето възмущение относно необективните съдийски решения, взети по време на футболните срещи от вътрешния шампионат на страната с отборите на Етър (Велико Търново), Берое (Стара Загора) и Дунав (Русе).Считаме, че в упоменатите по-горе двубои отсъжданията на арбитрите повлияха на крайния изход на срещите. Във време, когато видеоповторенията са неизменна част от футболната игра, е немислимо елитните ни футболни съдии да интерпретират правилата на играта спрямо своя мироглед. \r\n\r\n Като клуб с традиции, защитаващ своето реноме, емблема и привърженици, призоваваме Съдийската комисия да се самосезира за отсъжданията на своите подчинени, на които да бъдат наложени съответните наказания, спрямо нормативните документи на Български футболен съюз. \r\n\r\n 22.10.2018г.  \r\nРъководството на  \r\nПФК „Локомотив Пловдив“ \r\n \n\t\t\t\t\t\t", "date": "2018.10.22", "title": "\"Локомотив\" Пловдив с писмо до БФС, призова за съдийски наказания"}
{"url": "http://www.bnews.bg/article/250770-zdravnata_osigurovka_ostava_8_prez_2019_g", "text": "\n Парите за здравеопазване за догодина ще са близо половин милиард лева повече. Осигурителната вноска остава  8%. \r\n\r\n Надзорният съвет на Здравната каса одобри радикални промени в сектора. Агенцията по трансплантации и медицинският одит се обединяват в Агенция за медицински надзор. \r\n\r\n Закрива се Фондът за лечение на деца, както и Комисията за лечение в чужбина, дейността им преминава към касата. Не е ясно, дали общественият съвет към фонда ще продължи да работи. \r\n\r\n „Дейността преминава към Здравната каса, за целта сме предвидили допълнителен трансфер от 16 млн. лв. По този начин ще се осигури на правилното решение за лечение на деца, както и на лица над 18 години в чужбина”, каза зам.-министърът на здравеопазването Жени Начева. \r\n \n\t\t\t\t\t\t", "date": "2018.10.22", "title": "Здравната осигуровка остава 8% през 2019 г."}
{"url": "http://www.bnews.bg/article/250766-uzhasyavasht_intsident_s_3_godishno_dete_v_stolichniya_zhk_gotse_delchev", "text": "\n Жесток инцидент е станал преди минути в столичния жк \"Гоце Делчев\", съобщава БЛИЦ. \r\n\r\n 3-годишно момченце е отрязало пръстите на ръката си. За момента не е ясно какво се е случило. Медицинските лица предполагат, че е станало при игра с остър предмет. На бул. \"Гоце делчев\" 42 са изпратени линейки.  \r\n\r\n Очаквайте подробности! \r\n\r\n   \r\n \n\t\t\t\t\t\t", "date": "2018.10.22", "title": "Ужасяващ инцидент с 3-годишно дете в столичния жк \"Гоце Делчев\"\r\n\r\n"}
{"url": "http://www.bnews.bg/article/250769-shokirashto_video_dvoynik_na_ubitiya_hashogi_napuska_konsulstvoto_v_istanbul", "text": "\n Телевизионният канал Си Ен Ен разпространи видео, на което един от заподозрените в убийството на саудитския журналист Джамал Хашоги напуска сградата на консулството на Саудитска Арабия в Истанбул, облечен в дрехите на убития. \r\n\r\n Телевизията отбелязва, че мъжът е използвал изкуствена брада и очила, за да се доближи максимално до външния вид на Хашоги. Той е напуснал посолството през задния вход. \r\n\r\n По данни на Си Ен Ен, мъжът, преоблякъл се в журналиста на The Washington Post, е пристигнал от Саудитска Арабия в състава на група от 15 души, които са съпричастни към отстраняването на журналиста. Човекът в дрехите на убития е идентифициран като Мустафа ал Мадани. \r\n\r\n В същия ден няколко часа по-късно той е бил забелязан около джамия от камери за видеонаблюдение.  По-рано източник от правителството на Саудитска Арабия разказа, че първоначално не е било планирано журналистът да бъде убиван. Властите на кралството са изпратили в Турция 15 души, чиято цел е била да се опитат да убедят мъжа да се върне в родината си.  \r\n\r\n По време на разговора с него обаче пратениците започнали да заплашват Хашоги, обещавайки да го инжектират с наркотици и отвлекат. Журналистът успял да се изкопчи от ръцете на мъжете и започнал да вика за помощ. В този момент, посочва източникът, групата изпаднала в паника. \r\n\r\n Било решено устата на журналиста да бъде запушена, но мъжете малко са се \"престарали\" и го убили чрез задушаване.  След това един от убийците облякъл дрехите на журналиста и напуснал консулството, за да може камерите да заснемат момента как журналистът напуска сградата. \r\n\r\n В същото време тялото на убития било увито в килим и откарано на 90 километра от Истанбул.  Източникът подчерта, че се е планирало журналистът да бъде върнат в кралството като дисидент. За това са били подготвени и съответните документи.   \r\n\r\n \r\n\r\n \r\n  \r\n \n\t\t\t\t\t\t", "date": "2018.10.22", "title": "Шокиращо ВИДЕО: Двойник на убития Хашоги напуска консулството в Истанбул\r\n\r\n"}
{"url": "http://www.bnews.bg/article/250764-otkriha_ogromno_kolichestvo_doping_v_norvezhka_bolnitsa", "text": "\n Огромно количество допинг бе открито в болница в норвежкия град Тромсьо. Новината съобщава местното издание Itromso. \r\n\r\n По случая са повдигнати обвинения на медицински работник. 43-годишният специалист от Университетската болница, който е и сътрудник на ООН, е съхранявал над 2000 таблетки със забранени субстанции в складово помещение. Сред тях личат тренболон, мастерон и тестостерон. Освен това служителят е заподозрян и в разпространение на анаболни стероиди. \r\n\r\n Според следствието препаратите са транспортирани от Фредрикстад през август 2017 г. На този етап не е ясно за кого са били предназначени и кой ги е употребявал. \r\n\r\n Спортисти от Тромсьо спечелиха 7 медала на зимните олимпийски игри в Пьонгчанг по-рано през годината. Това е най-добрият резултат сред всички градове в Норвегия. Страната завоюва общо 14 златни, 14 сребърни и 11 бронзови отличия. \r\n\r\n Преди старта на форума бе съобщено, че лекарският екип на норвежката  делегация е внесла в Пьонгчанг над 6000 дози от лекарство против астма. \r\n\r\n Непосредствено след края на игрите министърът на младежта и спорта на България Красен Кралев обяви, че отборът на Норвегия е нарушил грубо феърплея, а въпросните препарати против астма всъщност помагат за доброто представяне в зимните дисциплини. \r\n\r\n \"Очевидно норвежките лекари са издали такива документи, хората се водят за астматици и всички носят препарат за астма, който е свързан с повишаване на кислородния обмен в организма. От години всички коментират как в норвежките национални отбори в ски бягането и биатлона всички до един са астматици. Те носеха препарати против астма, колкото всички останали държави. По правилата е. Нищо не можеш да кажеш, след като са получили такива сертификати. Това е публична тайна от много години. От много олимпиади е така\", подчерта Кралев. \r\n \n\t\t\t\t\t\t", "date": "2018.10.22", "title": "Откриха огромно количество допинг в норвежка болница"}
{"url": "http://www.bnews.bg/article/250765-bez_vhodyashti_transferi_v_barsa_prez_zimata", "text": "\n Испанският шампион \"Барселона\" няма да привлича нови футболисти през януари 2019 г. Това обяви президентът на клуба - Жозеп Мария Бартомеу, в интервю пред \"Ел Мати де Каталуния\". \r\n\r\n “Първият ни тим е по-малък от обичайното, но няма да купуваме никого през зимата, освен ако треньорът Ернесто Валверде не поиска конкретен играч, което би променило плановете ни”, заяви той. \r\n\r\n Бартомеу смята, че при нужда \"Барселона\" може да погледне към дублиращия си състав. \r\n\r\n “Винаги можем да подсилим отбора с момчета от втория тим. Там има няколко футболисти, които дават сигнали, че са готови да направят тази крачка”, каза босът на \"блаугранас\". \r\n\r\n   \r\n \n\t\t\t\t\t\t", "date": "2018.10.22", "title": "Без входящи трансфери в \"Барса\" през зимата"}
{"url": "http://www.bnews.bg/article/250763-desislava_radeva_dumite_na_simeonov_sa_pozor", "text": "\n Съпругата на президента – Десислава Радева, определи в пост във „Фейсбук” като позор репликата на вицепремиера Валери Симеонов към майките на деца с увреждания, изречена преди няколко дни. \r\n\r\n „Позор за него, че посмя да се отнесе надменно-присмехулно към болни български деца и проблемите на техните родители. Позор за неговата партия, която самоотвержено го защити с нарочна позиция. Позор пак за него (вицепремиера ни), когато самодоволно обяви, че стои твърдо зад думите си. Позор за тези от нас, които са избрали такъв човек да ни представлява и работи в наш интерес”, написа първата дама. \r\n\r\n Думите на Валери Симеонов станаха повод за нов протест днес на майките на деца с увреждания, които искат оставката му. \r\n\r\n „Ако поискам оставката на Валери Симеонов, това ще счупи цялата конструкция (на коалицията) и правителството ще падне”, коментира от ОАЕ премиерът Бойко Борисов, където е на официална посещение. \r\n\r\n Партия „Атака” свали  политическото си доверие от вицепремиера Валери Симеонов, заради недопустимите обиди към хора с увреждания. \r\n\r\n Ето целия текст, който публикува първата дама Деси Радева: \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n \n\t\t\t\t\t\t", "date": "2018.10.22", "title": "Десислава Радева: Думите на Симеонов са позор!"}
{"url": "http://www.bnews.bg/article/250776-ostaviha_za_postoyanno_v_aresta_chetirima_ot_tsiganite_posegnali_na_politsai_v_sliven", "text": "\n Сливенският Районен съд остави за постоянно в ареста четирима от нападателите, посегнали на полицейски екипи. Инцидентът стана на 18 октомври, когато полицаите са реагирали на сигнал за силна музика в ромския квартал \"Надежда\" в града. \r\nПостоянна мярка за неотклонение \"задържане под стража\" е определена за Йонко Демирев, Симеон Борисов, Ангел Демирев и Антон Илиев, които бяха задържани при последвала полицейска акция в квартала. Те са обвинени в непристойни действия, грубо нарушаващи обществения ред и изразяващи грубо неуважение към обществото, като и за пречене и съпротива на орган на власт. \r\nРайонна прокуратура поиска постоянния арест за деянието, извършено с особена дързост и цинизъм при двама от задържаните при опасен рецидив, довело до нанасяне на телесни повреди на четирима полицаи. \r\nОпределението може да бъде обжалвано пред Окръжен съд в тридневен срок. В такъв случай мярката за неотклонение ще бъде гледана отново на 29 октомври на втора инстанция. \r\n \n\t\t\t\t\t\t", "date": "2018.10.22", "title": "Оставиха за постоянно в ареста четирима от циганите, посегнали на полицаи в Сливен"}
{"url": "http://www.bnews.bg/article/250757-izpluvaha_tayni_ot_minaloto_na_eva_veselinova_vizhte_kakvi_gi_e_varshila_v_dubay", "text": "\n Ева Веселинова, която от този сезон е част не само от Господарите, но и от екипа на Гала, разкри интересни факти от миналото си. Блондинката разкри, че е живяла в Дубай 7 години \r\n\r\n След развода на родителите й, двете с нейната майка заминали за емирствата. Там родителката на блондинката залюбила един мъж и двете се установили в Дубай. \r\n\r\n Ева Веселинова разкри, че с майка й наели първия етаж на една къща и прекарали там цели 7 години. Настоящата тв водеща дори посещавала руското училище в Шарджа. Тогава това било отделен град. \r\n\r\n Блондинката си спомня как всяка сутрин се качвала в малък бус, който я отвеждал до училище. Тя излиза от дома си винаги с бурка, тъй като жените нямат право да показват косите си. \r\n\r\n Ева Веселинова не крие, че й било много трудно да свикне с живота там. Тя посещавала училище само няколко месеца, след което спряла да го прави. Не след дълго се прибрала в България, тъй като не успяла да свикне с живота там, пише „Шоу“. \r\n\r\n Очарователната Ева е живяла с майка си и няколко години в Санторини. На гръцкия остров тя се запознала с очарователно момче и от първия миг двамата разбрали, че се харесват. Връзката им продължила 3 години. Малко след това нашенката се прибрала в България. \r\n \n\t\t\t\t\t\t", "date": "2018.10.22", "title": "Изплуваха тайни от миналото на Ева Веселинова! Вижте какви ги е вършила в Дубай!"}
{"url": "http://www.bnews.bg/article/250761-yavor_baharov_zaryaza_gadzheto_si_zaradi_shterkata_na_fatik", "text": "\n Явор Бахаров отново е замесен в любовен триъгълник. Той се оказа в обятията на бившата си Александра Тюркмен, в Ню Йорк, докато настоящата му любима – актрисата Рая Пеева, се пръска от ревност.  Бахаров е на едномесечно турне в САЩ с постановката „Агенти“. „Айдееее! Нямам търпение! Който е в Ню Йорк, да казва и отиваме“, събира публика в социалните мрежи видимо ентусиазирана бившата на Бахаров. Нищо чудно близостта межди Алекс и Явор да разклати верността на палавника, който се слави с уникални женски трофеи в гилдията. Това не е първи опит на Тюркемн да демонстрира пред Рая близостта си с гаджето й, пише „България Днес“. \r\nПреди месец тя отбеляза Явор на своя снимка с перука и написа: „Канализирам скрития Бахаров в мен“. Прави впечатление, че актьорът не отговаря на провокациите на бившата си. Близки до Явор и Рая разкриват, че актрисата никак не е безразлична към задявките  на Алекс, Тя му забранила контакти с милионерската щерка, която е сериозна конкуренция. \r\n \n\t\t\t\t\t\t", "date": "2018.10.22", "title": "Явор Бахаров заряза гаджето си заради щерката на Фатик "}
{"url": "http://www.bnews.bg/article/250762-es_prizovava_sasht_i_rusiya_da_prodalzhat_dialoga_si", "text": "\n Европейската комисия призова САЩ и Русия да продължат диалога, за да \"запазят\" договора за ядрените оръжия със среден и малък обсег, подписан от президентите Роналд Рейгън и Михаил Горбачов през 1987 година. Вчера президентът на САЩ Доналд Тръмп заяви, че САЩ ще се оттегли от сделката. \r\n\r\n \"САЩ и Руската федерация трябва да продължат с конструктивния диалог, за да запазят тази сделка и да подсигурят цялостното ѝ прилагане\", заяви говорителят на ЕК Мая Коциянчич.  \r\n\r\n Решението на Тръмп, който обвини Москва, че първа е нарушила договора, предизвика гняв в Русия, която поиска обяснения от съветника на президента на САЩ за националната сигурност Джон Болтън, който е на посещение в страната. \r\n\r\n Вчера руският заместник-външен министър Сергей Рябков определи изявлението на Тръмп като много опасна стъпка и изнудване, целящо да принуди Русия да направи отстъпки в множество области. \r\n\r\n Сенаторът от Републиканската партия на САЩ Ранд Пол също смята, че би било много голяма грешка САЩ да излезе от споразумението.  \r\n \n\t\t\t\t\t\t", "date": "2018.10.22", "title": "ЕС призовава САЩ и Русия да продължат диалога си"}
{"url": "http://www.bnews.bg/article/250751-burgazliya_iska_da_pravim_tok_i_goriva_ot_stari_gumi", "text": "\n Бургазлия иска да правим ток и горива от стари гуми. А. Баръмов е оформил предложението си в официално писмо до местния парламент. Общинските съветници в Бургас трябва да обсъдят идеята му за създаването на общинско дружество за обработка на стари автомобилни гуми на предстоящото си заседание. \r\n\r\n Баръмов обяснява процеса така: \"Чрез непряко нагряване във въртяща се пещ при около 500 градуса по Целзий, около 60% от масата на гумите се превръща в паро-газова смес, около 30% - в овъглен остатък (полукокс), а останалите около 10% са парчета тел. \r\n\r\n След охлаждането на паро-газовата смес, около 2/3 от нея (равни на 40% от първоначалната маса на гумите) се превръща в пиролизно масло - течност, подобна на суров нефт. Остатъкът от паро-газовата смес е горим газ, който се изгаря за поддържане на пиролизния процес\". \r\n\r\n Бургазлията дори открил руска фирма в Екатеринбург, която може да достави пиролизната инсталация. Съоръжението дава възможност за обработката на до 12 тона автомобилни гуми за денонощие. Цената му е малко под 300 000 евро. \r\n\r\n Баръмов уточнява, че димните газове трябвало да преминат през очистваща инсталация. Дали съответстват на еко нормите у нас - все още не е ясно. Според бургазлията край Бургас би могло да се изгради допълнителна инсталация за безопасно термично разграждане (газификация) на овъгления остатък (полукокса) и на пиролизното масло и превръщането им в чист горим газ с цел производство на електроенергия. Съществуват няколко процеса на големи световни фирми за газификация на въглища, полукокс и нефт, посочва в писмото си той. \r\n\r\n И дава пример с германския град Бургау. Там между 1984 и 2015 година действала подобна инсталация. Получената парогазова смес е била изгаряна в парен котел, а парата е задвижвала парна турбина за производство на електроенергия. \r\n\r\n Всъщност решението за затваряне на инсталация в Бургау е взето през 2014 година. Общинският съвет там, собствениците и операторът на съоръжението, счели че разходите за експлоатация и поддръжка са твърде високи за местните данъкоплатци. \r\n\r\n Отворена през 1984 г., централата обработвала около 38 000 тона отпадъци годишно. Повечето от тях били общински, както и известно количество търговски отпадъци и утайки от отпадъчни води. Топлината от производството се използвала от близка оранжерия. \r\n \n\t\t\t\t\t\t", "date": "2018.10.22", "title": "Бургазлия иска да правим ток и горива от стари гуми"}
{"url": "http://www.bnews.bg/article/250747-gadzheto_na_petya_dikova_zarabotval_kato_zhigolo_snimal_i_v_porno_filmi_dokato_uchel_v_berlin", "text": "\n Истински сексуален звяр е приютила в кревата си Петя Дикова. Гаджето ѝ Илиян Любомиров има зад гърба си кариера на порно актьор, а се говори, че е заработвал и като жиголо. Това станало по време на 5-те години, които прекарал като студент в Берлин. \r\nИлиян, който в момента е асистент-водещ при Гала, до ден днешен определя като фантастични годините, прекарани в германската столица. Заминава там да учи политология, тръгва с гадже, но скоро двамата се разделят и бъдещият поет и тв водещ се отдава на „непреднамерена любов”, както самият той се изразява. Когато се връща в България, започва да пише еротична поезия и признава, че има зад гърба си успешни опити в немската порно индустрия. Докато учел, заработвал като барман и сервитьор по нощните заведения. Наред с това обаче се пробвал като актьор във филми за възрастни. \r\n„Това беше детската ми мечта и Берлин ми предостави възможността да я сбъдна. От доста млад ходех по фетиш-, суинг- и генгбенгпартита, беше въпрос на време да започна да изкарвам пари от това. Обожавам освободеността на хората в бранша, както и това, че смесват работата с удоволствието и си го вадят там, където си вадят хляба”, споделя Илиян в началото на кариерата си като автор на еротична поезия. Тогава все още се подписва с псевдонима Августин Господинов. Той не крие интереса си към „порочни жени, каквито са порно актрисите” и открито признава, че е имал няколко афери с дами, които си изкарват хляба с разтворени бедра. Твърди се обаче, че кариерата му на любовник пред камера не продължила дълго. Направил само два или три филма. „Не ми харесва това, че започнах да снимам, когато индустрията вече залязваше заради интернет и аматьорските продукции, и не изкарвах достатъчно, за да си купя замък”, са думите му от интервю от 2014 г., което дава за едно от списанията за култура, пише \"Уикенд\".  \r\nСлуховете за креватните изпълнения на Илиян обаче не спират до опитите му в немското порно. Злите езици твърдят, че се е пробвал и като жиголо. Докато работел по барове и дискотеки, не липсвали кандидатки за платените му ласки, особено сред по-възрастните дами. Поетът и без това си падал по жени около 50-те, за предпочитане с наднормено тегло, така че не му било проблем да приема офертите им. Освен това имал сериозно влечение към груповия секс, така че не отказвал и по-специални покани. Не е случайно, че когато се връща в България, се отдава именно на еротичната лирика.  \r\nЛюбопитно е обаче, че колкото повече напредва с кариерата и популярността, толкова повече се опитва да променя историята си с порното. Докато през 2014-а словоохотливо разказва за секса пред камера, само три години по-късно обявява, че това са само слухове, които се предават от уста на уста. Не отрича връзките си с актриси от филми за възрастни, но твърди, че те не го превръщат в порно актьор. Смята се, че в основата на тази промяна във версиите за миналото му е връзката с Петя Дикова, която продължава вече повече от година. \r\nДъщерята на Аня Пенчева била толкова праволинейна във всяко отношение, че любимият ѝ започнал да се срамува от своето разюздано минало и да се опитва да го крие. За беда креватните му приключения са толкова широко коментирани, включително и от самия него, че едва ли има начин да бъдат отречени напълно.  \r\nНе е изключено обаче всички пикантни истории да са били само плод на въображението на поета и трик за привличане на вниманието на публиката. Самият Илиян разкрива, че като сервитьор в Берлин е имал случайна среща и разговор със световната звезда Роби Уилямс. Той му обяснил, че има два начина да станеш известен. Единият е като независим артист – правиш това, което ти харесва, докато станеш толкова добър, че да те забележат. Другият е, като правиш нещо толкова комерсиално и скандално, че да те забележат веднага. Очевидно Илиян се е спрял на втория вариант.  \r\n  \r\n \n\t\t\t\t\t\t", "date": "2018.10.22", "title": "Гаджето на Петя Дикова заработвал като жиголо, снимал и в порно филми, докато учел в Берлин "}
{"url": "http://www.bnews.bg/article/250748-avtomobilen_gigant_idva_vav_vratsa_vlaga_22_miliona_leva_i_otkriva_300_rabotni_mesta", "text": "\n Автомобилен гигант скоро ще отвори завод в Северна България. Това съобщи зам.-министърът на икономиката Лъчезар Борисов пред \"Стандарт\". „ \r\n\r\n Очакванията са компанията да инвестира 22 милиона лева и да открие над 300 работни места във Враца. \r\n\r\n \"Това е поредното признание за автомобилната индустрия у нас, която вече включва над 170 компании с 50 000 работници\", обясни Борисов. \r\n\r\n Той напомни, че в България се правят компоненти за всички големи световни фирми в производството на коли. \r\n\r\n Общият приход, реализиран от сектора през 2017 година, е близо 2,5 милиарда евро, което представлява 5% от БВП на България.  \r\n\r\n Само през 2018 година инвестициите в автоиндустрията ни са за близо 200 милиона лева и 3200 работни места. \r\n\r\n Очаква се скоро у нас да дойде компания, която да сглобява цели автомобили.  \r\n  \r\n \n\t\t\t\t\t\t", "date": "2018.10.22", "title": "Автомобилен гигант идва във Враца! Влага 22 милиона лева и открива 300 работни места!\r\n\r\n"}
{"url": "http://www.bnews.bg/article/250728-stefan_na_gala_s_fetish_kam_zhenski_hodila_i_glezeni", "text": "\n Половинката на тв водешата Гала – Стефан, може да се прави на много влюбен в нея, но всъщност е с доста слаби ангели. Негови колеги шущукат, че всъщност брадаткото не просто се заглеждал по засукани мадами, а се фиксирал върху дамските ходила и глезен. \r\nСтефчо до такава степен изпадал във възторг от изящни крака, че това бил абсолютния му сексуален фетиш. Видел ли жена, отговаряща на фантазиите му, той направо губел контрол. Затова и редовно се усуквал около момичетата от екипа и не спирал да ръси комплименти, а понякога им пускал и ръка, разказват възмутени колеги. Естествено, обръщал внимание само на мацките със строен крак.  \r\nИз Нова разказват, че Гала тъкмо с това го пленила – със стройните крака, които са и нейна гордост. Самият Стефан винаги я насърчавал да обува високи токчета, за да подчертава тънките си глезени. „Е, ако Гала знае, че мъжът й гледа не само нейните крака, но и чуждите, направо ще го взриви”, подхвърлят колежки на плевенчанката. Те твърдят, че водещата е много ревнива и като нищо ще ошамари неверния си любим, пише Уикенд. \r\n  \r\n \n\t\t\t\t\t\t", "date": "2018.10.22", "title": "Стефан на Гала с фетиш към женски ходила и глезени "}
{"url": "http://www.bnews.bg/article/250753-stoichkov_mesi_mozhe_da_igrae_i_s_kontuziya_sreshtu_real", "text": "\n Христо Стоичков заяви, че е доволен от играта на \"Барселона\" до настоящия момент. Каталунците са на първо място в Примера дивисион с актив от 18 точки преди дербито с \"Реал\" Мадрид на 28 октомври на стадион \"Камп Ноу\". \r\n\r\n \"Барса\" се намира на правилен път, играе доста добре и не трябва да се притеснява от това, което правят останалите отбори. Тимът можеше да има десет точки преднина в класирането. Специалистите обвиняват треньора и футболистите за пропуските, но и останалите отбори също грешат. Следващата неделя се разиграват много повече от три точки\", коментира бившият футболист на \"Барса\" пред в. \"Мундо Депортиво\".„ \r\n\r\n Камата коментира и контузията на звездата Лионел Меси: \"Той е най-добрият на света. Има характер на победител, а неговото желание да играе може да му помогне да бъде на терена дори контузен. Лекарите също могат да му помогнат. Продължавам да си мисля, че Меси може да играе срещу \"Реал\"\", каза още Стоичков. \r\n \n\t\t\t\t\t\t", "date": "2018.10.22", "title": "Стоичков: Меси може да играе и с контузия срещу \"Реал"}
{"url": "http://www.bnews.bg/article/250768-parvo_v_bnews_karakachanov_privika_simeonov_i_siderov_na_sreshta_utre_reshavat_sadbata_na_publichno_linchuvaniya_vitsepremier", "text": "\n Димитър Байрактаров сподели в своя Фейсбук профил, че преди броени минути е провел телефонен разговор с вицепремиера Красимир Каракачанов по повод безобразната реплика на Валери Симеонов отпреди няколко дни.  \r\n\r\n Ето какво написа Байрактаров: \r\n\r\n \r\n\r\n \" \" \r\n \n\t\t\t\t\t\t", "date": "2018.10.22", "title": "ПЪРВО В BNEWS! Каракачанов привика Симеонов и Сидеров на среща утре, решават съдбата на публично линчувания вицепремиер!"}
{"url": "http://www.bnews.bg/article/250752-pechatnitsata_za_falshivi_pari_v_slanchev_bryag_zrelishtni_snimki_i_video", "text": "\n От пресцентъра на МВР разпространиха зрелищни снимки и видео от разкриването на нелегална печатница за долари и евро в подземен етаж на хотел \"Кантилена\" в Сл. бряг. \r\nОперацията по разкриването е на спецпрокуратурата и ГДБОП със съдействието на Европол и американските тайни служби за охрана на президента и на долара Сикрет Сървис. Това стана ясно на съвместна пресконференция, в която участваха шефът на специализираната прокуратура Иван Гешев и гл. комисар Ивайло Спиридонов, директор на ГДБОП-МВР. \r\nНамерени са в различна степен на довършеност над 11 млн. евро и над 1,8 млн. щатски долара. \r\n\r\n \r\n\r\n Наблюдаващият прокурор Евгения Деянова посочи, че престъпната група е била разкрита на 20 октомври, задържани са четирима души. Утре ще им бъде поискана постоянна мярка за задържане. Те са задържани в момент на произодството на фалшивите банкноти, които са с много високо качество. \"Банкнотите са с индикатив, който до момента не е бил правен и намиран. Това означава, че всички елементи на защита, вкл. воден знак, светещи линии, ги имат и тези банкноти от по 500 евро, 100 евро\", разкри Евгения Деянова. \r\nГлавен комисар Спиридонов допълни, че групата се разработва от януари тази година. \"Две от задържаните лица са контингент тази линия от доста години, имат досъдебни производства. Те взимаха предохранителни мерки, като срещу тях са използвани всички специални разузнавателни средства. Самите обекти си мислеха, че се крият, действията им бяха такива\", каза Спиридонов и подхвърли, че по този случай може да се напише цяла книга. \"Проблемът е, че в този момент не можем да кажем много неща\", съжали той. \r\nТой благодари на всички служители по линия на фалшификациите за това, че \"си свършиха оперативната работа както трябва. \"Специални благодарности на Европол и Сикрет Сървис - за такава голяма печатница няма как да се справим сами, благодаря им за всичко\", каза шефът на ГДБОП. \r\n\r\n \r\n  \r\n \n\t\t\t\t\t\t", "date": "2018.10.22", "title": "Печатницата за фалшиви пари в Слънчев бряг! Зрелищни СНИМКИ и ВИДЕО!\r\n\r\n"}
{"url": "http://www.bnews.bg/article/250767-dimitar_bayraktarov_maskite_padnaha_domuschiev_zastana_zad_simeonov", "text": "\n \"Маските паднаха! Ясно се видя, че олигархията и нейните кръгове стоят твърдо зад лицето, което е уж вицепремиер, Симеонов\". \r\n\r\n Това заяви бившият депутат и журналист Димитър Байрактаров по повод подкрепата на работодателските организации на Валери Симеонов. \r\n\r\n \"Цинизмът, с който бе нанесена жестоката обида не само на майките на деца с увреждания, а въобще на всички български жени, настоящи майки и бъдещи майки, продължи скоростта си днес в МС, където уж воюващите Симеонов и Домусчиев застанаха рамо до рамо да бранят корпоративните си интереси. Нещо повече на брифинг беше отправена нагла заплаха срещу целия български народ. \r\n\r\n Един побелял дядо си позволи вероятно срещу 5 сребърника да определи едва ли не 20 000 български работници като крепостна собственост на олигархията, които щели да бъдат изкарани срещу протестиращия български народ, искащ ясно оставката на лицето Симеонов. Днес паднаха маските на олигархията, която чрез своя инструмент в изпълнителната власт, цели пълната дискредитация на правителството и вероятно неговото подчиняване на корпоративни интереси, изразяващи се чрез безпрецедентното упорство за подаване на оставка от уж вицепремиера Симеонов. \r\n\r\n Днес ясно се разбра, че така нареченият вицепремиер Симеонов е водил една лъжлива битка с фирмите на Домусчиев, която е целяла съвсем други интереси, но не и защита на българската държава и българския народ.\" \r\n \n\t\t\t\t\t\t", "date": "2018.10.22", "title": "Димитър Байрактаров: Маските паднаха! Домусчиев застана зад Симеонов! "}
{"url": "http://www.bnews.bg/article/250754-kenguru_izbyaga_ot_zookata_v_sandanski", "text": "\n Кенгуру избяга от зоокъта в Сандански. \r\n\r\n По информация от бТВ, някой е разбил оградата и така едно от кенгурата е избягало. \r\n\r\n Служители са го видели отдалеч и го търсят. Надяват се също да се върне само́. \r\n \n\t\t\t\t\t\t", "date": "2018.10.22", "title": "Кенгуру избяга от зоокъта в Сандански"}
{"url": "http://www.bnews.bg/article/250756-borisov_nyama_da_iska_ostavkata_na_valeri_simeonov_tova_bilo_narushavane_na_koalitsionnoto_sporazumenie", "text": "\n Премиерът Бойко Борисов няма да иска оставката на Валери Симеонов. Това заяви Борисов в Дубай, където е на посещение. \r\n\r\n \"Още преди дни поднесох извинения от името на Валери Симеонов за думите му. Искам да помоля и майките, и протестиращите, защото от самото начало работим заедно, за да може и двата закона да влязат заедно. Сега в сряда съм създал организация от ГЕРБ да минат през комисии, да се гледат в парламента и да бъдат приети. Ще видите в сайта на Министерски съвет проектобюджета, където сме отпуснали 150 милиона допълнително\", подчерта Борисов. \r\n\r\n \"Искането на оставката на Валери Симеонов от моя страна е нарушаване на коалиционното споразумение. Без решение на \"Обединени патриоти\" няма никаква правна стойност. Ако тръгна силово да му искам оставката, както искат майките, това означава автоматично да се счупи коалицията\", обяви Борисов. \r\n\r\n Премиерът беше категоричен, че в този момент не може да хвърли държавата в хаос. Премиерът отново призова майките на деца с увреждания да имат търпение, защото само до няколко дни ще им бъдат приети всичките им искания.  \r\n \n\t\t\t\t\t\t", "date": "2018.10.22", "title": "Борисов няма да иска оставката на Валери Симеонов! Това било нарушаване на коалиционното споразумение! "}
{"url": "http://www.bnews.bg/article/250742-edin_miliard_leva_dopalnitelno_za_zaplati_i_oshte_goreshti_danni_ot_proekta_za_byudzhet_za_2019_godina", "text": "\n Министерството на финансите публикува днес проекта за бюджета за 2019 г., като посочи, че приоритети в него са социалната политика, образованието, отбраната, политиката по доходите и по-справедливи субсидии за общините.   \r\n\r\n В сферата на социалната политика са предвидени 40,4 млн. лв. допълнително (50% повече спрямо средствата през 2018 г.) за целеви помощи за отопление. Също така обещанието 150 млн. лева за хора с увреждания са предложени в проектобюджета за догодина. Предвидени са 7,0 млн. лв. във връзка с въвеждането на нов вид месечна помощ за деца без право на наследствена пенсия от починал родител, като размерът на помощта за 2019 г. е 115 лева. \r\n\r\n Предвижда увеличаване на размера на минималната работна заплата от 510 лв. на 560 лв. от 1 януари 2019 г., 610 лв. от 1 януари 2020 г. и 650 лв. от 1 януари 2021 г.   Общо за увеличението на възнагражденията в бюджетната сфера е осигурен един милиард допълнително, като една трета от парите – 330 млн. лв. – са за заетите в образованието. \r\n\r\n Средното увеличение е 10% спрямо 2018 г., като за педагогическия персонал е средно с 20% с цел достигане през 2021 г. на удвояване спрямо 2017 г. Правилата дават възможност за увеличаване на заплатите въз основа на заеманата длъжност и оценките за постигнатите резултати.   \r\n\r\n Политиката в областта на отбраната предвижда да бъде спазено изискването за достигане на разходите за отбрана до определения процент от БВП, в съответствие с Националния план за повишаване на разходите за отбрана на 2% от БВП, като в бюджетната рамка за 2019 г. общо разходите за отбрана възлизат на 1839,3 млн. лв., което е 1,58 % от БВП.   \r\n\r\n С половин милиард са увеличени и субсидиите за общините, като общо в това перо са предложени 3,7 млрд. лева. От Финансовото министерство съобщават, че ще има промени в начина, по който се получава изравнителната субсидия. С нея 19 големи общини ще останат без тези средства, а те ще бъдат пренасочени към по-малките общини, където има по-малък потенциал за увеличение на данъчните приходи.   \r\n\r\n С преходните и заключителни разпоредби се узаконява преминаването на Националния институт по метрология от БАН към Министерството на образованието.   Общо по макрорамката – дефицитът ще бъде 600 млн. лева догодина или 0,5% от брутния вътрешен продукт (БВП). Дългът ще продължи да намалява, като догодина отново няма да се поемат нови задължения от външните пазари.   \r\n\r\n Пенсионерите няма да имат право да бъдат работят като държавни служители е предложено в преходните и заключителни разпоредби на проектобюджета за догодина. Изключение ще бъде направено за хората, назначени по законите за МВР и Министерството на отбраната.   \r\n\r\n Около 1600 души ще бъдат засегнати от промяната, според която хората, упражнили вече правото си на пенсия, няма да могат да бъдат назначавани като държавни служители. В мотивите към проектобюджета за догодина е посочено, че мярката се възприема с цел повече млади хора да влязат в държавната администрация. За да не се създаде стрес в системата, е оставена възможност пенсионирани служители да бъдат наемани по заместване – например, ако титулярът е по майчинство. Също така могат да бъдат наемани по трудови правоотношения. Промените не изключват възможността хората, упражнили правото си на пенсия, да работят в частния сектор, допълват от министерството.   \r\n\r\n С друго предложение се прави актуализация на тазгодишните бюджети на МВР и Министерството на правосъдието. Обещаните в началото на годината 100 млн. лева на полицаите се записват в бюджета на министерството чрез тази промяна. Предвиденото 10-проценто увеличение за догодина ще бъде и на базата на тези допълнителни средства. В системата на правосъдието – осигуряват се още пари за служителите в затворите. \r\n\r\n \r\n  \r\n \n\t\t\t\t\t\t", "date": "2018.10.22", "title": "Един милиард лева допълнително за заплати и още горещи данни от проекта за бюджет за 2019 година\r\n\r\n"}
{"url": "http://www.bnews.bg/article/250739-volen_siderov_svika_speshno_koalitsionen_savet_ataka_svalya_doverieto_si_ot_simeonov_dokumenti", "text": "\n Политическите събития около оставката на Валери Симеоново се движат със светкавична бързина. \r\n\r\n Лидерът на \"Атака\" Волен Сидеров поиска незабавно свикване на коалиционния съвет, а партията му  - да бъде снето политическото доверие от тоалетния министър. \r\n\r\n *Публикуваме двете декларации без редакторска намеса: \r\n\r\n \"Настоявам за незабавно свикване на Коалиционния съвет (ГЕРБ-Обединени патриоти) до края на деня – 22 октомври 18 г., на който да бъде разгледан въпросът с недопустимото поведение на Валери Симеонов и незабавната му оставка като вицепремиер.  \r\nВ 21 век физическото отсъствие на премиера Бойко Борисов от страната не пречи да бъде осъществена конферентна връзка с него и той да участва в Коалиционния съвет, макар и от разстояние. \r\n\r\n 22.10.2018 г. \r\n\r\n ВОЛЕН СИДЕРОВ \r\nПРЕДСЕДАТЕЛ НА  \r\nПГ ОБЕДИНЕНИ ПАТРИОТИ \r\nЛИДЕР НА ПП АТАКА\" \r\n\r\n   \r\n\r\n \"ДЕКЛАРАЦИЯ \r\n\r\n Ръководството на ПП АТАКА сваля политическото си доверие от вицепремиера Валери Симеонов, заради недопустимите обиди към хора с увреждания. Ще настояваме да бъде предложен друг представител на Патриотите за вицепремиер. \r\n\r\n Волен Сидеров \r\nДесислав Чуколов \r\nЯвор Нотев \r\nПроф. Станислав Станилов \r\nПавел Шопов\" \r\n\r\n \r\n \n\t\t\t\t\t\t", "date": "2018.10.22", "title": "Волен Сидеров свика спешно коалиционен съвет, АТАКА сваля доверието си от Симеонов! (ДОКУМЕНТИ)"}
{"url": "http://www.bnews.bg/article/250759-unikalni_butilki_vino_za_finalistite_v_konkursa_menidzhar_na_godinata", "text": "\n Финалистите в тазгодишния конкурс „Мениджър на годината“ получиха специални двоен магнум бутилки (четири пъти стандартния размер) вино Face-to-Face (f2f) на New Bloom Winery. Серията се произвежда от селектирани парцели в Тракийската низина. Десетимата най-добре представили се мениджъри бяха обявени днес на събитие в Софийската опера. Сред тях са две дами и осем господа.  \r\n\r\n Уникалните бутилки са пълни с червеното вино F2F от сортовете Каберне Совиньон, Сира, Регент и са специално създадени за финалистите в най-престижния бизнес конкурс у нас. \r\n\r\n „Винената серия се казва Face-to-Face именно защото вярваме, че комуникацията „лице в лице“ е най-ефективна. Сигурни сме, че и десетимата кандидати за титлата „Мениджър на годината“ спазват принципите на открития и честен диалог в работата си“, коментираха от New Bloom Winery по време на представянето.   \r\n\r\n Избата е единствената в България, която отглежда сортовете Регент и Дорнфелдер. Именно те са сърцето на техните бутикови вина. Още при създаване на лозовите масиви екип от агрономи, енолози и технолози от избата са изследвали особеностите на климата, направен е анализ на почвените слоеве, прецизен избор на подложка и подходящ клон от сорта. Всеки сезон се бутилират лимитиран брой бутилки F2F.  \r\n\r\n Тази година под марката Face-to-Face бяха представени бялото вино от Совиньон блан и розе. Совиньон бланът се нареди сред най-добрите в света на конкурса Los Angeles International Wine Competition. Розето Face-to-Face, което е от сортовете Каберне Совиньон и Марселан, пък спечели Златен ритон от тазгодишната Винария. \r\n\r\n От червените вина - първата реколта на Дорнфелдер изобщо в България бе реализирана именно под марката Face-to-Face и още от дебюта си на международна сцена беше отличена на едно от най-престижните винени изложения Mundus Vini в Германия. A купажът F2F бе определен за едно от 50-те най-добри български вина. \r\n\r\n \r\n \n\t\t\t\t\t\t", "date": "2018.10.22", "title": "Уникални бутилки вино за финалистите в конкурса „Мениджър на годината“!\r\n"}
{"url": "http://www.bnews.bg/article/250737-ekskluzivno_ot_poslednite_minuti_volen_siderov_svikva_koalitsionen_savet_za_ostavkata_na_valeri_simeonov", "text": "\n Лидерът на „Атака“ и председател на ПГ на Обединени патриоти  \r\n\r\n С упорството си Симеонов цели пълната дискредитация на правителството и въвеждане на хаос и дестабилизация на държавата. \r\n\r\n Очаквайте подробности! \r\n \n\t\t\t\t\t\t", "date": "2018.10.22", "title": "ЕКСКЛУЗИВНО! ОТ ПОСЛЕДНИТЕ МИНУТИ: Волен Сидеров свиква коалиционен съвет за оставката на Валери Симеонов!"}
{"url": "http://www.bnews.bg/article/250734-strashna_nahodka_otkriha_63_trupcheta_na_bebeta_v_pogrebalna_agentsiya", "text": "\n Трупчетата на 63 бебета и фетуси са били открити при обиск на американската полиция в погребален дом в град Детройт, съобщиха \"Вашингтон Таймс\" и Ройтерс. \r\n\r\n Властите в щата Мичиган определиха откритието като \"дълбоко разтърсващо\". \r\n\r\n Обискът в погребалния дом \"Пери\" е извършен в петък, като телцата на 36 от бебетата са намерени в кутии, а други 27 са били във фризер. \r\n\r\n \"Аз и екипът ми сме потресени. Не съм виждал подобно нещо в 41-годишната ми кариера\", коментира шефът на полицията Джеймс Крейг. \r\n\r\n Властите са иззели разрешителните документи на погребалния дом. Криминалистите се опитват да установят самоличност и възраст на откритите мъртви бебета. \r\n\r\n Седмица по-рано в друг погребален дом в града бях намерени силно разложените трупчета на 11 бебета, скрити зад фалшив таван. \r\n\r\n Към момента от полицията в Детройт не могат да потвърдят дали случаите са свързани. Органите на реда се опитват да изяснят дали се касае за финансови машинации. Предполага се, че става въпрос за неизпълнени смъртни актове и нежелани от родителите погребения. \r\n\r\n Свидетел посочва, че вече е съдил погребалния дом заради съхраняването на мъртвородени и живородени бебета в университетската морга, без знанието на родителите. \r\n \n\t\t\t\t\t\t", "date": "2018.10.22", "title": "Страшна находка: Откриха 63 трупчета на бебета в погребална агенция!"}
{"url": "http://www.bnews.bg/article/250727-deyan_donkov_lekar_svinya_mi_lepna_diagnoza_rak", "text": "\n Кошмарно преживяване е имал актьорът Деян Донков заради грешната  диагноза рак. Баща му, полковник Доко Николов, който бил следовател и полицейски шеф във Видин, починал от рак на кръвта. Затова звездата от „Под прикритие” винаги бил нащрек за симптомите на коварното заболяване.  \r\nПреди 3 години, докато се снимал във филма на Люк Бесон „Section Zero („Секция нула“), му се подул лимфен възел. Майка му д-р Анка Иванова, която била единствения патоанатом във видинско, го посъветвала веднага да отиде на лекар, още повече, че актьорът имал едно наум след смъртта на татко си от лимфом.  \r\n„Отидох при един патолог в „Света Анна“ – доктор Петров. Трябва да се радва, че не съм го убил от бой. В началото му бях набрал много. Страшна свиня! Отивам в кабинета му за диагнозата след изследването на лимфния възел, който нарязаха на филийки. Влизам. Той клечи не на бюрото си, а отстрани при една стъклена масичка. Главата му стърчи над масата, под нея – тумбакът му, а на нея – кюфтета. Смърди на манджа. Аз очаквам диагноза, а той ми вика: „А! Артиста!” Каза ми, че имам рак. После ми даде листа и взе да ми разказва вулгарни клюки за Коста Цонев с коя бил спал. Все едно говорех с ненормален. Нали се сещаш, ако ти кажат такова нещо? Изтръпваш! Питам го: „Това под съмнение ли е или?“ А той: „Абе, то е под съмнение, обаче като се каже лимфом, ако е от лечимите, бий пети в гъза си“. В смисъл да се радвам. Казах на Радина. Десет дни бях „болен от рак“. Тя рева и десетте. Хубаво е, че имам силна психика и я успокоявах. Тогава преживях най-тежкия снимачен ден в живота ми. Бях с грим върху пет шева. Играех свиреп руски мафиот”, връща се към най-кошмарния момент в живота си Донков.  \r\nРежисьорът Теди Москов го свързал с един от най-добрите специалисти по образна диагностика у нас – доц. д-р Мартин Крупев. Влели му специален разтвор, за да проверят дали в организма му има ракови клетки. Когато д-р Крупев му казал, че е здрав като бик, нервите на Донков не издържали и се разплакал, пише \"Уиекенд\".  \r\n \n\t\t\t\t\t\t", "date": "2018.10.22", "title": "Деян Донков: Лекар-свиня ми лепна диагноза рак "}
{"url": "http://www.bnews.bg/article/250736-nakazaha_6_g_i_8_mesetsa_zatvor_turskiya_shofyor_za_katastrofata_s_gradskiya_avtobus_na_trakiya", "text": "\n Софийският градски съд осъди на 6 години и 8 месеца затвор турския тираджия Гьокхан Кахриман, който избута от магистрала \"Тракия\" автобус на столичния градски транспорт. \r\n\r\n При катастрофата, станала на 23 май, пострадаха 12 души, а един от тях почина след двумесечно лечение в болница. \r\n\r\n Турският шофьор се призна за виновен, затова делото протече по съкратената процедура. По закон при съкратен процес, магистратите са длъжни да намалят наказанието с една трета. \r\n\r\n Градският съд реши още, че Кахриман трябва да излежи наказанието си при първоначален строг режим, но и му отне шофьорската книжка за срок от 8 години. \r\n\r\n Турският тираджия трябва да заплати 2443 лева разноски по делото. \r\n\r\n \"Това наказание е близко до понятието справедливост\", каза един от адвокатите на наследниците на починалия. \r\n\r\n Присъдата не е окончателна и подлежи на обжалване пред Софийския апелативен съд. \r\n \n\t\t\t\t\t\t", "date": "2018.10.22", "title": "Наказаха 6 г. и 8 месеца затвор турския шофьор за катастрофата с градския автобус на \"Тракия\""}
{"url": "http://www.bnews.bg/article/250726-tsetsi_krasimirova_ostana_bez_mazh", "text": "\n Фаталната красавица Цеци Красимирова остана сам сама в апартамента си в Барселона, след като се раздели с последния си любовник. \r\nНякогашната  първа бръмчалка на София е изпаднала в депресия, след като и порасналата й дъщеря Джудит се изнесла от къщи и заживяла с гаджето си. Синеоката моделка продължава да заработва с красотата си по модните подиуми и не й липсва компания, но напоследък била увесила нос и прекарвала вечерите си сама вкъщи, утешавайки се с любимото си червено вино.  \r\nПриятелки на фаталната манекенка от испанската столица били изумени, че Красимирова вече почти половин година не излиза с никакви мъже и водела прекалено скромен и затворен живот. След последната й връзка с по-младия от нея Любомир Йолов, която приключи преди година, Цеци изобщо не се оглеждала за нов мъж. „Естествено, ухажори около нея колкото щеш, но Цеци все ги разгонва, не били мъже на място”, одумват я познатите й. Самата Красимирова често е признавала, че харесва силни и дръзки мъже, а в модните среди имало огромен дефицит на такива екземпляри, пише \"Уикенд\". \r\n  \r\n \n\t\t\t\t\t\t", "date": "2018.10.22", "title": "Цеци Красимирова остана без мъж "}
{"url": "http://www.bnews.bg/article/250741-23_godishnata_silviya_ot_montana_si_napravi_mazhki_harem_v_sabriya", "text": "\n Районният съд в Монтана глобява жена, сключила в чужбина втори брак без да разделя с първия си мъж. 23-годишната Силвия Ж. заминала в края на 2016 г. в Република Сръбска – част от Босна и Херцеговина, и подписала граждански брак в гр. Сйеница с Елдин И., съобщава \"Труд\". \r\n\r\n Година по-късно – без развод с избраника си, монтанчанката пак се омъжила в Сйеница – този път за Хайпан П. И за двата си брака тя не уведомила властите в Монтана и те научили чрез Външно министерство. \r\n\r\n През май 2018 г. тя пак се застягала за Република Сръбска за трети брак, но в документите й от общината вече фигурирала като “омъжена” и сватбата пропаднала. Районната прокуратура образувала досъдебно производство срещу Силвия за многобрачие. \r\n\r\n “Това е престъпление срещу брака и семейството и се наказва с до 3 г. затвор”, поясниха юристи. Силвия се призна за виновна и съдът й наложи 1000 лв. глоба в полза на държавата. Решението подлежи на обжалване. “Вероятно Силвия не е планирала да си прави мъжки харем. От десетина години браковете на българки с чужденци от страни, които не са членки на ЕС, са бизнес – младоженците получават европейски паспорти, а булките солидни суми на ръка”, поясниха криминалисти. \r\n  \r\n \n\t\t\t\t\t\t", "date": "2018.10.22", "title": "23-годишната Силвия от Монтана си направи мъжки харем в Събрия \r\n"}
{"url": "http://www.bnews.bg/article/250732-spim_sreshtu_terorizma_i_radikalizatsiyata", "text": "\n Провал в изпълнението на мерките по противодействието на радикализма и тероризма отчете правителството на последното си заседание в сряда. Без дебати министрите приеха отчета за изпълнението на плана за противодействие на тероризма и радикализацията за 2017 г., въпреки че той системно не се изпълнява, като в същото време приеха и плана за изтичащата 2018 г. \r\n\r\n От отчета за миналата година става ясно, че голяма част от планираните дейности не са изпълнени. От 36 мерки за миналата година са изпълнени 20, като сроковете за изпълнение на останалите отдавна са просрочени. \r\n\r\n Сред тях е и една от най-съществените мерки - купуване на техническо оборудване, с което Националният контратерористичен център в ДАНС да извършва анализ на радикализацията в България и да обменя информация с останалите институции.   \r\n\r\n В отчета е записано, че през 2017 г. поръчката се е придвижвала по график, но справка в Агенцията за обществени поръчки и на сайта на ДАНС показва, че тя дори не е обявена. Средствата за нея трябва да бъдат осигурени от Фонд \"Вътрешна сигурност\", а според годишната програма на МВР за усвояването на парите от него тази поръчка трябва да е обявена през август и приключена през октомври 2017 г. \r\n\r\n Разчетите на МВР показват също, че за купуването на техниката за ДАНС ще са необходими 50 хил. лв. В същото време в отчета за изпълнението на контратерористичния план е посочено, че средствата не са били предвидени, като изпълнението на поръчката е отложено за 2019 г.  \r\n\r\n Изпълнението на тази част от плана е важна дотолкова, доколкото в Стратегията за противодействие на радикализацията и тероризма, приета през 2015 г., ясно е посочено, че службите за сигурност трябва да придобият нови способности, с които да противодействат на тези явления. От документа става ясно, че възможностите за противодействие на тероризма може да се окажат \"дефицитни\", ако не се извърши \"приспособяване на службите за сигурност и обществен ред\". \r\n\r\n С неизпълнението на тази поръчка са забавени и други дейности. Една от тях е пресичането на радикализацията в интернет пространството, което всъщност е основната среда за разпространение на радикални идеи. Мярката \"Повишаване на капацитета за идентификация, контрол и пресичане на възможностите за комуникация чрез интернет на лица, подозирани в съпричастност към терористична дейност\" се очаква да бъде изпълнена до края на следващата година, което представлява две години и половина над първоначално планирания срок. \r\n\r\n От документа, публикуван в правната система на Министерския съвет, става ясно също, че новосъздадената антикорупционна комисия, е осуетила плановете за укрепване капацитета на Националния ситуационен център към Съвета по сигурността към Министерски съвет. Това е трябвало да стане до края на 2017 г., но отново заради непредвидени средства, мярката остава неизпълнена. \r\n\r\n В отчета се посочва: \r\n\r\n Съгласно становище на Съвета по сигурността към МС, през 2017 г. са проведени редица действия за създаване на национален ситуационен център. Поради създаването на Комисията за противодействие на корупцията и за отнемане на незаконно придобито имущество, респективно – нейното осигуряване с кадрови състав, със служебни помещения, техника и други, се налага разработване на нови варианти за формиране на Национален ситуационен център.   \r\n\r\n Не е изпълнена и целта до юни 2017 г. в Областните дирекции на МВР в страната да бъдат създадени регистри на системите за видеонаблюдение в търговски обекти и обществени места, на които се събират много хора. Отново заради проблеми при усвояването на средства от фонда \"Вътрешна сигурност\" и забавянето на проект, е пропаднало изпълнението на мярката, предвиждаща сътрудничество на властите с религиозните общности. \r\n\r\n Въпреки системното неизпълнение на плана правителството прие и новите мерки, които трябва да изпълни през изтичащата година. В нея е предвидено наваксването на пропуснати до момента срокове. Така например до края на годината трябва да бъде избран национален координатор за противодействие на радикализацията, който на практика ще е отговорен за по-добрия контрол на процесите по стратегията и плана. Такъв координатор е трябвало да бъде определен още през юни 2017 г. \r\n\r\n Сред изпълнените мерки са посочени промените в Закона за СРС, с които се дава възможност за проследяване и подслушване при извършване на престъпления, свързани с извършване и закана за извършване на терористични действия. Изпълнена е и мярката, която предвижда участие на хора от службите в международни конференции и семинари, както и това, че са въведени правила в мисиите ни зад граница за това как да действат при терористични атаки и да помагат на български граждани. Сред изпълнените мерки фигурират и преглед на съществуващите мерки за сигурност по летищата и в официалните представителства на страната зад граница и военните ни контингенти, съобщи Офнюз. \r\n \n\t\t\t\t\t\t", "date": "2018.10.22", "title": "Спим срещу тероризма и радикализацията"}
{"url": "http://www.bnews.bg/article/250724-mon_dyo_se_oshishka_zverski_sled_dieta", "text": "\n Мон Дьо е обновил напълно гардероба си с нови дрехи, защото е наддал кила след поредната диета от фрешове, прахчета за отслабване, чайове за красиво тяло и какви ли не още хранителни трикове \r\nВ началото на лятото пухкавия тв коментатор си поставил за цел да отслабне заради телевизионните ангажименти, които имал. Ударно започнал да ограничава манджите си – най-вече тестените изделия и захарта. За да ускори процеса, пазарувал какви ли не шмекерии за фин силует и в началото сякаш имало ефект. Усещал как панталоните се въртят около талията му, което го окуражило. След втората седмица на режим килата сякаш заковали на едно положение. Каквото и да правел, мастните тъкани не помръдвали, пише Уикенд.  \r\n„Постоянно съм с фрешовете в ръка. Пия и слабителните прахчета, не спирам да следя новостите в диетите, но килцата ми, вместо да намаляват, се увеличават. Не съм пробвал само английска сол да пия, за която съм чувал, че е отвратителна на вкус, но полезна при началото на всяка диета”, коментирал пред приятели светският журналист. \r\nТой се оплакал, че заради килограмите, които вече клонели към 140, не могъл и да спортува във фитнес залите. Шкембето му пречело да се свива, което допълнително натоварвало психически чувствителния Мон Дьо. Разбира се, намирали се добри приятели, които го съветвали, че чарът му е именно в килограмите и не бива да ги топи. Той обаче се притеснявал, че може да си докара сериозни здравословни проблеми, ако не намери решение. \r\n  \r\n \n\t\t\t\t\t\t", "date": "2018.10.22", "title": "Мон Дьо се ошишка зверски след диета "}
{"url": "http://www.bnews.bg/article/250729-lili_pribira_900_bona_za_72_chasa", "text": "\n Лили Иванова ще мине без коледен концерт тази година. Изпълнителката ще изнесе три концерта в зала 1 на НДК в края на седмицата, а общите приходи от събитията се очаква да стигнат почти милион. \r\nБилетите за грандиозните спектакли вече са раздадени, а за Лили тази сума е чиста печалба. Певицата трябва да плаща за наем на залата, осветители, артисти и прочие, но дори и след тези разходи й остава внушителна печалба. \r\nСредните цени, на които търгуват билетите за някой от трите й концертът е около 80 и 90 лв. Капацитетът на залата е 3300 места и тя със сигурност е препълнена. Освен това, само от реклами на концертите Лили прибира още няколко хилядарки към сметката си, което е малка част от всичко, пише „България днес”. \r\nКонцертите в София всяка година носят солидни дивиденти на Лили Иванова. Певицата забогатява от тях с почти милион. Изпълнителката на „Ветрове” направи два концерта през 2017 година в НДК, като тогава успя да спечели почти милион. Тогава залата пак се пукаше по шевовете, а тази година Лили предпочете да направи три, за да могат феновете й да я видят на сцената. \r\n\r\n Преди години тя направи спектакъл на „Арена Армеец”, но заради високите наеми се отказа да повтаря и предпочете залите на НДК. Тук сумата, която плаща е в пъти по-малка при това и за трите концерта. Лили цяла година имаше участия в различни градове на страната, а всеки неин концерт беше изкупуван моментално. Певицата няма загуби, а освен това в София винаги печели двойно от участията си. \r\n\r\n Тази година обаче Лили не планира да прави коледен концерт, а вместо това ще си вземе почивка. Въпреки огромните хонорари, които й предлагат, певицата отказва категорично всички оферти. \r\n\r\n Все пак коледен концерт може и да има, но само ако Лили се чувства достатъчно добре за него. Иначе певицата е подготвила три нови песни за софийската си публика, а мотото на изявите й е „За пълноценни мигове с музиката”. Специален участник на концерта й ще бъде ученикът на Астор Пиацола–Жилберто Перейра. \r\n  \r\n \n\t\t\t\t\t\t", "date": "2018.10.22", "title": "Лили прибира 900 бона за 72 часа"}
{"url": "http://www.bnews.bg/article/250731-nzok_obsazhda_oshte_490_mln_leva_za_zdraveopazvane", "text": "\n Проектобюджетът на Националната здравноосигурителна каса за следващата година ще бъде обсъден на заседание на Надзорния съвет на институцията. Предвиждат се повече пари по почти всички направления, съобщи БНТ. \r\n\r\n Догодина бюджетът за здраве ще се увеличи с около 490 млн. лв. Така ще надхвърли 4 млрд. лв. С 18 млн. е увеличен бюджетът за личните лекари. 28 млн. повече ще има за прегледи при специалисти и 7 млн. - за изследвания. Най-сериозно увеличение има в бюджета за болниците. Той е с почти 180 млн. лв. повече в сравнение с тази година. При лекарствата, където обикновено има най-голям преразход, увеличението е с над 117 млн. лв. \r\n\r\n Агенцията по трансплантации и Медицинският одит се обединяват в нова структура, която ще е на подчинение на здравния министър и ще контролира и болниците. \r\n\r\n С 18 млн. е увеличен бюджетът за личните лекари. \r\n\r\n 28 млн. повече ще има за прегледи при специалисти и 7 млн. - за изследвания. \r\n\r\n Проектобюджетът предвижда също - над 100 млн. лв. повече за онколекарства за лечение в болница и още 14 милиона за домашно лечение. \r\n\r\n Парите за плащания към чужди здравни каси се увеличават с над 80 милиона. С тях ще се погасяват натрупаните през последните години дългове, заради които се създаде напрежение. От следващата година Фондът за лечение на деца и Комисията за лечение в чужбина преминават към Здравната каса. \r\n\r\n На фона на дебатите около новия здравен модел, проектобюджетът предвижда драстични промени още от следващата година. За да намалеят разходите на касата, се предлага парламентът да дава съгласие за разкриване на нови болници. Сега това може да прави здравният министър. Болниците ще могат да сключват договори за нови дейности като скенер или ядреномагнитен резонанс например, само ако са в регион, в който няма такива. Разрешението ще дава Министерският съвет.  \r\n \n\t\t\t\t\t\t", "date": "2018.10.22", "title": "НЗОК обсъжда още 490 млн. лева за здравеопазване"}
{"url": "http://www.bnews.bg/article/250716-tramp_nastapa_transseksualnite_s_novi_promeni", "text": "\n Администрацията на президента на САЩ Доналд Тръмп обмисля да стесни дефиницията за пол, определяйки го като непроменливо биологично качество, определяно от гениталиите при раждането, пише в. \"Ню Йорк таймс\", цитиран от \"Монитор\". \r\n\r\n Изданието определя тази стъпка като \"най-драстичната досега мярка в усилията на правителството да върне назад признаването и защитата на правата на транссексуалните според федералните закони за граждански права\". \r\n\r\n Администрацията на предишния президент Барак Обама взе серия от решения, които направиха по-гъвкава правната концепция за пола според федералните програми, включително в образованието и здравеопазването, като обявиха пола за нещо, зависещо преди всичко от избора на индивида, а не определяно при раждането. Тази политика доведе до спорове за правото да се използват тоалетни, общежития, програми, ориентирани само към единия пол и други области. Консерваторите, особено християните евангелисти, се вбесиха, припомня вестникът. \r\n\r\n Сега министерството на здравеопазването и социалната политика поведе усилията да установи правна дефиниция на пола, която да се прилага към федералния закон, забраняващ половата дискриминация при образователните програми, получаващи правителствена помощ, показва паметна бележка, до която вестникът е получил достъп. В нея министерството заявява, че водещите правителствени служби трябва да приемат единна дефиниция на пола, която \"да има биологична основа, да се основава на науката, да е обективна и да подлежи на администриране\". \r\n\r\n Предложената от агенцията дефиниция ще определя пола като мъжки или женски, неподлежащ на промяна и определян от гениталиите при раждането, показва проекта, до който е получило достъп изданието. Всякакви спорове за нечий пол ще се разрешават чрез генетичен тест. Новата дефиниция на практика би премахнала признаването на около 1,4 милиона американци, които са избрали да се обявят - със или без хирургическа намеса - за принадлежащи към пол, различен от този, с който са родени. \r\n\r\n Това би била най-значителната от серията големи и малки маневри, целящи премахването на правната защита на гражданските права на транссексуалните и отмяната на по-гъвкавия подход към половата принадлежност, възприет при администрацията на Обама, отбелязва \"Ню Йорк таймс\", като припомня, че администрацията на Тръмп се опита да попречи на транссексуалните да служат във въоръжените сили. \r\n\r\n Няколко агенции отмениха политиките от времето на Обама, признаващи различната полова принадлежност в училища, затвори и приюти за бездомни, а през последната година Министерството на здравеопазването твърди неофициално, че терминът \"пол\" никога не е имал за цел да включва половата идентичност и че липсата на яснота е позволила на администрацията на Обама да предостави неправомерна защита на хора, които не би трябвало да се ползват от нея. Служители на Отдела за граждански права потвърдиха, че опитите им за стесняване на дефиницията за пол се основава на собственото им разбиране на закона, както и на съдебно решение. \r\n\r\n Преди време сегашният директор на отдела Роджър Северино определи в статия действията на администрацията на Обама като \"опити да се наложи на цялата страна нова дефиниция за това, какво означава да бъдеш мъж или жена\", припомня изданието. Министерството на здравеопазването се готви да представи новата дефиниция на министерството на правосъдието до края на годината.  \r\n \n\t\t\t\t\t\t", "date": "2018.10.22", "title": "Тръмп настъпа транссексуалните с нови промени "}
{"url": "http://www.bnews.bg/article/250719-otnovo_dete_be_udareno_ot_voltova_daga", "text": "\n 8-годишно момче е настанено в болница във Варна в тежко състояние, след като е било поразено от волтова дъга, съобщиха от Областната дирекция на МВР в Силистра. \r\n\r\n Инцидентът е станал в петък около 16.20 часа в силистренското село Голеш. Според първоначалните данни детето се покатерило на стълб от електропреносната мрежа и след като било поразено от волтова дъга, като е паднало от височина 6-7 м. \r\n\r\n С тежки травми и изгаряния то било транспортирано за лечение във варненска болница. По случая е образувано досъдебно производство. \r\n\r\n     \r\n \n\t\t\t\t\t\t", "date": "2018.10.22", "title": "Отново дете бе ударено от волтова дъга"}
{"url": "http://www.bnews.bg/article/250718-dve_bavachki_dundurkat_bebeto_na_preslava", "text": "\n Преслава е наела две детегледачки, които да се грижат за дъщеря й, която вече е на един месец. Певицата го удари на живот едва месец след раждането. Само преди няколко дни тя се завърна на сцената, а за детето се грижата две гледачки. Едната от тях обгрижва бебето през деня и помага на Преслава в отглеждането на малката, а другата е до Паола през нощта, когато майка й е на поредното участие. Така Преслава и любимият й Павел се чувствали спокойни и имали достатъчно време един за друг. \r\nЛюбимият й, който я глези от самото начало на бременността бил готов да плаща и на повече от две бавачки, които да отглеждат наследницата му, пише „Телеграф“.   \r\n \n\t\t\t\t\t\t", "date": "2018.10.22", "title": "Две бавачки дундуркат бебето на Преслава"}
{"url": "http://www.bnews.bg/article/250740-avstraliyskiyat_premier_poiska_proshka_ot_detsata_zhertvi_na_seksualen_tormoz", "text": "\n Премиерът на Австралия поднесе от името на народа извинения на децата, станали жертва на сексуални посегателства в институциите в страната.  \r\n\r\n Резултатите от разследване в Австралия, оповестени в края на миналата година, показах, че са изслушани повече от 8 000 души за посегателства от сексуален характер. В емоционална реч министър-председателят Скот Морисън осъди провала на институциите да се справят с посегателствата. \r\n\r\n “Днес, ние като нация се изправяме пред неспособността си да чуваме, да вярваме и да осигуряваме правосъдие. Отново искаме прошка от децата, спрямо които се провалихме, и от родителите, чието доверие не оправдахме и които се опитват да се справят с последиците от случилото се“, заяви Морисън. \r\n\r\n Той обяви, че ще нареди изграждането на национален музей, който да разказва за случаите на сексуален тормоз над деца. \r\n \n\t\t\t\t\t\t", "date": "2018.10.22", "title": "Австралийският премиер поиска прошка от децата, жертви на сексуален тормоз"}
{"url": "http://www.bnews.bg/article/250722-grigor_padna_do_10_v_svetovnata_ranglista", "text": "\n Григор Димитров слезе до №10 в световната ранглиста от с актив от 3,335 точки, изместен от Джон Иснър. \r\n\r\n  Димитров бе част от надпреварата в Пекин преди три седмици, където загуби от Душан Лайович, но и не присъства на Мастърса в Шанхай заради контузия в глезена. \r\n\r\n Тази седмица Григор няма точки за защитаване и ще бъде част от АТР500 във Виена, където в първи кръг очаква квалификанта Михаил Кукушкин, а при успех, среща Денис Кудла или Андрей Рубльов. \r\n\r\n   \r\n \n\t\t\t\t\t\t", "date": "2018.10.22", "title": "Григор падна до №10 в световната ранглиста"}
{"url": "http://www.bnews.bg/article/250746-apashi_nahluha_v_poliklinika_prez_prozoretsa_i_napraviha_golyama_belya", "text": "\n За кражби и нанесени щети в 6 лекарски кабинета в Първа поликлиника в Хасково, съобщават от полицията.   \r\n\r\n Кражбите от кабинетите, собственост на фирма, са били извършени през почивните дни. Крадците са влезли в незатворен прозорец.   \r\n\r\n Откраднати са 3 електронни подписа, флашпамет и от хладилник са извадени 150 ваксини, което ги е направило негодни за употреба.   \r\n  \r\n \n\t\t\t\t\t\t", "date": "2018.10.22", "title": "Апаши нахлуха в поликлиника през прозореца и направиха голяма беля\r\n\r\n"}
{"url": "http://www.bnews.bg/article/250725-hashogi_e_bil_ubit_za_7_8_minuti", "text": "\n \r\nУбитият в консулството на С. Арабия в Истанбул саудитски журналист Джамал Хашоги е бил душен в продължение на 7-8 мин. от наказателната команда, съобщи турският в. \"Хюриет\". Това станало в офиса на генералния консул Мохамед ел Ютейби с пластмасова торбичка, без никакви въпроси. Журналистът, който влязъл там на 2 октомври в 13,14 ч., напразно опитвал да се защити. \r\n  \r\nСлед смъртта му започнала втората фаза на престъплението. Шефът на медицинския отдел Ал Тубайджи пуснал силно музика и разчленил тялото на Хашоги на 15 части - все в офиса на генералния консул, твърди източник на \"Хюриет\". Те били изнесени извън консулството, но не и извън Истанбул. \r\nЗа да заличи следите от касапницата Ал Тубайги заповядал поне 10 дни в никакъв случай в сградата да не се допускат обиск от турските власти. Той преценил, че с използваните от него химически препарати всички следи и доказателства ще изчезнат преди неизбежния обиск. \r\n  \r\nИ въпреки, че генералният консул направил всичко възможно да отложи влизането на полицията, част от уликите били спасени от разследващите. Именно затова Саудитска Арабия бе принудена да признае за убийството на журналиста, заключава в. \"Хюриет\". \r\n  \r\n \n\t\t\t\t\t\t", "date": "2018.10.22", "title": "Хашоги е бил убит за 7-8 минути"}
{"url": "http://www.bnews.bg/article/250730-toaletnoto_vitse_prekali_nyama_da_se_izvinya_i_nyama_da_podam_ostavka", "text": "\n Валери Симеонов отсече, че няма да подава оставка, защото няма налице причина за това. \r\n\r\n Просто няма за какво, натърти вицепремиерът в Министерския съвет в присъствието на работодателите, които застанаха зад него. \r\n\r\n  Аз стоя зад своите думи, категорично, винаги съм казвал истината, добави Симеонов. \r\n\r\n И повтори отново цитата, който скандализира майките на деца с увреждания и ги изкара днес по-късно на протест пред МС, предаде Канал 3. \r\n\r\n \"Оставката представлява самостоятелно решение за освобождаване на пост. Причините за нея могат да бъдат лични и морални ако съответният човек смята, че е допуснал грешка и иска по този начин да изкупи вината си. Втората причина за искане на оставка е по политически причини. В резултат на политическо решение. Такова решение може да вземе коалицията, същите, които са ме задължили да бъда вицепремиер. \r\n\r\n Аз съм на тази длъжност не по мое желание. Когато политическият съвет реши и поиска оставката ми, ще я подам“, заяви Симеонов. Той обясни, че такова искане може да бъде отправено от 5-ма души, сред които Бойко Борисов, Красимир Каракачанов и Волен Сидеров. Когато те поискат оставката ми, ще я подам, добави Симеонов. „По втората причина- по лични съображения, не виждам защо. Аз съм казал истината. Знам че боли, но това е истината и ще продължавам да казвам истината“, подчерта вицепремиерът и добави, че третият начин за освобождаване от длъжност е по процесуален начин – с отстраняване.    \r\n  \r\n \n\t\t\t\t\t\t", "date": "2018.10.22", "title": "Тоалетното вице прекали: Няма да се извиня и няма да подам оставка!"}
{"url": "http://www.bnews.bg/article/250723-desi_banova_rabotila_v_tsirka_vlizala_v_magicheskata_kutiya_na_astor", "text": "\n Бившата синоптичка на Нова телевизия Деси Банова, която миналото лято плени със сините си очи бившия държавен глава Росен Плевнелиев и вече е негова законна съпруга, невинаги е била тв звезда. Преди да стане популярна, г-жа Плевнелиева е изкарвала прехраната си в... цирка.  \r\nДеси понатрупала малък опит и в света на магиите. Бившата тв звезда, която на 1 октомври роди син на Плевнелиев, е асистирала на прочутия ни маг Астор. Хубавата Деси подавала на факира магическите атрибути, а коронният й номер бил ефектен трик. Крехката блондинка се пъхала в кутия, която виртуозният маг покривал с червено парче плат и секунди след това мистериозно изчезвала. Пътищата с илюзиониста обаче се разделили и се наложило Деси да си търси ново поприще за изява. Някои намекват, че бъдещата синоптичка си е тръгнала заради похотливите намеци, които й отправял фокусника. \r\n„Деси Банова ми беше асистентка, правихме фокуси. Когато се запознахме, бях с Орфи, имахме представление. И в разговор след него двамата се впечатлихме от Деси и й предложихме да ни бъде асистент. За кратко беше, много ми помагаше на сцената, но не съм я рязал на две. За съжаление се разминахме после, защото отидох в чужбина по работа и после нещата се разсъхнаха. Но не съм лъгал нито нея, нито никого. Аз на сцената само мамя, иначе не”, споделя световноизвестният илюзионист.  \r\n39-годишната бивша метеороложка е едно от лицата, които са впечатлили мага най-вече с излъчването си. Тази година през ноември той смятал да я покани заедно със съпруга й Росен Плевнелиев на двойния си юбилей – 75 години и 55 години на сцената. Спектакълът ще е в Народния театър, пише \"Уикенд\". \r\nСветовноизвестният фокусник планирал да шашне гостите на рождения си ден с коронния си номер - да се появи на сцената и да свали главата си. Астор щял да метне главата си далеч по сцената, а през това време той щял да се впусне в разговор с асистентите и публиката.  \r\nДеси обаче не се гордеела особено с този факт от биографията си и предвидливо го е изтрила от CV-то си. Официално кариерата й стартирала през 1996 г. Деси била на 23 г. Тогава тя станала част от екипа на предаването „Квартал” по кабеларката „7 дни”, която фалира през 2009 г. Когато президентската съпруга направила първите си стъпки в телевизионния ефир, имала неблагоразумието да се щракне гола, без да подозира, че някой ден ще се срамува от палавия кадър. Случайно или не, фотосът, на който новата жена на президента Плевнелиев позира по монокини, се изпари от публичното пространство. На него Банова позира ухилена до уши и свенливо е прикрила гърдите си с едната си ръка. С другата държи маркуч, от който струи вода.  \r\nГодина по-късно продуцентът Стефан Кунчев я поканил да стане водеща на предаването „Хензел и Гретел” по музикалната телевизия ММ. Славата я връхлетяла едва през 1998-а, когато започнала да съобщава прогнозата за времето по Нова телевизия. \r\n  \r\n \n\t\t\t\t\t\t", "date": "2018.10.22", "title": "Деси Банова работила в цирка, влизала в магическата кутия на Астор "}
{"url": "http://www.bnews.bg/article/250738-maykite_ne_otstapvat_blokiraha_dvizhenieto_pred_ministerski_savet", "text": "\n Десетки граждани вече се събират в подкрепа на протестиращите майки от инициативата \"Системата ни убива\", които преди три дни поискаха оставката на Валери Симеонов. Протестиращите са пред сградата на Министерски съвет, където блокираха движението. \r\n  \r\nПротестът беше насрочен в петък заради изказване на Симеонов пред собствената му телевизия, в което той нарича майките „кресливи жени, които спекулират с децата си, и манипулират обществото, като изкарват уж болните си деца в пек и в дъжд“. \r\nНа протеста има традиционни черни знамена. Основните организатори са с черни лепенки на устите, които са символ на това, че \"кресливите\" според вицепремиера майки, днес няма да крещят. \r\nОще в петък майките заявиха готовност да останат на протеста докато Валери Симеонов не реши да си подаде оставката. Ако това не се случи, те ще търсят отговорност от премиера Бойко Борисов, той да му я поиска. Ако министър-председателят не го направи те ще поискат оставка на цялото правителство. \r\nЗасилено е присъствието на жандармерията около Партийния дом, но засега движението се осъществява нормално. \r\n\r\n Междувременно вицепремиерът Валери Симеонов обяви, че ще подаде оставката си, само ако му бъде поискана едновременно от премиера Бойко Борисов и лидерите на ВМРО и Атака Красимир Каракачанов и Волен Сидеров. \r\nТой заяви още, че ще продължи да казва истината, както е направил в изказването си за \"кресливи жени\" и \"уж болните деца\".  \r\nБизнесът в лицето на четирите национално представителни организации застана против оставката на Валери Симеонов и заяви готовност за контрапротест срещу насрочения за днес протест на майките от Системата ни убива, предаде Дарик. \r\n \n\t\t\t\t\t\t", "date": "2018.10.22", "title": "Майките не отстъпват, блокираха движението пред Министерски съвет!"}
{"url": "http://www.bnews.bg/article/250707-kristis_predlaga_na_targ_lichni_veshti_na_stivan_hoking", "text": "\n Аукционната къща \"Кристис\" ще предложи на търг лични вещи на британския теоретичен физик Стивън Хокинг, сред които екземпляр от докторската дисертация и инвалидна количка на учения. \r\n\r\n 22 предмета ще бъдат обявени на търга, включително книги, научни статии и награди на Хокинг. Сред тях е и екземпляр от петте съществуващи копия на написаната през 1965 г. докторска дисертация на тема „Свойства на разширяващите се вселени“, подписана от самия учен и оценена между 130-195 хиляди долара. \r\n\r\n На търга ще бъде представен и екземпляр от книгата \"Кратка история на времето\" с отпечатъка от палеца на Хокинг и сценария на един от епизодите от анимационния сериал \"Симпсън\", в който се споменава физикът. \r\n\r\n Ще бъде изложено и якето, с което ученият участва в документален филм. Една от инвалидните му колички също ще бъде предложена на търга, оценена между 13-19,5 хиляди долара. Получените средства ще бъдат предоставени на благотворителния фонд на Хокинг и Асоциацията за борба с моторните невронни заболявания. \r\n \n\t\t\t\t\t\t", "date": "2018.10.22", "title": "\"Кристис\" предлага на търг лични вещи на Стивън Хокинг"}
{"url": "http://www.bnews.bg/article/250715-suzanita_prebivana_ot_bivshiya_si_sasho_ludiya", "text": "\n Системно пребивана и тормозена от бившето си гадже е била щерката на Орхан Мурад - Сузанита. Това разкри самата тя в отговор на феновете си, които не спират да питат защо двамата са се разделили. \r\n\"Дали ми липсва? Кое да ми липсва\"? Това, че ме ограничаваше? Това, че съм плакала всеки ден заради него? Това, че триеше чатове и ме лъжеше, след като знаех истината ли? Това, че ме обиждаше и ми посягаше на публични места?\", написа 15-годишната изпълнителка. Така с риторични въпроси Сузанита се изповядва за ужасяващата лична драма, която преживява в последната година с 8 години по-големия от нея Александър Атанасов. \r\nСамата Сузанита не иска да навлиза в повече подробности за проблемите във връзката си с Александър. Така е посъветвана от родители и адвокати. В момента Сузанита е в чужбина. \r\nПред \"България Днес\" баща й Орхан Мурад призна, че не е бил в течение на случващите се страшни неща в отношенията между двамата. Щом научил, веднага посъветвал Сузи да се раздели възможно най-бързо с Александър. \"Няма какво повече да коментира тя. Аз не бях наясно, признавам си\", сподели изпълнителят на \"Хиляди слънца\". \r\nОказва се, че разривът между непълнолетната изпълнителка и гарда, който сам си е лепнал прякора Сашо Лудия, започва преди година - когато скандалната изпълнителка става известна за броени часове с първия си хит \"Луцифер и Буда\". Младежът бързо се взел на сериозно, особено след като част от последователите на Сузанита се прехвърлили и към него. Така той става популярен и се превръща в жива стръв за хиляди златотърсачки, които се нареждат сред над 20 хилядите му фенове в социалните мрежи. \r\n\"Кое по-точно да ми липсва? Това, че има 20 хиляди последователи, и то хора, които го знаят от моя профил, и се помисли за голяма звезда и започна да се надува\", казва по повод раздялата им самата Сузанита. \r\nСлед като става бързо известен в родния Велинград, Александър започва да се задява с всевъзможни момичета, като същевременно не позволява на гаджето си да разговаря с други мъже и ограничава излизанията й. \r\nЗа скандалите между Сузанита и Александър научават дори родителите на блондинката, но не подозират, че нещата излизат извън контрол и Сашо дори си е позволявал да й посяга. Те го предупреждават няколко пъти да остави дъщеря им на мира, но Сашо лети прекалено високо и се изживява като мутра. След като срива Сузанита психически с ужасяващи обиди, тя отключва заболявания от нерви и притеснения и получава втора киста, след което е вкарана в болница. Сузанита обвинява именно Сашо за състоянието си в публичния пост. \r\nСемейството на певицата обмисля, след като тя се прибере в България, да подаде жалба срещу него и да поиска ограничителна заповед. Ако това се случи, Сашо Лудия може да бъде вкаран в зандана за 4 години. Причината е, че само преди месец той се призна за виновен за меле, което започва пръв. Съдът му дава 4-годишна ефективна присъда с три години изпитателен срок. \r\nСега се оказва, че Сашо посяга не само на мъже, но и на непълнолетно момиче. Ако се стигне до съд, влиза директно в кауша за изтърпяване на ефективната част от вече произнесеното условно наказание. Атанасов е осъден за това, че млати пред дискотека младеж. Боят започва пред чалга клуб във Велинград, откъдето е гардът. Пострадалият се отървава с лека телесна повреда, а Александър е обвинен за посегателството. Служебният адвокат, който защитава Сашо, го убеждава да не протака процеса, а да се съгласи на условната присъда. Така Сашо се признава за виновен и оттегля жалбата си, с която първоначално оспорва присъдата. \r\nАлександър опроверга версията, че е със служебен защитник, защото Сузанита го е разорила. Той написа във фейсбук, че работи в погребална агенция, което по-скоро е метафора. Двамата се разделят в началото на септември, малко преди мелето, заради което го съдят. \r\nСлед поредицата скандали и обиди по адрес на Сузанита Орхан Мурад забранява на дъщеря си да се среща със Сашо. Нещо повече - след мелето във Велинград таткото казва тежката си дума - щерка му повече да не припарва до Велинград. В момента Сузанита, която е само на 15 години, замина след концерт във Франкфурт към Италия. Там родителите й имат вила, където тийнейджърката ще остане в следващите 2 месеца. Тя твърди, че по този начин ще се опита да преодолее стреса от погромната връзка със Сашо. Явно Сузанита е зарязала и школото и е преминала на частно обучение, защото твърди, че първият й изпит е след Нова година. \r\n  \r\n \n\t\t\t\t\t\t", "date": "2018.10.22", "title": "Сузанита пребивана от бившия си Сашо Лудия "}
{"url": "http://www.bnews.bg/article/250744-velikobritaniya_vadi_chernata_nosht_sreshtu_ruskiya_tank_armata", "text": "\n Великобритания представи отговор на руския танк \"Армата\" - прототипът на новия танк \"Челната нощ\", разработен на базата на бойната машина Challenger 2, съобщава немското списание Focus. Списанието нарича Т-14 \"най-съвременният боен танк в света\" и отбелязва, че след неговата поява западните страни са започнали да разработват нравен на него съперник, като едновременно с това модернизират и остарелия си парк бронетехника.   \r\n\r\n Във Великобритания обновление очаква около 400 танка Challenger 2, пред факта, че първите образци от тази бойна машина са слезли от конвейра още през 1994 г. В началото на октомври британският отбранителен концерн BAE Systems представи прототипът \"Черната нощ\" - възможната версия за обновения Challenger 2, пише немското списание. \r\n\r\n Конструкторите планират да подобрят бойните му качества с помощта на система за нощно виждане и нов комплекс за защита, който ще разпознава и ликвидира заплашващите танка машини с противотанкова ракета. Едновременно с това, отбелязва Focus, ново оръдие за танка засега не е планирано, независимо от факта, че старото се смята за остаряло и неспособно да пробие челната броня на \"Армата\". \r\n\r\n През 2016 г. на изложението Eurosatory концернът \"Рейнметал\" представи ново, по-мощно оръдие калибър 130 мм. То обаче е дълго 6 метра и има опасения, че няма да се побере в купола на Challenger 2. Ето защо докато бъде създаден достоен съперник на \"Армата\", ще бъде необходимо определено време, отбелязва в заключение Focus. Основният боен танк Т-14 \"Армата\" засега е единственият в света танк от трето следвоенно поколение. \r\n\r\n Конструирането му започна  през 2010 г. Танкът е въоръжен със 125-мм гладкоцевно оръдие 2А82 (с възможност за монтиране на 152-мм оръдие 2А83) с дистанционно изцяло цифрово управление. Зад мощната челна броня се намира изолирана бронирана капсула с екипажа, която дава възможност на танкистите да останат живи дори при пряко попадение в купола и детонация на боеприпасите. Танкът може да издържи челно попадение на повечето от съвременните и перспективните противотанкови ракети и снаряди.  \r\n  \r\n \n\t\t\t\t\t\t", "date": "2018.10.22", "title": "Великобритания вади \"Черната нощ\" срещу руския танк \"Армата\"\r\n\r\n"}
{"url": "http://www.bnews.bg/article/250733-vmro_shte_reshava_utre_za_simeonov_no_po_skoro_ne", "text": "\n ВМРО ще представи позицията си за исканата оставка на вицепремиера Валери Симеонов на коалиционен съвет, насрочен за вторник следобед. Така коментира пред журналистите в пресклуба на БТА във Велико Търново народният представител от ВМРО Милен Михов исканата от различни организации оставка на вицепремиера Валери Симеонов. \r\nТой подчерта, че разговорът между коалиционните партньори през медиите вреди на единството на коалицията. \"Ние имаме какво да кажем, искаме да чуем много неща, но това ще стане там, където се решават нещата между легитимните ръководства на трите партии\", отбеляза Михов и допълни, че това е причината да не изрази пред медиите и личното си мнение по въпроса. \r\n\"Решението и становището на ВМРО ще бъдат търпеливо подготвени и категорично заявени\", каза той. На журналистически въпрос за възможните варианти за развитие на ситуацията, той отговори, че в тази динамична среда вариантите излизат от политиката и здравия разум. \"Свидетели сме на неочаквани решения и позиции, които не могат да бъдат прогнозирани\", каза народният представител. \r\n\r\n \"Всяка промяна в кабинета заплашва стабилността\", каза още Михов, предаде Дарик. \r\n \n\t\t\t\t\t\t", "date": "2018.10.22", "title": "ВМРО ще решава утре за Симеонов, но... по-скоро не"}
{"url": "http://www.bnews.bg/article/250711-vlakat_sofiya_pernik_se_puka_po_shevovete_bdzh_znayat_no", "text": "\n Претъпкани вагони и неточни разписания на влака Перник – София – за това сигнализираха до bTV пътници, които ползват услугите на железницата всяка сутрин до работните си места. \r\n\r\n Сутрин алтернатива на автомобила за перничани е ранният влак – ако обаче успеят да се доберат до него. Екип на bTV направи проверка.  Купуваме билети от спирка „Даскалово” и хващаме този в 7:54 ч. По разписание в 8:30 ч. трябва да сме на Централна гара в София. Нямаме късмет и сме от правостоящите. \r\n\r\n „От нашата спирка „Даскалово” е трудно да намерим място. Повечето се качват от първите спирки и ние сме правостоящи. Аз съм със карта, но много мои познати, които пътуват, не могат да си купят билет. Трябва да идват поне 20 минути по-рано, за да си купят билет за влака, в който стоят прави след това”, казва Валентина Йонева. \r\n\r\n Освен че пътуват прави, хората трябва да са и търпеливи. Казват, че в посока София всяка сутрин изчакват по 3 влака – на гара Драгичево, Владая и Горна баня. Забавянето може да стигне до 30 минути. \r\n\r\n Понякога билетът се превръща и в извинителна бележка. Издава се на Централна гара от ръководител „Движение”, който съобразява закъснението и го вписва в извинителната бележка за пред работодателите. \r\n\r\n След няколко спирания за разминаване по трасето пристигаме на Централна гара в София.  Влакът Перник – София по разписание трябва да пристигне там в 8:30 ч., но ние пристигаме в 8:44 ч.   \r\n\r\n От БДЖ не скриха, че знаят за проблема. „Влаковете Перник – София се движат на 20 минути. Това е максимално гъстият график. По всяка вероятност ще се пренасочи композицията от друг влак, специално този влак в участъка Перник – София да е с един вагон повече”, коментира Пламен Митев от отдел „Експлоатация, ремонт, обслужване в поделение за пътнически превози” – София. \r\n\r\n А дотогава за пътниците във влака Перник – София остава да чакат. \r\n \n\t\t\t\t\t\t", "date": "2018.10.22", "title": "Влакът София-Перник се пука по шевовете, БДЖ знаят, но..."}
{"url": "http://www.bnews.bg/article/250712-berbatov_s_parva_kniga_chitatelite_mogat_da_go_sreshtnat", "text": "\n На 10 ноември 2018 г. излиза луксозното издание „По моя начин” (изд. „Сиела”) – официалната автобиография на Димитър Бербатов. \r\n\r\n На същата дата, 10 ноември, от 12:30 ч. книгата ще бъде официално представена в книжарница „Сиела“ в Paradise Center (бул. „Черни връх“ 100). Автобиографията ще бъде налична във всички книжарници от сутринта на същия ден, а от 21 октомври е предвидена възможност за предварителни заявки на уебсайта на „Сиела”. \r\n            \r\nОфициалното представяне на автобиографията не е помпозна церемония, а среща на Димитър Бербатов с първите читатели. Те ще могат да получат автограф от автора върху своя екземпляр, както и да си направят снимка с него, която да споделят в  социалните мрежи (за Instagram и Facebook: @berbo9 #D9Book).   \r\n\r\n   \r\n \n\t\t\t\t\t\t", "date": "2018.10.22", "title": "Бербатов с първа книга, читателите могат да го срещнат..."}
{"url": "http://www.bnews.bg/article/250717-prevarna_li_se_valeri_simeonov_v_ubiets_chrez_tsinizam", "text": "\n \r\nПревърна ли се Валери Симеонов в убиец чрез цинизъм? \r\n\r\n Репликите, които той произнесе срещу представители на най-уязвимата и най-беззащитната част от обществото ни - майките на деца с увреждания, са не просто въпрос на лошо възпитание, тези страшни реплики са  ясен показател за антихуманизъм, който се е загнездил в изпълнителната власт. \r\n\r\n Нека си припомним, че Симеонов яростно защитаваше и едни други кандидати за изпълнителната власт, които станаха известни на обществото чрез нацистките си поздрави и жестове типични за най- страшните времена на античовешки прояви. \r\n\r\n Симеонов не само, че не се извини за жестокото си изказване, но дори категорично заяви, че не се отказва от думите си! Може ли в такъв случай да говорим за осъзнато античовешко поведение, при това срещу най-беззащитните? \r\n\r\n Можем ли да бъдем притеснени, че едно лице облечено във власт, се превръща в убиец чрез цинизъм и античовешко поведение? Определено трябва да сме притеснени, защото това лице има своите последователи в лицето на партията си НФСБ, както и в лицето на определени медии, които пък му спретнаха защитна кампания по-цинична и от цинизма на самия Симеонов! \r\n  \r\n \n\t\t\t\t\t\t", "date": "2018.10.22", "title": "Превърна ли се Валери Симеонов в убиец чрез цинизъм?"}
{"url": "http://www.bnews.bg/article/250735-volen_siderov_iska_ostavkata_na_valeri_simeonov_ima_palnata_podkrepa_na_barekov", "text": "\n Нажежената ситуация около исканата, но недавана от Валери Симеонов оставка налага на дневен ред, както и самият той каза, да решават коалиционните му партньори. \r\n\r\n Евродепутатът Николай Бареков изрази подкрепата си към Волен Сидеров да поиска оставката на Симеонов на незабавен коалиционен съвет. \r\n\r\n *Публикуваме без редакторска намеса. \r\n\r\n \"Разговаряхме току-що. Съобщих на Волен Сидеров, че има пълната ми подкрепа незабавно да свика коалиционния съвет и да поиска оставката на Валери Симеонов като вицепремиер. Тази оставка трябва да бъде гласувана още в сряда в Народното събрание. Доколкото разбирам Цветанов брани Симеонов като Матросов на амбразурата. А Каракачанов се ослушва като гърмян заек. Сигурен съм, че оставката е въпрос на часове. Странно как ужким Валери Симеонов водеше “война” срещу Домусчиев, а сега Домусчиев го брани с тяло и гел, тъй да се каже?...\" \r\n \n\t\t\t\t\t\t", "date": "2018.10.22", "title": "Волен Сидеров иска оставката на Валери Симеонов, има пълната подкрепа на Бареков"}
{"url": "http://www.bnews.bg/article/250720-mayka_kam_wc_vitseto_svarshiha_li_diskotekite_g_n_simeonov_prevarnahte_patriot_v_obidna_duma", "text": "\n Публикуваме отвореното писмо към вицепремиера на Мария Пеева, майка. Текстът е от сайта \"Мама нинджа\", заглавието е на редакцията. Ето какво имат да кажат майките на Симеонов: \r\n\r\n \"Свършиха ли дискотеките, г-н Симеонов, че подхванахте майките на деца с увреждания? Вчера чух изявлението ви за \"закона, заченат в грях\" и се изпълних със срам, че сте мой вицепремиер, че живея в държава, която допуска политици от най-висок ранг да правят подобни грозни изказвания, при това изпълнени със самодоволство от собствената си значимост, с физиономия на отвращение, безчовечно и грубо, в пълен отказ да видят условията, в които някои хора са принудени да оцеляват: \r\n\r\n \"Тоя закон беше започнат като опит да се угоди на една група КРЕСЛИВИ жени, които СПЕКУЛИРАХА с децата си, които плюеха обществото, изкарвайки на пек и на дъжд тея УЖ БОЛНИ деца, без грам майчинско чувство и грижа за тях. Просто ги използваха по най-безсъвестен начин като инструмент за постигане на техните ЧИСТО материални цели. Затова казвам, че е заченат в грях. Той започна с грях, продължи с нарушения, с погазване на административните срокове…\" \r\n\r\n Не съм юрист, нито политик, затова допускам, че е възможно този закон, г-н Симеонов, да има недостатъци. Но дали вината за това е на майките? Нима беше тяхна работа да творят закони? Други са избрани от народа, но вие ги принудихте с бездействието си. Ако има такива недостатъци, посочете тях, посочете вариантите, по-добрите решения. И посочете виновниците за това положение - правителствата, които в продължение на 11 години не успяха да създадат условия за хората с увреждания да водят нормално и достойно съществуване в България (колко да са тези административни срокове, боже мой, че толкова години не ви стигнаха). \r\n\r\n \"Група кресливи жени с уж болни деца\" може да \"вземе главата\" на Валери Симеонов \r\n\r\n Историята, която ще прочетете ТУК, ако отделите малко от времето си, ми прати Росица Букова от Движение на българските майки. Тази история предава цялата хронология на протеста на \"кресливите\" жени, които се борят за децата си. Думата популизъм, която с такова удоволствие използвате, за да опишете как ви притискат, не е правилна. Не е популизъм, а война за оцеляване и участниците в нея имат само два варианта - да победят или да напуснат бойното поле. Ако не го осъзнаете, ще дойде момент, когато ще управлявате само собствените си деца. Чуждите - здрави или болни - вече ще са избягали. Прогонени от вас и подобните ви.  \r\n\r\n Гневът на майките е разбираем, учудващо е търпението им. \r\n\r\n Тази битка не е от вчера и имахте предостатъчно време да предложите сами такъв законопроект, вместо да обвинявате майките, че техният не бил достатъчно добър. Разбира се, винаги е по-лесно вместо да решиш проблема, да нападнеш човека, който го създава. Особено ако му е трудно или невъзможно да се защити, защото не разполага с власт, пари и връзки. \r\n\r\n По какво се познава дали едно общество има ценности, г-н Симеонов? По шума в дискотеките или по грижата за болните и слабите? Хиляди пъти бих предпочела една дискотека да вдига врява до небесата, стига в нея да може да влезе свободно и да се забавлява с приятелите си някое двайсетгодишно хлапе в инвалидна количка. Защото те също танцуват, Валери. Знаете ли, че те танцуват, и се усмихват, и се забавляват, и имат приятели, и ходят на работа, и дори обичат, не много по-различно от нас. Някъде по света те живеят, вместо да оцеляват. Хубаво е да помислите върху това. \r\n\r\n Майка съм на четири деца, които по никакъв начин не \"тежат\" на системата ви, защото са имали щастието да се родят здрави. Те са умни и способни момчета и вярвам, че ще станат достойни граждани и добри хора, ще създадат семейства, вероятно ще ме зарадват с още внуци. Но знаете ли какво си обещах след вашето изявление, (чиято значимост всъщност е единствено в грозотата му, но се оказа капката, с която чашата преля)? Обещах си, че повече никога няма да произнеса и една дума, която да ги задържи тук. Твърде много ги обичам, за да им го причиня.  \r\n\r\n Иска ми се да запитам нашите политици - не виждате ли, че нещо страшно се случва с България? Не виждате ли, че скоро няма да останат хора, които да управлявате? Няма да имате работна ръка, данъкоплатци, родители и деца. България се изнася! Новите емигранти не са млади хора, които просто искат да видят и друг свят, да опитат късмета си на друго място. Новите емигранти са семейства - семейства с деца, семейства с работоспособни родители, които бягат НЕ от любопитство, а защото търсят сигурност. Тук няма сигурност, а и надежда вече няма. \r\n\r\n Ние сме държава, в която, за да хванат изнасилвача ти за два дни, трябва да си млада, красива и известна. Държава, в която мъжът ти може да те пребие, защото полицията не вярва на сълзи. Държава, в която блъскат майки по тротоари и пешеходни пътеки, а после ние, обикновените хора, на които им дреме за чуждата болка, събираме пари, за да лекуваме децата им. Държава, в която лекарствата за онкоболни се изнасят, а на тях се влива физиологичен разтвор. Държава, в която умират родилки, защото им скачат по коремите, а после системата оправдава виновните. Държава, в която се експериментира с чернодробни трансплантации върху деца и в която политиците се държат като мутри и се гордеят с това. Ето такава държава сме ние. Цялата ни система е зачената в грях и хора умират на кръста всеки ден, но не успяват да я спасят. \r\n\r\n Хора като вас, г-н Симеонов, превърнаха патриот в обидна дума. \r\n\r\n И най-жалкото е, че дори няма да разберете какво се опитвам да ви кажа.\" \r\n\r\n   \r\n \n\t\t\t\t\t\t", "date": "2018.10.22", "title": "Майка към WC вицето: Свършиха ли дискотеките, г-н Симеонов? Превърнахте патриот в обидна дума!"}
{"url": "http://www.bnews.bg/article/250701-temperaturite_padat_no_v_kraya_na_sedmitsata_idva_tsiganskoto_lyato_a_zimata_shte_bade", "text": "\n Днес ще бъде предимно облачно и на места, главно в Западна и Централна България ще има превалявания от дъжд. Ще духа слаб, в Източна България - умерен североизточен вятър и с него температурите още малко ще се понижат. Максималните температури ще са между 14° и 19°. Това сочи прогнозата на дежурния синоптик Боряна Маркова в сайта на НИМХ. \r\n\r\n Атмосферното налягане ще остане по-високо от средното за месеца. В планините ще бъде предимно облачно, мъгливо и на много места в масивите от Западна и Централна България ще има валежи от дъжд, над 1800-2000 метра - от сняг. Ще духа до умерен вятър предимно от изток. Максималната температура на височина 1200 метра ще е около 10°, на 2000 метра – около 3°. \r\n\r\n По Черноморието ще е предимно облачно, но валежи са малко вероятни. Ще духа умерен североизточен вятър. Максималните температури ще са между 17 и 19°, малко по-ниски от температурата на морската вода. Вълнението на морето ще е 2-3 бала. \r\nЗимата се отлага. Ако ме бяхте питали в петък, щях да кажа, че е дошла, но всички тотално сбъркаха в прогнозата. \r\n\r\n Това заяви пред Нова тв климатологът доц. Георги Рачев. \"Температурите ще достигнат 23-24 градуса през уикенда. Волфганг вече се разрушава, после идва Ксеркс. Студеният фронт трябва да дойде в сряда следобед. Температурите в четвъртък ще бъдат много ниски. Още от петък обаче започва взривно затопляне. Над България от югозапад ще се изнася топъл въздух. От 10-на години насам не съм виждал такова обръщане за толкова малко дни\", заяви климатологът. \"В София през уикенда минималните температури даже ще са 10-на градуса. Някои синоптици се шегуват, че става за море\", каза още той. \r\n\r\n \"В България ще има топла зима. Ние сме в едно ъгълче, в което ще има обаче студени инжекции. Октомври ще го изпратим с 2-3 градуса по-високи температури от нормалното. Очакваме зимата да е ветровита и буреносна. В почти цяла Европа тя ще бъде по-топла с градус и половина. Обобщено към момента - зимата ще бъде топла и сравнително нормална по отношение на валежите. Като цяло настъпващата зима ще бъде сравнително топла, но няма да липсват и ледени „инжекции”, каза още доц. Рачев. \r\n \n\t\t\t\t\t\t", "date": "2018.10.22", "title": "Температурите падат, но в края на седмицата идва циганското лято, а зимата ще бъде..."}
{"url": "http://www.bnews.bg/article/250702-maya_manolova_sreshta_trima_ministri_za_problemite_s_patya_kray_svoge", "text": "\n   \r\n\r\n Трима министри ще обсъдят с омбудсмана Мая Манолова проблемите с пътя край Своге. \r\n\r\n Поканени да присъстват на срещата са министрите на вътрешните работи, на регионалното развитие и на транспорта, представители на общината и жители на града. \r\n\r\n След тежкият инцидент, при който загинаха 20 души, в продължение на седмици местните жители излизаха на протести. Основното им искане беше да бъде направен спешен ремонт на пътя и съоръженията по него, както и да бъде обезопасен. Исканията си те предадоха лично на Манолова по време на една от демонстрациите им \r\n \n\t\t\t\t\t\t", "date": "2018.10.22", "title": "Мая Манолова среща трима министри за проблемите с пътя край Своге"}
{"url": "http://www.bnews.bg/article/250703-vnukat_na_zverski_prebitiya_dyado_iskame_izvarshitelyat_da_si_poluchi_zasluzhenoto", "text": "\n “Крадецът се опитал да влезе в къщата. Дядо ми е излязъл и са се сбили. Той си е хвърлил портмонето, в което е имал 120 лв., но преди това е бил зверски пребит“, разказа внукът на Георги Вачев. \r\n\r\n Припомняме, че социалните мрежи буквално прегряха вчера с   и сподели със снимки, както BNews писа. \r\n\r\n Той сподели още, че в момента възрастният мъж е в болница със счупена скула и наранявания по цялото тяло. \r\n\r\n “От полицията разбрахме, че извършителят е криминално проявен. Лежал е в затвора за същото деяние и преди. Баща ми всъщност го познава. Крадецът живее през няколко къщи“, каза още синът на дядото. \r\n\r\n Той споделил за случилото се в социалните мрежи и благодари на хората за съпричастността. \r\n\r\n “Целта на моя пост е да достигне до максимално много хора. Този път искрено се надявам извършителят да си получи заслуженото. Законите са за всички и те трябва да се спазват“, допълни той. \r\n\r\n “Тази къща не се охранява при нас и съответно се е случил този инцидент. Има чести набези в домове, в които живеят възрастни хора. Когато хванем крадеца на терен, първо уведомяваме полицията. Предаваме ги с протокол“, обясни Владимир Попов, представител на охранителната фирма в Славяново. \r\n\r\n Предстои прокуратурата да реши дали да поиска постоянно задържане за крадеца. В противен случай той ще бъде пуснат на свобода след 72 часа в ареста, предаде Нова тв. \r\n \n\t\t\t\t\t\t", "date": "2018.10.22", "title": "Внукът на зверски пребития дядо: Искаме извършителят да си получи заслуженото!"}
{"url": "http://www.bnews.bg/article/250710-drogiraniyat_shofyor_ot_sofiya_narushaval_sam_zakona_zashtoto_sam_pich", "text": "\n 32-годишният Слави Миладинов помете 7 спрели автомобила в събота вечер в столичния квартал \"Люлин\". Разследващите органи обявиха, че той е бил под въздействието на наркотици. \"Завъртях се с превишена скорост. Предишната вечер бях употребил амфетамин, така че произшествието не е под въздействието, а след употребата на наркотици. Не съм бил под въздействието на наркотиците в този момент. Съжалявам за колите на хората. Няма какво повече да кажа, не мога да направя нищо по въпроса, вече съм го извършил\", каза той в ефира на \"Нова телевизия\". \r\n\r\n Репортерката го попита дали е вярно, че има 41 наказателни постановления, а той каза: \"Да, но са платени. Да, твърде много са, ама съм бил куриер и са били служебни всичките\". Тук репортерката му зададе въпрос: \"Тоест, заради работата си сте нарушавали закона?\", а Миладинов отговори с усмивка: \"Да, защото съм пич\". \r\n\r\n В конкретния случай, нарушението е направено с личния му автомобил. Той разкри, че е поднесъл заради това, че е имал лоши гуми, а и настилката е била мокра. \"Виновен съм, чувствам се зле, защото нанесох щети на хора, които нямам нищо общо. за употребата на наркотици - нямаше да мога да изкарам, иначе щях да съм заспал отдавна. Употребил съм, но това са неща, които не засягат други хора. Имах си лични проблеми. Да, наясно съм, че можеше да се случи и нещо лошо, заради което можехме и да не си говорим сега\", завърши Миладинов. \r\n  \r\n \n\t\t\t\t\t\t", "date": "2018.10.22", "title": "Дрогираният шофьор от София: Нарушавал съм закона, защото съм пич!"}
{"url": "http://www.bnews.bg/article/250721-kamen_donev_kupi_apartament_na_vitoshka_za_600_bona", "text": "\n Апартамент на една от най-престижните улици в София – „Витошка“, е купил на зелено популярният актьор и режисьор Камен Донев. \r\nИзтъкнатия драматург, прочул се с авторските си моноспектакли и с режисурата на най-гледаните у нас в последните години театрални постановки, е инвестирал част от парите си в апартамент новострояща се жилищна кооперация на метри от Южния парк.  Камен Донев си харесал жилище от 150 квадратни метра на 3-ия етаж на строящата се кооперация, което трябва да бъде завършено окончателно през есента на 2019 г. и да се сдобие с акт 16. Бъдещия апартамент на мустакатия творец от Русе е точно срещу популярния бар „Голдън Неро“, стопанисван от Ники Пилето. \r\nКамен Донев сключил имотната сделка преди около месец, като цената на придобития от него апартамент не се съобщава официално. Според брокери на недвижимо имущество обаче актьорът се е бръкнал поне с 600 000 лева, тъй като локацията на имота му е на най-скъпата улица в София след „Оборище“. \r\nДонев открай време влага печалбите от неуморния си труд в недвижимо имущетво. Той живее със съпругата си и 9-годишната си дъщеря в центъра на София, в апартамент на улица „Хан Крум“, но разполага с още 2 апартамента в столицата, пише \"Уикенд\".  \r\n  \r\n \n\t\t\t\t\t\t", "date": "2018.10.22", "title": "Камен Донев купи апартамент на „Витошка“ за 600 бона "}
{"url": "http://www.bnews.bg/article/250709-prokuraturata_shte_pravi_dnk_analiz_na_biyacha_retsidivist_na_dyadoto_ot_slavyanovo", "text": "\n \r\nОкръжна прокуратура-Плевен ръководи разследването по досъдебно производство, образувано за извършен грабеж при условията на опасен рецидив. \r\nНа 21.10.2018 г. около 02:30 часа е получено съобщение на тел.112 от 82-годишен мъж от гр.Славяново, обл.Плевен, който съобщил, че му е нанесен побой и му е отнета парична сума от 120 лева, от познато за него лице. \r\n\r\n Незабавно е изпратен полицейски патрул. Задържан е 36-годишен мъж, посочен от пострадалия като извършител на грабежа. 36-годишният мъж е осъждан многократно за умишлени престъпления от общ характер. \r\nИзвършен е оглед на местопроизшествието, както и претърсване в дома, обитаван от 36-годишния извършител. При претърсването са иззети дрехите, с които 36-годишния мъж е бил при извършване на престъплението. \r\n\r\n Пострадалият е настанен в болница, без опасност за живота. \r\n\r\n Установено е, че същият има счупена яблъчна кост, разкъсване на ушна мида, отоци и синини и разкъсно-контузна рана на главата. \r\nИзвършителят е привлечен като обвиняем за грабеж на 120 лева, извършен при условията на опасен рецидив, съобщиха от държавното обвинение в Плевен. \r\n\r\n С постановление на наблюдаващия прокурор е задържан за срок до 72 часа. Предстои да бъде внесено искане в съда за вземане на мярка за неотклонение „Задържане под стража“. Извършено е освидетелстване на обвиняемия и са взети образци за сравнително изследване. \r\n\r\n По досъдебното производство предстои да бъдат назначени ДНК експертиза, съдебно-медицинска експертиза и разпити на свидетели \r\n  \r\n \n\t\t\t\t\t\t", "date": "2018.10.22", "title": "Прокуратурата ще прави ДНК анализ на бияча-рецидивист на дядото от Славяново"}
{"url": "http://www.bnews.bg/article/250704-maykite_iskat_kategorichno_i_lichno_valeri_simeonov_da_podade_ostavka_dumite_mu_sa_tsinichni", "text": "\n Отново започва протест на родителите на деца с увреждания пред Министерски съвет. Майките от палатковите лагери се събират на \"Дондуков\" 1 в София и в други градове, с искане на оставката на вицепремиера Валери Симеонов днес в 12:30 часа. \r\n\r\n Повод за протеста са квалификации, които Симеонов отправи по отношение на майките, които те твърдят, че са обидни. И по-точно репликите, че те са \"група кресливи жени\" с \"уж болни деца\". \r\n\r\n Протестиращите майки на деца с увреждания определиха като цинични думите на вицепремиера Валери Симеонов и бяха категорични, че няма никакви политически интереси в техните искания. \r\n\r\n „Как може да се приеме нещо толкова цинично, при условие че толкова месеци сме вече по улиците и обясняваме, че не става въпрос дори само за нашите деца, а за всички хора с увреждания”, каза Димитрина Русев, майка на дете с увреждане, което е над 18-годишна възраст. \r\n\r\n Майките не се приемат за „група кресливи жени в опит да им се угоди”.  „Ние от години имаме ясни искания, не става въпрос само за едни пари и само за  нас. „Има много хора, които ни подкрепят и които разбират, че реформата, която искаме, ще засегне цялото общество”, каза Весела Одажиева, майка на дете с епилепсия. \r\n\r\n Думите са достатъчно цинични, независимо в какъв контекст са казани, категорична беше тя. „Ние не влагаме никакви политически интереси в нашите искания. Независимо за коя партия става въпрос, ние искаме да се свърши работата”, подчерта майката. \r\n\r\n Майките на деца с увреждания бяха категорични, че нямат за цел да бутат правителството, предаде БТВ. \r\n\r\n Министър-председателят Бойко Борисов обаче до момента само се разграничи от думите на вицепремиера и дори се извини от името на правителството. \r\n\r\n Самият Валери Симеонов излезе с публикация в профила си във Фейсбук и застана твърдо зад думите си. Позиция бе изразена и от страна партията на Симеонов НФСБ, която го подкрепи и дори преведе изказването му, като обясни, че с думата \"уж\" той не поставял под въпрос здравния статус на децата. \r\n\r\n Майките са категорични, че той сам трябва да подаде оставка и заявиха, че нямат очаквания от премиера по тази тема. \r\n\r\n   \r\n \n\t\t\t\t\t\t", "date": "2018.10.22", "title": "Майките искат категорично и лично Валери Симеонов да подаде оставка: Думите му са цинични!"}
{"url": "http://www.bnews.bg/article/250714-italiya_v_nadmoshtie_nad_ndrageta", "text": "\n Италианската полиция съобщи днес, че е арестувала виден член на мафиотската групировка Ндрангета, а вътрешният министър Матео Салвини коментира, че такива престъпници трябва да \"гният в затвора\", предаде ДПА. \r\n\r\n 48-годишният Филипо Морганте бе задържан в Рим, след като се укрива 12 месеца. Той е описан като високопоставен член на престъпната фамилия Галико от Ндрангета. \r\n\r\n Според изявлението на полицията той трябва да лежи в затвора 18 години за членство в мафията, трафик на наркотици, незаконно притежаване на оръжие и сплашване. \r\n\r\n \"Гангстерите трябва да гният в затвора. Благодаря на карабинерите, които го заловиха, и на всички мъже и жени в униформа в Италия: гордеем се с вас,\" посочи в съобщение Салвини. \r\n\r\n     \r\n \n\t\t\t\t\t\t", "date": "2018.10.22", "title": "Италия в надмощие над Ндрагета"}
{"url": "http://www.bnews.bg/article/250708-osvobodete_vintilite_shte_pusnat_parnoto_v_sofiya_na", "text": "\n Заради очакваното рязко застудяване в началото на седмицата и валежи от дъжд, днес \"Топлофикация София\" ще реши кога да пусне парното в столицата. От дружеството са в постоянна комуникация с Националния институт по метеорология и хидрология.  \r\n\r\n Припомняме, че за да бъде пуснато парното в София, трябва да бъдат изпълнени няколко задължителни, уредени от закона, условия: да има три последователни дни със средна денонощна температура под 12 градуса, прогноза за трайно застудяване на времето. \r\n\r\n От дружеството съветват потребителите да освободят винтилите на парното максимално, за да се обезвъздуши системата. Директорите на болнични заведения, училища и детски градини, ще могат да направят заявление в \"Топлофикация София\", след което в рамките на ден топлоподаването към тях ще бъде изпълнено. \r\n \n\t\t\t\t\t\t", "date": "2018.10.22", "title": "Освободете винтилите, ще пуснат парното в София  на..."}
{"url": "http://www.bnews.bg/article/250713-piyana_lora_karadzhova_edva_ne_ubiva_peshehodets", "text": "\n Лора Караджова се слави като неподражаема купонджийка, но зад широката й лъчезарна усмивка се крият серия травми. Певицата, която на 3 декември тази година ще навърши 36 години, намекна и навлизане във „ВИП Брадър”, че не желае да „отприщва” тъмната си страна, която и самата тя малко познава.  \r\nОще тогава в светското пространство се припомниха серия ситуации, в които тази тъмна страна на Лора се е проявявала. Като, например, когато преди време се млатила с танцьорка в дискотека. Подобни истории не могат смутят изпълнителката на хита „Нека бъде лято”, защото има една драма, която още измъчва сърцето й. Дъщерята на Данчо Караджов, вокалът на група „Сигнал”, все още не може да преодолее шока, който я връхлетя през 2006 г., когато блъсна с колата си пешеходец на столично кръстовище. Хитовата изпълнителка прекарала една нощ във вцепенение и молитви в „Пирогов”, очаквайки да чуе дали мъжът ще оцелее.  \r\n„Бутнах един човек, който беше с опасност за живота... Той пресичаше на червено, аз просто не го видях. В София, точно 10 метра преди да се прибера и в един момент просто видях стъклото на колата счупено... Всичко върху мене. И спрях колата, излязох, човекът лежеше проснат на едно много голямо кръстовище в София”, споделяла е Лора Караджова преди години. Тогава тя се обадила първо на брат си, с когото имат изключително силна връзка. Той толкова се притеснил, че не усетил как хукнал по чорапи от вкъщи и се усетил едва след няколко пресечки. \r\n„Дойде полицията, качиха ме отзад, отидохме в „Пирогов”, казаха ми, че е с опасност за живота. Прибрах се. Не можех да се разплача, нямах сили да се разрева дори”, споделяла е Лора. Тогава баща й бил на турне. Споделила по телефона какво се е случило и той й казал: „Ти знаеш ли въобще какво си направила?!”. С майка й и брат й се върнали в „Пирогов”, където изкарали една кошмарна нощ. На сутринта лекарите съобщили, че човекът е добре и ще се възстанови. Оцелял буквално по чудо. \r\n„Излизайки на сутринта от „Пирогов”, Лора ми хвана ръката и каза: „Майко, ако нещо беше станало, не знам как щях да живея напред”. След това месеци наред тя не можеше да пресича. Аз пресичах с нея. Това бе голям шок за нея”, разказвала е и Мариана Караджова, майката на певицата.  \r\nСамата Лора и днес избягва темата, тъй като все още й е изключително трудно да говори за случилото се. И все пак, когато го е правила, певицата е признавала, че действително дълго време не е можела да пресича сама. Трябвало някой да я съпровожда. „Слава Богу, всичко е отминало! Човекът си е жив и здрав”, въздъхва Караджова. \r\nСпоред нейни колеги тя пропуска една важна подробност – в този момент е употребила алкохол. В действителност, Лора е блъснала човека, карайки почерпена. В суматохата около инцидента не й е взета кръвна проба навреме, която да я закове, издават нейни колеги. \r\nОттогава певицата е изключително предпазлива зад волана и когато пресича пътни платна. Съумяла е някак обаче да възвърне радостта си от живота и отново да бъде славната купонджийка, каквато всички я познават. И Лора наистина е такава, потвърди и във визитката си за „ВИП Брадър”. Певицата се определи като „умерено луда глава”, но това не означава опасна. Просто развеселявала другите и ги карала да се чувстват добре.  \r\nЕ, това все пак не важи за една незнайна танцьорка, с която Лора преди време се сбила в столична дискотека. Певицата й налетяла на бой, след спор за... варел, който явно бил импровизираната „сцена” на танцьорката. И когато опитала да се върне на работното си място, срещнала яростната съпротива на певицата. Братът на Лора отново бил първият човек, който разбрал за станалото. Когато звездата се прибрала с наранявания, той толкова се притеснил, че първо в ума му изникнали възможно най-мрачните сценарии, пише \"Уикенд\".  \r\n„Веднъж се прибра от дискотека цялата насинена като след боксов мач. Казвам: „Лора, какво стана?”. Аз, вика, исках да танцувам в една дискотека и се качих на един варел да си танцувам. И дойде по едно време една танцьорка и ме бутна – това бил нейния варел. И аз викам: „Абе, как ще ме буташ, бе! Това ми е любимото парче! Сега ще видиш за какво става въпрос”... Меле”, споделял е братът на Лора.  \r\n  \r\n \n\t\t\t\t\t\t", "date": "2018.10.22", "title": "Пияна, Лора Караджова едва не убива пешеходец "}
{"url": "http://www.bnews.bg/article/250705-otmenyat_bedstvenoto_polozhenie_v_lom_no_problemat_s_vik_mrezhata_ostava", "text": "\n Бедственото положение в Лом ще бъде отменено по-късно през деня. Днес ще се извърши дезинфекция в детски ясли и градини, както и в училищата и от утре да започне нормален учебен процес, съобщи Евтим Евтимов – зам.-кмет на община Лом, в предаването „Тази сутрин ” по bTV. \r\n\r\n Шест дни след тежката авария на водопровода, която предизвика бедствено положение в община Лом, водата потече от чешмите на хората.  Големият проблем с изграждането на нов водопровод обаче остава. \r\n\r\n Ръководителят на ВиК Лом – инж. Любен Филипов, заяви, че всеки ден има авария на водопровода. \r\n\r\n „Съоръжението е направено през 1971 година, от тогава до сега от вътрешността на вътрешността на стоманената тръба са създадени толкова много каверни, че просто е невъзможно да  се залепи и се слагат планки, кърпи се по занаятчийски, само за да задоволим нуждите на града”, обясни инж. Филипов. \r\n\r\n „Аварията беше на тази част от водопровода, която е по-нова и затова беше възможно да се отстрани за 6 дни, но ако стане авария на другата част възстановяването на водоподаването може да отнеме и няколко месеца. При тази ситуация би трябвало да се вземат мерки колкото може по-бързо да се изградят останалите части  от новия водопровод, защото иначе ще се повтори ситуацията и то за много повече дни”, обясни още ръководителят на ВиК Лом. \r\n \n\t\t\t\t\t\t", "date": "2018.10.22", "title": "Отменят бедственото положение в Лом, но проблемът с ВиК мрежата остава"}
{"url": "http://www.bnews.bg/article/250706-evrodeputatite_shte_obsadyat_sluchaya_hashogi", "text": "\n Убийството на саудитския журналист Джамал Хашоги влиза в дневния ред на Европейския парламент. Евродепутатите ще обсъдят случая на фона на растящия натиск върху Саудитска Арабия, съобщава Нова тв. \r\n\r\n Междувременно, властите в Анкара назначиха охрана за годеницата на убития журналист, тъй като тя е турска гражданка. Рияд вече официално призна, че Хашоги е бил убит в консулството в Истанбул. \r\n\r\n Саудитският външен министър каза, че убийството е било \"огромна грешка\" и обеща на семейството му, че отговорните ще бъдат наказани. \r\n\r\n Междувременно германският канцлер Ангела Меркел заяви, Германия няма да изнася оръжия за Саудитска Арабия, докато продължава сегашната несигурност за това какво се е случило с журналиста Джамал Хашоги.  \r\n\r\n Саудитският външен министър Адел ал Джубейр каза, че убийството на журналиста в консулството на Саудитска Арабия в Истанбул е било \"огромна и сериозна грешка\", и обеща на семейството му, че отговорните ще бъдат наказани. \"Това е ужасна грешка. Това е ужасна трагедия. Поднасяме им нашите съболезнования. Ние усещаме тяхната болка\", заяви Джубейр в интервю за телевизия \"Фокс нюз\". \r\n\r\n По думите му саудитските власти засега не знаят как точно е бил убит Хашоги и къде се намира тялото му. \"Изяснихме, че той е бил убит в консулството. Що се отнася до подробностите, ние не знаем как. Не знаем къде се намира тялото\", каза Джубейр. \r\n\r\n Анонимен източник обаче е разказал пред \"Ройтерс\" как точно е настъпила смъртта на журналиста. Екип от 15 саудитски граждани е бил пратен за среща с Хашоги на 2 октомври в саудитското консулство в Истанбул. Този екип е заплашил журналиста, че ще бъде упоен и отвлечен, а после, когато той е оказал съпротива, е бил убит по време на хватка, причиняваща задушаване. Член на екипа тогава облякъл дрехите на Хашоги, за да изглежда, че той напуска сградата на консулството. \r\n\r\n Саудитските власти казаха, че Хашоги е умрял в юмручен бой в консулството. Преди това близо две седмици те казваха, че той е напуснал сградата и отричаха твърденията, че нещо се е случило с него вътре. Малко след като тази версия бе разпространена вчера, друг саудитски представител каза, че Хашоги е починал вследствие на задушаване. Сега версията за задушаването бе потвърдена от пожелалия да остане анонимен саудитски представител. Той разказа още, че трупът на журналиста бил увит в килим и бил предаден на \"местен сътрудник\", който да се отърве от него. Така представителят опроверга появилите се твърдения, че тялото на Хашоги е било разрязано на части. Той каза, че предварителни резултати от разследването не навеждат на мисълта, че Хашоги е бил измъчван или обезглавен. \r\n \n\t\t\t\t\t\t", "date": "2018.10.22", "title": "Евродепутатите ще обсъдят случая \"Хашоги\""}
