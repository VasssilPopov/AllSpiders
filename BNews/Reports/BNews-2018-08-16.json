{"url": "http://www.bnews.bg/article/247052-nay_golemiyat_mazhki_strah_v_seksa", "text": "\n „Сексът с мен няма да ѝ хареса“ – оказва се, че това е най-големият страх на повечето мъже в леглото. Притеснението, че може да се провалят и да не успеят да задоволят жената до себе си засяга огромна част от мъжката половина на населението (макар и да не си го признават). \r\nЗа повечето мъже е изключително важно да задоволят партньорката си, категорична е сексологът Наталия Кобилкина. Страстната и стенеща любовница е истинска радост за представителите на силния пол. Мъжете държат жената до тях да е доволна и щастлива в сексуално отношение, иначе самите те се чувстват непълноценни.[ж] \r\nThinkStock/Getty ImagesВремето за постигане на оргазъм е много важно, но и различно за двата пола - мъжете го достигат бързо, а жените по-бавно. Затова първите се боят, че сексът ще свърши прекалено бързо, а последните, че им трябва прекалено много време. \r\nСъветът на сексолозите: Изучавайте се взаимно, разберете ерогенните си зони и кой какво харесва. А що се отнася до продължителността на акта - тя зависи от личните предпочитания. Така че комуникирайте - няма нищо срамно, ако попитате и получите съответния инструктаж. \r\n \n\t\t\t\t\t\t", "date": "2018.08.16", "title": "Най-големият мъжки страх в секса "}
{"url": "http://www.bnews.bg/article/247068-dinevi_grup_davat_volen_siderov_na_sad", "text": "\n „Диневи груп” отрекоха твърдението на народния представител и лидер на „Атака” Волен Сидеров, че техни обекти по българското Черноморие не се проверяват от органите на реда, защото в тях почиват членове на правителството. В обръщение до медиите те съобщават, че ще съдят Сидеров за клевета. \r\n\r\n След поредната акция „Шум” на вицепремиера Валери Симеонов коалицияният му партньор  - лидерът на „Атака” Волен Сидеров обяви, че действията на Здравната инспекция и полицията по затваряне на заведения заради шума са незаконни и действат избирателно, като съсипват едни бизнеси в полза на други.  \r\n\r\n „Твърденията, че наши заведения нарушават закона, а никой не ги проверява, са неверни. Ние сме инвеститори и не управляваме пряко стопански обекти. Отдаваме под наем стотици помещения, в това число и на „Марина Диневи“- там развиват дейност ресторанти, клубове, магазини и т.н.  Отговорност за тези заведения, по отношение на шум, качество на обслужване и др., носят отделните юридически лица, които са наши наематели”, се посочва в изявлението. \r\n\r\n Според „Диневи груп” твърдението, че членовете на всички правителства имат подарени апартаменти и допълват, че нито един действащ министър не е почивал при тях безплатно. \r\n \n\t\t\t\t\t\t", "date": "2018.08.16", "title": "„Диневи груп” дават Волен Сидеров на съд"}
{"url": "http://www.bnews.bg/article/247070-erdogan_zapochna_diplomaticheska_ofanziva", "text": "\n Турската лира възстанови част от стойността си, след като Катар обеща да инжектира икономиката с 15 милиарда долара. \r\n\r\n С 3% се повиши стойността на турската валута в търговията с долара. Междувременно турският президент Реджеп Ердоган предприе дипломатическа офанзива, за да неутрализира икономическия натиск. \r\n\r\n Освен срещата с емира на Катар вчера и договорената сума от 15 милиарда долара, Ердоган днес има разговор по телефона с президента на Франция Еманюел Макрон, а в сряда разговаря и с Ангела Меркел. \r\n\r\n Разговорът с германския канцлер беше разчетен като знак за подобряване на отношенията между Берлин и Анкара, които бяха белязани от напрежение през последните години. \r\n \n\t\t\t\t\t\t", "date": "2018.08.16", "title": "Ердоган започна дипломатическа офанзива"}
{"url": "http://www.bnews.bg/article/247069-erdogan_zapochna_diplomaticheska_ofanziva", "text": "\n Турската лира възстанови част от стойността си, след като Катар обеща да инжектира икономиката с 15 милиарда долара. \r\n\r\n С 3% се повиши стойността на турската валута в търговията с долара. Междувременно турският президент Реджеп Ердоган предприе дипломатическа офанзива, за да неутрализира икономическия натиск. \r\n\r\n Освен срещата с емира на Катар вчера и договорената сума от 15 милиарда долара, Ердоган днес има разговор по телефона с президента на Франция Еманюел Макрон, а в сряда разговаря и с Ангела Меркел. \r\n\r\n Разговорът с германския канцлер беше разчетен като знак за подобряване на отношенията между Берлин и Анкара, които бяха белязани от напрежение през последните години. \r\n \n\t\t\t\t\t\t", "date": "2018.08.16", "title": "Ердоган започна дипломатическа офанзива"}
{"url": "http://www.bnews.bg/article/247066-nad_shest_chasa_debatirat_noviya_zakon_za_horata_s_uvrezhdaniya", "text": "\n Шести час продължава поредната среща за новия Закон за хората с увреждания. Предвижда се създаване на Специализиран орган за хората с увреждания, който ще бъде под шапката на Министерския съвет. \r\n\r\n Ще има и Съвет за наблюдение и спазване на Конвенцията за правата на хората с увреждания. Индивидуалната оценка на потребностите ще е със задължителен характер за компетентните институции и организации. \r\n\r\n Също така пълнолетните хора с увреждания ще имат право на месечна финансова подкрепа. Нейният размер ще зависи от степента на увреждането и линията на бедност. Личната помощ ще се уреди в Закон за личната помощ. \r\n\r\n От 2020 година медицинските изделия и помощните средства минават към здравното министерство и касата с нов механизъм за отпускането им. \r\n \n\t\t\t\t\t\t", "date": "2018.08.16", "title": "Над шест часа дебатират новия Закон за хората с увреждания"}
{"url": "http://www.bnews.bg/article/247064-v_momenta_21_voenni_vodolazi_angazhirani_v_operatsii", "text": "\n Военнослужещи от Военноморските сили участват в две операции в момента в помощ на населението на страната. \r\n\r\n Група от 17 водолази с две лодки \"Зодиак\" в операцията по издирването на телата на двете момчета, повлечени от вълна на вълнолома на пристанище Варна. \r\n\r\n Модулната група е задействана след молба на областния управител на Варненска област и се ръководи от командира на военно формирование 28580-Варна капитан I ранг Тодор Богданов. \r\n\r\n Военнослужещите действат съвместно с органите на МВР, Регионална дирекция \"Пожарна безопасност и защита на населението\"- Варна и Изпълнителна агенция \"Морска администрация\". Към момента е намерено тялото на едно от момчетата, а издирването продължава. \r\n\r\n Водолазната група от състава на флотилия бойни и спомагателни кораби на ВМС извършва днес, 16 август, оглед на кораб, потънал през 1921 г. в Созополския залив, на 5 км от брега и на 30 м дълбочина. \r\n\r\n Групата е в състав от 4 водолази и водолазен катер и е под ръководството на капитан III ранг Милен Атанасов. \r\n\r\n Модулната група е задействана след молба на областния управител на Бургаска област до началника на отбраната и със заповед на командира на ВМС. \r\n \n\t\t\t\t\t\t", "date": "2018.08.16", "title": "В МОМЕНТА! 21 военни водолази ангажирани в операции "}
{"url": "http://www.bnews.bg/article/247055-stabilna_turtsiya_e_vazhna_za_evropa_obyavi_makron_pred_erdogan", "text": "\n Президентът на Турция Реджеп Ердоган и френският му колега Еманюел Макрон потвърдиха важността да се подобрят отношенията между Анкара и ЕС, съобщават турски медии. \r\n\r\n Макрон е добавил по време на телефонен разговор, че икономическата стабилност на Турция е много важна за Европа. \r\n\r\n Президентски източници разкриха, че двамата лидери са разменили мнения за двустранните отношения, по регионални и икономически въпроси. \r\n\r\n Ердоган и Макрон подчертаха необходимостта да задълбочат икономическите и търговските отношения между Турция и Франция. Те решиха да организират среща между техните финансови министри. \r\n\r\n По време на телефонния разговор е обсъдена и ситуацията в Сирия, конкретно в северозападната провинция Идлиб. \r\n\r\n По-рано турският външен министър Мевлют Чавушоглу заяви, че Анкара и Брюксел са започнали преговори за нормализиране на отношенията. \r\n\r\n Вчера Ердоган разговаря по телефона и с германския канцлер Ангела Меркел. \r\n\r\n Междувременно турският министър на търговията Рухсар Пекджан съобщи, че Анкара ще обжалва американските мита върху стомана и алуминий в Световната търговска организация. \r\n \n\t\t\t\t\t\t", "date": "2018.08.16", "title": "Стабилна Турция е важна за Европа, обяви Макрон пред Ердоган"}
{"url": "http://www.bnews.bg/article/247035-bekamovi_s_lyatna_pochivka_na_bali", "text": "\n Виктория Бекъм се похвали с кадър от лятната почивка на звездното семейство в Бали. \r\n\r\n Виктория, Дейвид, Бруклин, Ромео, Круз и Харпър се събраха отново заедно, за да прекарат времето си под топлите слънчеви лъчи на екзотичния остров. Виктория и Ромео публикуваха кадри от семейното преживяване. Гордата майка е снимала тримата си синове и дъщеричката си заедно с баща им във водата. \r\n\r\n Ромео пък се похвали със снимки от луксозната си ваканция, както и с кадри със сестричката си. \r\n\r\n Бекъм се гордеят със статуса си на задружно семейство и въпреки сериозните професионални ангажименти, Виктория и Дейвид успяват да отделят време, което да прекарат с децата си. \r\n \n\t\t\t\t\t\t", "date": "2018.08.16", "title": "Бекъмови с лятна почивка на Бали"}
{"url": "http://www.bnews.bg/article/247043-madona_stana_na_60", "text": "\n Скандална, непрекъснато променяща се, неподражаема - от първия си миг на сцената преди почти четири десетилетия до днес. Момичето с име Мадона Луис Вероника Чиконе, родено в семейство с осем деца в Мичиган, днес има продадени 300 милиона албума, а приходите от турнета надхвърлят милиард долара. Губи майка си на пет, отива в Ню Йорк на 19, за да учи танци и да покори света. Издава първия си албум на 25, а последният - Rebel Heart - преди три години. \r\n\r\n Първоначално се вдъхнових да направя албум с две страни и десет песни от всяка страна. Едната - и затова я нарекох Ребъл харт - щеше да представя бунтарската, провокативна страна от мен, а другата - по - романтичната , уязвима част от мен. \r\n\r\n След 13 албума, три саундтрака и колекция от всички престижни музикални награди, Мадона е най- продаваната певица на всички времена. \r\n\r\n Не става по-трудно да пишеш музика. Става по-трудно да намериш продуценти, които разполагат с време да стоят в студиото, за да завършите продукцията. Особено, когато работиш с диджеи, а те са много заети и пътуват постоянно. \r\n\r\n За ролята си на Ева Перон във филма \"Евита\" на Алън Паркър печели \"Златен глобус\" през 1997. През 2003 година се появява в напълно ново амплоа - като авторка на детската книжка \"Английски рози\". \r\n\r\n Пишех кратки разкази от известно време и ми предложиха да напиша книжка с истории за деца. Приех, защото имам деца и те са голямо вдъхновение за мен. \r\n \n\t\t\t\t\t\t", "date": "2018.08.16", "title": "Мадона стана на 60"}
{"url": "http://www.bnews.bg/article/247056-arest_za_kiparets_tarsen_v_rodinata_si_za_izmami_za_blizo_milion_evro", "text": "\n Варненският окръжен съд остави в ареста кипърския гражданин Георгиос М., търсен в родината си за измами в особено големи размери, съобщиха от пресцентъра на съда. Схемата му е била свързана с нашата страна. \r\n\r\n Според обвинението на кипърските власти през периода 2008-2016г., в качеството си на собственик на фирма за покупко-продажба на недвижими имоти \"Georgios Manoli And Sons Real Estate\", придобил чрез измама сумата от  914 280 евро от петима местни граждани. \r\n\r\n Обвиненият заявявал на потенциалните купувачи, че притежавал изгодни имоти за продан в България – Каварна и Шабла. След като получил сумата, издирваният обещал на купувачите, че на по-късен етап ще им издаде документи за собственост върху имотите, които така и не издал. \r\n\r\n В друг случай издирваният получил сума пари срещу обещанието, че ще съдейства на жертвите при инвестирането им в имоти на територията на България. След време обаче станало ясно, че сумата не била инвестирана, a Георгиос дал обещание да върне предоставената му сума. Парите така и не били върнати. \r\n\r\n На други жертви издирваният издал 15 чека за покриване на дълговете, но чековете били от закрита банкова сметка. \r\n\r\n След издаване на Европейска заповед за арест, Георгиос М. бил задържан във Варна на 14 август. \r\n\r\n Мъжът ще изчака под стража разглеждането на искането за екстрадицията му. Ако бъде признат за виновен, „бизнесменът” ще получи до 14 години лишаване от свобода. \r\n \n\t\t\t\t\t\t", "date": "2018.08.16", "title": "Арест за кипърец, търсен в родината си за измами за близо милион евро"}
{"url": "http://www.bnews.bg/article/247049-kateto_evro_pogreba_tayno_brat_si_pedofil", "text": "\n Катето Евро е погребала в началото на август брат си Петър, на чиято съвест лежаха куп престъпления-той бе съден за педофилия, както и за убийството на пенсионер на пътя. \r\n58-годишният хомосексуалист със скандална репутация е починала мистериозно на 2 август. На разлепения във входа на кооперацията некролог пише, че Петър Евро си е отишъл след кратко боледуване. \r\nСпоред съседите, които често го засичали да пие от сутринта си е отишъл от масиран инсулт, а други твърдят, че причина за смъртта му е инфаркт. Прокрадва се версия и за онкологично заболяване и дори СПИН. В хомосредите той се подвизаваше като Пепи Брадата. Самата Актриса, която винаги публично тъжи за починали близки и приятели и пише сърцераздирателни постове в социалната мрежа за  пребити или убити кучета, запази мълчание и не обели дума за смъртта на по-малкия си брат. Във фейсбук смени само профилната си снимка с фото на двамата отпреди години, без да пише кой е този човек и без да уточнява каквото и да е било, пише „Уикенд“. \r\nОт години Катето Евро се притеснява от Петър, който с поведението си петнеше името на фамилията и нейното. Преди 15 години той бе спипан да мърсува с малко момченце в дома си. Той се е забавлявал и с непълнолетни хлапета в таванското помещение на кооперацията си. Известният столичен педофил е подбирал плячката си по подлези, гари и градинки, столични интернати и мъкне в дома си сирачета и циганчета срещу обещанието за топла храна и някой лев. При един от арестите му, ченгетата откриват голямо количество кокаин, порно списания, видео касети с детско и гей порно, тубички вазелин, презервативи и детски дрехи. \r\n \n\t\t\t\t\t\t", "date": "2018.08.16", "title": "Катето Евро погреба тайно брат си педофил"}
{"url": "http://www.bnews.bg/article/247059-patishtata_v_italiya_obvineniya_v_zloupotrebi_i_malki_investitsii", "text": "\n След срутването на моста в Генуа, освен за структурните проблеми на съоръжението, редица експерти заговориха за злоупотреби и за хронично намаляващите инвестиции в инфраструктурата на Италия. Смята се, че са необходими 40 млрд. евро за възстановяването на пътищата. \r\n\r\n През октомври 2016-а пътните служби настояват този надлез на магистралата, свързваща Милано и Леко, да бъде затворен заради проблеми. \r\n\r\n Местните власти обаче искат официална инспекция. Междувременно мостът рухва под тежестта на камион. Шофьорът, който е българин, оцелява по чудо, но друг човек загива, затиснат от отломките. За проблемите по италианските пътища се говори отдавна, а ицидентите са много. През март 2017-а двама съпрузи загиват при срутване на мост над магистрала близо до Анкона. \r\n\r\n През последните 10 години, след началото на икономическата криза през 2008 г., инвестициите за поддръжка и обновяване на пътната инфраструктура в Италия чувствително намаляват. \r\n\r\n От 2013 г. насам са се срутили най-малко 10 моста. По изчисления на Националната пътна агенция, всяка година трябва да се инвестират два и половина милиарда евро. През 2016 обаче са похарчени едва 648 милиона. \r\n\r\n Освен слабата поддръжка, причини за състоянието на пътищата се оказват небрежното строителство и злоупотребите. На 23 декември е открит мост в Сицилия, по пътя между Палермо и Агридженто. 10 дни по-късно той пропада. Печална е и славата на магистрала А3, свързваща Салерно и Реджо ди Калабрия. \r\n\r\n Десетилетия наред местната мафия отклонява средства за строежа на така наречената „Магистрала на срама“, като в същото време се използват некачествени материали. Строителните работи приключват през 2016-а или 54 години след началото им. \r\n\r\n След разкриването на огромната измама, Италия трябваше да върне на Европейския съюз 382 милиона евро. \r\n \n\t\t\t\t\t\t", "date": "2018.08.16", "title": "ПЪТИЩАТА В ИТАЛИЯ: Обвинения в злоупотреби и малки инвестиции"}
{"url": "http://www.bnews.bg/article/247039-kalin_terziyski_spryah_alkohola_vdigam_shtangi", "text": "\n \"Спортувам, опитвам се да се поддържам във форма\". С тези думи Калин Терзийски опроверга слуховете, че не е добре със здравето. Преди дни Кайо качи снимка в социалните мрежи, на която изглежда сериозно отслабнал. Десетки негови почитатели се притесниха относно състоянието му. \r\n\r\n \"Няма как да изглеждам стегнат на 48 г., но опитвам да се поддържам. Тичам всеки ден по 3 километра, после вдигам щанги\", разкрива пред \"България Днес\" писателят. След като миналата година Терзийски бе на границата между живота и смъртта, той решава да се вземе в ръце и да живее по-здравословно. Споделя, че тогава изглеждал подпухнал и по-едър, защото изпивал по 4 л вино на ден. \r\n\r\n След като е приет по спешност в болница с остро възпаление на панкреаса и чернодробни проблеми и оцелява по чудо, Кайо е твърдо решен да преобрази напълно всекидневието си. Едно от нещата, които забравя завинаги, е алкохолът. \r\n\r\n Днес Терзийски не пие и е доволен от себе си. Разкрива, че пътят да се съхрани и да живее пълноценно не бил лесен. Затова до него неотлъчно е жена му Ивана, която го подкрепя във всяко начинание. Именно тя настоява той да постъпи в болница, за да се лекува. \r\n\r\n \"Добре че се вслушах в нея, за да съм още жив. Дори след като излязох от болница, тя е тази, която за няколко месеца ме вдигна на крака и заради която имам силата да правя всичко\", връща лентата Терзийски. Именно след като влиза в болница, разбира, че важни добавки като калий са били в толкова минимални нива, че е могъл да умре. \r\n\r\n Писателят сподели, че болниците са най-омразното му място и трудно приел мисълта, че ще лежи няколко дни там. \r\n\r\n Разкрива, че след хоспитализацията промените в живота са му много. Днес Кайо амбициозно се е устремил да издаде поредната си стихосбирка. Споделя, че сам ще я напечата и разпространява. \"Издателствата взимат огромни проценти от продажбата на книга, а работата им е 20 часа. Какво получават писателите, които са работили над труда си 1-2 години - нищожни и смешни пари\", гневи се Кайо. \r\n \n\t\t\t\t\t\t", "date": "2018.08.16", "title": "Калин Терзийски: Спрях алкохола, вдигам щанги "}
{"url": "http://www.bnews.bg/article/247062-pochina_kralitsata_na_soul_muzikata_areta_franklin", "text": "\n На 76 г. почина кралицата на соул музиката Арета Франклин, съобщават световни агенции. \r\n\r\n Франклин почина от рак на панкреаса в дома си в Детройт, Мичиган, информира Фокс нюз. \r\n\r\n С класически изпълнения като \"Respect\" и \"Chain of Fools\" тя става първата жена, увековечена в Залата на славата на рокендрола. \r\n\r\n До преди няколко месеца нямаше конкретна информация за здравословните й проблеми. През март 2018 г. тя отмени няколко концерта по лекарска препоръка. През следващите месеци отмени още няколко събития в Бостън и Торонто. \r\n\r\n Една от последните й публични изяви е през юни 2017 г. \r\n\r\n \"Официалната причина за смъртта на Франклин се дължи на напредването на невроендокринния рак на панкреаса, потвърден от онколога на певицата\", съобщава осведомителната агенция АП, цитирана от lifestyle.bg. Арета Франклин се бори с раково заболяване от 2010 г. \r\n\r\n Семейството на изпълнителката споделя: \"В един от най-мрачните моменти в живота ни не можем да намерим подходящите думи, за да изразим болката в сърцето си. Ние загубихме скалата и главата на нашето семейство\". \r\n\r\n Кралицата на соул музиката, спечелила световна известност с неповторимия си глас, изпревари легенди като Рей Чарлз, Джеймс Браун, Робърт Плант. \r\n \n\t\t\t\t\t\t", "date": "2018.08.16", "title": "Почина кралицата на соул музиката Арета Франклин"}
{"url": "http://www.bnews.bg/article/247065-turski_dostavchitsi_boykotiraha_elektronni_produkti_ot_sasht", "text": "\n Големите турски доставчици спряха да приемат от клиентите поръчки за американски мобилни телефони Айфон, съобщава ТАСС, като се позовава на вестник \"Хюриет\". \r\n\r\n Компанията Догубанк, един от най-големите вносители на електроника в Истанбул, отмени поръчките на Айфон за около 50 милиона долара. Телефоните трябваше да пристигнат в Турция през октомври и ноември. \r\n\r\n Още редица големи фирми и обекти, занимаващи се с търговия на електроника в Истанбул, включително Капалъчаршъ, се отказаха да внасят Айфони и други видове електронни продукти от САЩ. Много продавачи махнаха от витрините на магазините си устройства американско производство. \r\n\r\n Местните продавачи предприеха тези действия в знак на солидарност с властите в Турция. \r\n\r\n На 14 август турският президент Реджеп Тайип Ердоган обяви бойкот на всички видове американска електроника и повиши митата за 22 вида продукти и стоки, внасяни от САЩ, тъй като смята Вашингтон за отговорен за преднамерена атака срещу турската лира, която рязко се обезцени в последно време. \r\n\r\n Ердоган каза, че САЩ \"имат Айфон, но съществува и Самсунг\". \r\n \n\t\t\t\t\t\t", "date": "2018.08.16", "title": "Турски доставчици бойкотираха електронни продукти от САЩ "}
{"url": "http://www.bnews.bg/article/247067-varnaha_na_prokuraturata_deloto_sreshtu_bivshiya_shef_na_api", "text": "\n Съдът върна на прокуратурата делото срещу бившия шеф на АПИ Лазар Лазаров. Причината е неясности в обвинителния акт. Лазаров е обвинен в умишлена безстопанственост в особено големи размери, от която последвали щети за близо 42 млн. лв. \r\n\r\n Според прокуратурата Лазаров умишлено не положил достатъчно грижи за ръководенето и управлението на подареното му имущество при строително-монтажни работи по Лот 1 на АМ \"Марица\" и от това са последвали значителни щети за АПИ. \r\n\r\n По време на заседанието стана ясно, че от АПИ няма да предявят граждански иск, тъй като според агенцията те не са претърпели загуби. Решението не е окончателно и може да бъде атакувано пред САС. \r\n\r\n След заседанието Лазаров каза, че иска да изчисти името си, тъй като е невинен, пише „24 часа”. \r\n \n\t\t\t\t\t\t", "date": "2018.08.16", "title": "Върнаха на прокуратурата делото срещу бившия шеф на АПИ"}
{"url": "http://www.bnews.bg/article/247038-shon_lenan_i_dzheyms_makartni_s_obshto_selfi", "text": "\n Шон Оно Ленън и Джеймс Макартни си направиха общо селфи, което пуснаха в Инстаграм, за да напомнят за една историческа двойка в съвременната музика. \r\n\r\n Кадърът, който синовете на Джон и Пол са подписали само с Peekaboo (типичен англосаксонски израз за игра на криеница), бе споделен от хиляди фенове на The Beatles, съобщава от \"Монитор\". \r\n\r\n \"Сякаш Джон и Пол се оглеждат в огледало\", пише почитател на Ливърпулската четворка, подчертавайки приликата между прочутите бащи и техните наследници. \r\n\r\n Снимката е направена от Шон и е публикувана в неговия профил. До него Джеймс е прегърнал акустична китара. И двамата са музиканти, което кара феновете да си помечтаят за техен бъдещ общ проект. Шон Ленън е издал 2 студийни албума - \"Into the Sun\" (1998) и \"Friendly Fire\" (2006), както и няколко сингъла. Джеймс Макартни пък е работил с баща си по албумите \"Flaming Pie\" и \"Driving Rain\", както и с майка си Линда Макартни в \"Wide Prairie\". \r\n \n\t\t\t\t\t\t", "date": "2018.08.16", "title": "Шон Ленън и Джеймс Макартни с общо селфи"}
{"url": "http://www.bnews.bg/article/247058-novite_uchebni_programi_za_xi_i_xii_klas_sa_gotovi", "text": "\n Новите учебни програми за учениците в XI и XII клас по български език и по литература, математика, гражданско образование, чужд език (немски, английски, френски, испански, италиански и руски), физическо възпитание са утвърдени. \r\n\r\n Преподаването по тях ще започне от учебната 2020/2021 година. С утвърждаването на тези програми се затваря пълният цикъл за осигуряване на обучението по общообразователна подготовка за учениците от I до XII клас. \r\n\r\n Новият предмет гражданското образование е насочен не само към практическа ориентация на учениците за съвременната демократична държава, разделението на властите и структурите, но и към тяхното осмисляне. \r\n\r\n Добавени са и нови понятия - медийна грамотност и омбудсман. \r\n\r\n В окончателната програма по български език и литература са включени нови произведения. Стихотворението \"Посвещение\" на Петя Дубарова ще се изучава в XII клас, а единадесетокласниците ще изучават текста \"Бай Ганьо журналист\" на Алеко Константинов. \r\n\r\n Комедията на Станислав Стратиев \"Балкански синдром\" и \"Ноев ковчег\" на Йордан Радичков също са нови произведения, както и \"Крадецът на праскови\" на Емилиян Станев. \r\n\r\n Също така се дава възможност преподавателите да избират към всяка тема допълнителни текстове. \r\n\r\n Задължителните текстове са подредени по предложения на учителите хронологично в различните теми - \"Родното и чуждото\", Любовта\", \"Вярата и надеждата\", \"Трудът и творчеството\" \"Миналото и паметта\", \"Обществото и властта\", \"Животът и смъртта\", \"Природата\" и \" Изборът и раздвоението\". \r\n\r\n Замяната на дадени текстове е по настояване на учителите за изучаване на повече творби от съвременната българска литература. \r\n \n\t\t\t\t\t\t", "date": "2018.08.16", "title": "Новите учебни програми за XI и XII клас са готови"}
{"url": "http://www.bnews.bg/article/247041-mahat_milen_tsvetkov", "text": "\n „В късния часови пояс, на мястото на „Часът на Милен Цветков“, Нова телевизия ще продължи излъчването на забавно съдържание, филми и сериали, съобразно предпочитанията на зрителите, посочени в актуалните проучвания на аудиторията“. С това официално съобщение, разпратено до журналистите, медията съобщи преди малко, че сваля едно от знаковите си лица през септември. В момента всички предавания, с изключения на новините са в отпуск, но от Нова обещават сериозни промени в част от тях. Освен махането на „Часът на Милен Цветков“, от медията анонсираха и други важни промени, които засягат основно Гала. Според официалното съобщение: \r\n\r\n „Лайфстайл предаването „На кафе“ също се завръща в ефир през септември – с обновено студио, нова визия и изцяло променена концепция, в която акцент ще са най-известните личности от България и света. Продуцентите обещават сутрешните часове по NOVA да са зона на положителните емоции, а основната цел на предаването ще е забавлението на зрителите. Позитивното настроение ще допълват живите репортажи от различни точки на страната и атрактивни нови лица, които ще обсъждат темите на деня с усмивка и без да прекрачват границите на добрия вкус.“ Припомняме, че от месеци в публичното пространство се спекулира, че Гала ще се раздели със стола си на водеща, а намекът за нови лица в съобщението е повече от очевиден. „През новия сезон сутрешните предавания на NOVA „Здравей България“ и „Събуди се“ ще бъдат с обновени визия и рубрики. Журналистическите екипи ще информират за актуалните теми, но ще предложат и нови разследвания, както и формати, свързани с малко известни исторически факти, с демографската криза, както и с политическите и социални трусове в Европа преди изборите за Европейски парламент догодина“, гласи още официалното съобщение на медията. \r\n  \r\n \n\t\t\t\t\t\t", "date": "2018.08.16", "title": "Махат Милен Цветков "}
{"url": "http://www.bnews.bg/article/247063-aktsiya_14_nelegalni_migranti_zasyakoha_kray_primorsko", "text": "\n 14 нелегални мигранти са задържани днес от служители на гранична полиция. Задържането е станало в района на град Приморско към 13.30 часа, съобщават от МВР. \r\n\r\n Незаконното им преминаване през турско-българската граница е установено вчера. \r\n\r\n Служители от Елхово и Бургас са провели са учствали в издирвателните и заградителните мероприятия, като групата е спряна след преследване. \r\n\r\n По първоначални данни чужденците са без документи за самоличност. \r\n\r\n Те са задържани в ГПУ-Царево, работата по случая продължава. \r\n \n\t\t\t\t\t\t", "date": "2018.08.16", "title": "АКЦИЯ! 14 нелегални мигранти засякоха край Приморско"}
{"url": "http://www.bnews.bg/article/247048-oshte_20_km_i_ogradata_sreshtu_rumanskite_svine_shte_e_gotova", "text": "\n Почти е готова оградата по границата с Румъния срещу миграцията на диви свине, които могат да бъдат заразени с африканска чума по свинете. \r\n\r\n До изграждането на цялото 133-километрово съоръжение остават още около 20 километра. Това заяви заместник-министърът на земеделието, храните и горите Атанас Добрев, който направи инспекция на оградата на място. \r\n\r\n \"Предстои и подсилване на оградата с режеща тел тип Бруно и поставяне на отблъскващи мигриращите животни репеленти, като се очаква тя да е готова през следващата седмица\", допълни той. \r\n\r\n Добрев подчерта, че за изграждането на оградата са командировани служители от 6-те държавни предприятия и 16-те регионални дирекции по горите, които работят денонощно, в това число и с даване на дежурства по охрана на съоръжението. \r\n\r\n По граничните пунктове с Румъния са поставени вани с дезинфекционни разтвори и душови установки за транспортните средства, влизащи в страната. Прави се постоянна проверка на колите и преминаващите граждани за наличие и пренасяне на храни, съдържащи продукти от свинско месо. \r\n\r\n Директорът на Областната дирекция на БАБХ в Добрич посочи, че внасянето на такива продукти е забранено и те се конфискуват и поставят в хладилни камери на БАБХ на граничните пунктове. \r\n\r\n По думите на Добрев България е първата страна, която прави превенция преди още заболяването да е установено на територията на държавата. \r\n \n\t\t\t\t\t\t", "date": "2018.08.16", "title": "Още 20 км и оградата срещу румънските свине ще е готова"}
{"url": "http://www.bnews.bg/article/247018-bivsha_na_blagoy_georgiev_praska_seksapil_v_sen_trope", "text": "\n Едно от безбройните бивши гаджета на футболиста Благой Георгиев шашна Френската Ривиера. \r\n\r\n Става въпрос за богаташката щерка Куини-Алис Николова. Докато ходеше с Джизъса, тя беше още ученичка, но вече е една пораснала дама, пише България Днес. \r\n\r\n Куини изумява със сексапил в тузарски комплекс в курорта Сен Тропе. Тя се пече по бански край басейн. \"Ако искате да блестите като слънце, първо трябва да изгорите като слънце\", пише завършилата архитектура мацка. Още по времето когато спеше с Благо, тя обичаше лятото, а двамата често ходеха на почивка в Дубай.  \r\n \n\t\t\t\t\t\t", "date": "2018.08.16", "title": "Бивша на Благой Георгиев пръска сексапил в Сен Тропе "}
{"url": "http://www.bnews.bg/article/247051-levski_i_gomes_se_razdeliha_ispanetsat_otiva_v_kipar", "text": "\n \"Левски\" и Жорди Гомес се разделиха по взаимно съгласие. \"Сините\" официално съобщиха, че испанецът заминава за Кипър, където ще подпише с бившия отбор на Ивайло Петев и Николай Михайлов - \"Омония\" Никозия. \r\n\r\n На сайтa си от \"Левски\" публикуваха и видео с изказване на Жорди Гомес на прощаване с клуба от „Герена“. \r\n\r\n \"Тръгвам си, щастлив съм и съм готов за ново предизвикателство. Наслаждавах се престоя си в \"Левски\". Беше хубаво. Това е велик отбор с велики фенове. Желая им всичко най-добро в бъдеще. Имаше хубави моменти и не толкова много лоши. Повечето бяха добри. Благодаря на съотборниците ми, на президента, на треньорите - Делио и Славиша. Надявам се да се видим отново\", обяви испанецът. \r\n\r\n „Когато дойдох, не знаех нищо за България и София. Имаше хубави моменти, повечето бяха добри. Няма как да нямаше и лоши. Спомням си головете срещу ЦСКА и другите. Винаги давам всичко най-добро, където и да отида“, добави Жорди Гомес. \r\n \n\t\t\t\t\t\t", "date": "2018.08.16", "title": "\"Левски\" и Гомес се разделиха, испанецът отива в Кипър "}
{"url": "http://www.bnews.bg/article/247047-uran_i_alfa_aktivnost_vav_vodata_v_harmanli", "text": "\n На водоноски заради уран и алфа активност. Над 25 000 души в община Харманли не могат да пият и готвят с вода от чешмата заради превишени норми. Общо в хасковска област проблемът вече засяга над 100 000 души. \r\n\r\n От днес за децата в детските градини в Харманли и за хората, които са на домашен патронаж, храната се приготвя с бутилирана вода. Общината вече достави такава. \r\n\r\n Очаква се по-късно през деня от ВиК да доставят в града и водоноски. \r\n\r\n  „Децата няма да останат на питейната вода, която е вредна в момента, тяхното здраве е най-важно за нас”, заяви Валентина Добрева, директор детска градина \"Пролет\". \r\n\r\n От общината тепърва ще изчисляват колко ще им струва доставката на вода. \r\n\r\n „Направили сме организация, дезинфекцирали сме три броя водоноски, в момента се изпразват, пълнят се с чиста вода, ще трябва да се вземе проба от РЗИ”, допълни още Тодор Марков, управител на ВиК - Хасково. \r\n\r\n Вече е спряно водоподаването от един от кладенците с най-високо съдържание на уран. Нови проби ще се вземат следващата седмица, а резултатите от тях ще станат ясни в началото на септември. \r\n\r\n Предстоят срещи между различните институции, за да се намери решение на проблема. \r\n\r\n Репортер: Димитър Иванов \r\n \n\t\t\t\t\t\t", "date": "2018.08.16", "title": "Уран и алфа активност във водата в Харманли"}
{"url": "http://www.bnews.bg/article/246992-dzhastin_biybar_i_modelat_heyli_s_ogromna_krachka_vav_vrazkata_si", "text": "\n Динамична е връзката между Джъстин Бийбър и Хейли Болдуин. Папараци често улавят техните целувки по улиците, но също така и сълзите им. Тръгнаха слухове, че връзката им не е истинска, а просто провокация на Бийбър към Селена Гомес, с която се раздели за втори път преди няколко месеца. Според други пък Джъстин и Хейли вече дори са сключили брак. Тази информация опроверга сайта TMZ. Според изданието двамата са решили да се женят през 2019 г. 24-годишният Джъстин и 21-годишната Хейли били във възторг, че скоро ще станат съпрузи, разказва източник, близък до звездите, пише dnes.bg. По думите му, двамата чакали с нетърпение следващата година, когато ще се проведе сватбата. Те разбирали отговорността на тази крачка. \"Джъстин отдавна обича Хейли и това негово решение е взето съвсем осъзнато\", обяснява още източникът. Певецът подари пръстен на модела по време на техните пътешествия на Бахамските острови миналия месец. \r\n  \r\n \n\t\t\t\t\t\t", "date": "2018.08.16", "title": "Джъстин Бийбър и моделът Хейли с огромна крачка във връзката си"}
{"url": "http://www.bnews.bg/article/247044-borisov_se_pritseli_v_shefkata_na_agentsiyata_po_vpisvaniyata_ne_sam_dovolen_ot_neya", "text": "\n Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4-5 дни и там ще направим промени. Това заяви министър-председателят Бойко Борисов в Шумен, цитиран от правителствената пресслужба. \r\n\r\n „Немалко пари и немалко инвестиции са направени там. На тези, които е трябвало да мислят за тези неща, ще потърся отговорност, но когато има криза, не се пипа\", добави премиерът. Той беше категоричен, че няма как да изчезне информация от регистъра. \r\n\r\n   \r\n \n\t\t\t\t\t\t", "date": "2018.08.16", "title": "Борисов се прицели в шефката на Агенцията по вписванията: Не съм доволен от нея!"}
{"url": "http://www.bnews.bg/article/247030-ekssadiyka_pripadna_v_sadebnata_palata_zashtoto", "text": "\n Бившата съдийка Мария Иванова припадна в столичната Съдебна палата секунди, след като чу решението на Софийския апелативен съд, че остава в ареста, съобщи \"24 часа\". \r\n\r\n Иванова, която беше уволнена от Софийския градски съд за системно несправяне с работата, е обвинена, че е участвала в схема за изпиране на 1,4 млн. евро, придобити от измами във Франция. Тя бе арестувана в началото на юли, а после пусната от СГС срещу подписка. \r\n\r\n След това Апелативният съд нареди да бъде задържана, но Иванова не бе открита на адреса си и бе обявена за издирване на 24 юли. Оказа се, че бившата съдийка не се e крила - била в болница в Плевен, а след като излязла, сама се предала и била задържана.  \r\n\r\n Според прокуратурата Мария Иванова, която бе уволнена заради системно несправяне с работата, е набирала неграмотни и бедни хора, които откривали фирми и банкови сметки на свое име. \r\n\r\n   \r\n \n\t\t\t\t\t\t", "date": "2018.08.16", "title": "Екссъдийка припадна в Съдебната палата, защото..."}
{"url": "http://www.bnews.bg/article/247036-izvanredno_otkriha_izcheznalata_bozhidara", "text": "\n Малолетната Божидара Господинова Желева е издирена, съобщиха с писмо до медиите от ОДМВР-Стара Загора. \r\n\r\n Припомняме, че  , защото липсвало от 14 август. \r\n\r\n   \r\n \n\t\t\t\t\t\t", "date": "2018.08.16", "title": "Извънредно: Откриха изчезналата Божидара!"}
{"url": "http://www.bnews.bg/article/247032-mvr_otpuska_nyakolko_dni_vazduh_na_klientite_na_zk_olimpik", "text": "\n Поне за няколко дни МВР ще направи реверанс към шофьорите, които досега са били със застраховка „Гражданска отговорност” на „Олимпик”. В първите няколко дни пътните полицаи няма да глобяват водачите, ако още не са сключили нова полица с друга компания. \r\n\r\n Както вече е известно в Кипър е отнет лиценза на застрахователно дружество „Олимпик” и то преустановява дейност и в България. От неделя полиците с компанията са невалидни и шофьорите трябва да сключат нови, ако става въпрос за „Гражданска отговорност”. \r\n\r\n „Когато такава застраховка вече не е активна, ние съответно няма как да не предприемем своевременни действия. Реално погледнато, в първите дни няма да санкционираме, а само ще предупреждаваме водачите, ако ни представят полица на „Олимпик“. В първите няколко дни ще им дадем възможност да ги предупредим и да им дадем възможност да си сключат застраховка“, обяви началникът на отдел „Пътен контрол” в Главна дирекция „Национална полиция” гл. инспектор Росен Рапчев. \r\n\r\n По думите му предстои да се уточни допълнително точно колко време ще е този гратисен период. \r\n\r\n Така или иначе дори и да не бъдат глобени от „Пътна полиция”, ако шофьорите с „Гражданска отговорност” на „Олимпик” претърпят пътнотранспортно произшествие, то няма да има как да възстановят щетите през полицата си и ще трябва да извадят парите от своя джоб, предаде Канал 3. \r\n \n\t\t\t\t\t\t", "date": "2018.08.16", "title": "МВР отпуска няколко дни въздух на клиентите на ЗК \"Олимпик\""}
{"url": "http://www.bnews.bg/article/247037-skandalno_kfn_prospala_olimpik_reformatorka_ot_plovdiv_zastrahovala_tam_bolnitsa_i_7_dkts_ta", "text": "\n Комисията за финансов надзор (КФН) е проспала срива на застрахователната компания \"Олимпик\" от Кипър, в резултат на който около 250 000 автомобила в България остават без \"Гражданска отговорност\" и Каско. КФН носи и политическата отговорност, че е допуснала това. \r\n\r\n Около това становище се обединиха председателят на Асоциацията на пострадалите при катастрофи Владимир Тодоров и Борислав Богоев, бивш заместник-председател на КФН, които коментираха случая по БНР. \r\n\r\n Премиерът Бойко Борисов вече разпореди на вицепремиера Томислав Дончев, на финансовия министър Владислав Горанов и на КФН да проучат ситуацията с фалиралия кипърски застраховател. \r\n\r\n “Когато застраховат, да си подбират и те застрахователите, а пък ние чрез КФН ще направим необходимото нарушителите да понесат тежки санкции. Санкциите там са големи, така че ще ги понесат“, каза премиерът. \r\n\r\n Според Владимир Тодоров трябва да бъде питана КФН колко пъти се е обръщала към регулатора в Кипър. \r\n\r\n \"И въобще обърнал ли се е към кипърския регулатор да каже: Колеги, вашият застраховател тук не плаща, бави, има недостатъчно резерви и т.н. Така че има начини за въздействие.\" \r\n\r\n По думите на Борислав Богоев, \"не нещо, а всичко\" е било проспано от регулатора в казуса с \"Олимпик\": \r\n\r\n \"И ако регулаторът беше излязъл и беше казал: Внимавайте с тази компания! Ама това било намеса. Няма такова нещо. Сега, какво правим ние? Тичаме след събитията. Нали ролята на този регулатор е преди това да вземе своите мерки и решения. Къде отидоха тези 60 миилона на година от застраховките на българските граждани. Това е изтичане на национален капитал. Кражба на национален капитал. Защото тези пари, не са пари на застрахователя. Това са пари на застрахованите лица и те са елемент на националното богатство\".  \r\n\r\n По време на работата си в КФН, Богоев е изпратил проверка в българския клон на \"Олимпик\" заедно с ДАНС. \r\n\r\n \"Влязохме на проверка, за да им покажем, че тук не могат да си разиграват коня. Написах на техния регулатор: \"Вие, ако искате, идвайте с нас на проверка, но аз влизам\". И долетяха със следващия самолет\". \r\n\r\n КФН има достатъчно правомощия, в това число и да забрани продажба на застраховки. \r\n\r\n Тодоров изтъкна, че някои от обезщетенията по тази застраховка са нужни веднага заради спешността от лечение на пострадали от катастрофи, но от фалирала компания застраховки едва ли ще се получат. \r\n\r\n Гражданите ще бъдат уведомени от ликвидатора за реда и сроковете, в които могат да предявят искане за обезщетения, но това едва ли ще е скоро. Според изявление на КФН, платените премии за неизтеклата част на застрахователните договори, които ще бъдат прекратени, подлежат на връщане в рамките на последващото производство по несъстоятелност в съответствие със законодателството на Кипър. \r\n\r\n Това означава, че ще трябва да изчакат да мине целият процес по несъстоятелност, който трае години. Клиентите на \"Олимпик\" могат да сключат нова полица към друг застраховател след 18 август, когато изтича срокът на тези с кипърската компания. \r\n\r\n Както се разбра, седемте общински ДКЦ-та и болница \"Св. Мина“ в Пловдив са били застраховани във фалиралата \"Олимпик\", съобщи зам.-кметът по здравеопазване Розалин Петков. Представител на \"Олимпик\" за Пловдив и Южна България е зам.- председателят на Общинския съвет Пепа Деведжиева от Реформаторския блок, пише Клуб Z. \r\n \n\t\t\t\t\t\t", "date": "2018.08.16", "title": "СКАНДАЛНО! КФН проспала \"Олимпик\"! Реформаторка от Пловдив застраховала там болница и 7 ДКЦ-та!"}
{"url": "http://www.bnews.bg/article/247033-baven_napredak_ima_sblizhavane_na_pozitsiite_s_iskaniyata_na_protestirashtite_mayki_na_detsa_s_uvrezhdaniya", "text": "\n Има сближаване на позициите с исканията на протестиращите майки на деца с увреждания, омбудсмана Мая Манолова и експертите в Социалното министерство по проектозакона за хората с увреждания.  \r\n\r\n Работната група заседава в министерството по подготовката на проекта.  \r\nОмбудсманът Мая Манолова заяви: \r\n\r\n \"Да. Приближаваме се, но така или иначе това не са искания, които са се появили между двете обсъждания, това са нашите искания от самото начало. Индивидуалната оценка, в която няма компромис, помощните средства и медицинските изделия по отношение на които няма компромис, личната помощ, по отношение на която няма компромис, достъпната среда, трудовата терапия и трудовата заетост и критериите за представителност на организациите, така че да се отвори входът и да не бъде само за един тесен кръг, малък кръг.\" \r\n\r\n Една от протестиращите майки Мая Стоицева коментира:  \r\n\"Голямата реформа тепърва предстои. Този закон просто прави едно малко трасе с всички тези неща, които включва, но искаме да е ясно на обществото, че докато не се направи реформа в ТЕЛК, който все пак е основна база за финансиране на хората с увреждания, няма как да имаме голямата картина.\" \r\nКристина Николаева, която също сред протестиращите майки, каза за \"Хоризонт\":  \r\n\"Ние отиваме с очаквания да се приемат нашите искания. Защото те дават една посока на реформа и началото на реформа в сферата, касаеща живота на хората с увреждания. С един закон, два или три, изготвени от едно министерство, не може да се случи такава реформа, каквато ние искаме. За да стане тая реформа, трябва да се преработят и нормативни уредби от МОН и МЗ. Да се смени медицинската експертиза, моделът и методиката, по които тя се извършва. Понятието ТЕЛК да се забрави. Ако нашите искания за Закона за хората с увреждания не бъдат приети, той ще е един малко поизлъскан вариант на стария закон\".  \r\nНадеждите на участници в работната група са днес да бъде постигнато съгласие по текстовете на проектозакона. Това не стана на заседанието на групата миналия петък, което продължи близо 8 часа.  \r\nЗа утре е насрочена и поредна среща на майките в Министерския съвет.  \r\n  \r\n \n\t\t\t\t\t\t", "date": "2018.08.16", "title": "Бавен напредък: Има сближаване на позициите с исканията на протестиращите майки на деца с увреждания"}
{"url": "http://www.bnews.bg/article/247027-matilda_na_fintsi_prohodi_85_godishniyat_tatko_y_sviri_na_tsigulka", "text": "\n Двегодишната Матилда , малкото детенце на Ицко Финци и Лиза Боева проходи и стана първият слушател на цигулката на баща си. \r\n85-годишният татко с умиление показа на малкото момиченце струните, а то в захлас гледаше към инструмента, пише \"България Днес\". \r\n„Мажорен концерт с цигулка без оркестър за един зрител в гората, а пултът за ноти е скарата за риба“, коментира през смях съпругата на Ицко. \r\n \n\t\t\t\t\t\t", "date": "2018.08.16", "title": "Матилда на Финци проходи, 85-годишният татко й свири на цигулка "}
{"url": "http://www.bnews.bg/article/247031-mityo_pishtova_praznuva_chrd_s_tryufeli_omari_i_syomga", "text": "\n В деня на един от най-големите християнски празници Голяма Богородица култовият шоумен Митьо Пищова чукна 63 години. Репортер на „Телеграф“ го откри да отмаря на морския бряг на Равда със сладолед и фрешове и в компанията на две миски. Митьо сподели, че тази вечер се очертава грандиозен купон в негова чест с 60 отбрани ВИП гости. \r\n\r\n Пищова разказа, че е поканил само каймака на обществото – хора от шоуелита, бизнесмени, зам.-министри, кметове, миски и манекенки. \r\n\r\n „Най-добрите певци ще ни забавляват. Вечерта ще е като за последно. Ще има пъдпъдъци на шиш, пъдпъдъчи яйца, сьомга, омари и две кила черни трюфели, по 600 лв. килото. Абе, общо съм похарчил до тука над 10 хил. лв. Ама мен парите не ме притесняват, щото късметът отново се върна и спечелих пак два пъти по 100 000 лв.“, обясни шоуменът. \r\n\r\n Той се похвали, че е богат и отново всички се усукват около него. Когато бил закъсал, всички го зарзали. „Нищо, всички да са живи и здрави, аз не съм злопаметен и не мисля лошо никого. Искам всички да имат пари и да се забавляват като мене“, сподели още рожденика. \r\n \n\t\t\t\t\t\t", "date": "2018.08.16", "title": "Митьо Пищова празнува ЧРД с трюфели, омари и сьомга! "}
{"url": "http://www.bnews.bg/article/247040-sofiya_v_krav_38_godishen_mazh_e_zhestoko_ubit_v_orlandovtsi", "text": "\n Убийство в столицата. Мъж на 38 години е убит в кв. \"Орландовци\", съобщават от пресцентъра на МВР. Задържан е 39-годишен мъж, заподозрян в съпричастност към извършено тежко престъпление. \r\n\r\n Вчера около 7:00 часа в полицията е съобщено, че в помещение в кв. \"Орландовци\", отдадено под наем, е намерено безжизненото тяло на мъж. На адреса незабавно са изпратени екипи на полицията и Бърза помощ, които констатирали смъртта на 38-годишен мъж, а при първоначалния оглед били установени видими травматични увреждания по тялото и главата. В резултат на предприетите незабавни оперативно-издирвателни действия е задържан 39-годишен мъж, заподозрян в съпричастност към извършеното деяние. \r\n\r\n Според събраните до момента данни, след възникнал скандал между двамата, задържаният е нанесъл множество удари на опонента си, поясняват от МВР. \r\n\r\n Трупът е изпратен за аутопсия. Продължават процесуално-следствените действия по образуваното досъдебно производство под надзора на прокуратурата. \r\n \n\t\t\t\t\t\t", "date": "2018.08.16", "title": "София в кръв! 38-годишен мъж е жестоко убит в \"Орландовци\"!"}
{"url": "http://www.bnews.bg/article/247042-siderov_nastapva_dokray_iska_ostavkite_na_valeri_simeonov_i_neno_dimov", "text": "\n Скандалът между съкоалиционерите Валери Симеонов и Волен Сидеров ескалира още повече. След  , Сидеров даде интервю за БЛИЦ, в което съобщава, че лично той го е научил как да борави със социалната мрежа: \r\n\r\n \"Валери Симеонов откри Facebook благодарение на мен и пиарката ми, които му показахме какво е това и го убедихме, че трябва да се ползва. От тогава е доста активен в социалните мрежи. Днес прочетох там, че не били роднини. Аз знам много добре, че са си достатъчно близки и знам, че Паздеров изпълнява всичките му наредби по телефона. Няма писмени документи. По устав, Валери Симеонов няма право да нарежда на РЗИ. Вчера говорих с министър Ананиев. В момента е в отпуск, но след няколко дни ще се върне на работа и ще направя специална среща. Изпратил съм едно писмено искане за оставката на Георги Паздеров, тъй като този човек безчинства по Черноморието като ходи и лепи хвърчащи бележки, за които Валери Симеонов твърди, че са законни и редовни, но юристите са категорични, че не са. Там пише, че обектът се извежда от експлоатация. Няма печат, нито извеждане на норматив. Има някаква заврантулка като подпис.\" \r\n\r\n Сидеров посочва още, че тоалетният министър е направил куп нарушения при полицейската си акция в заведенията в Слънчев бряг  \"Хедон\" и \"Какао бийч\". \"Там категорично не е връчвана заповед за затваряне, не им е даден протокол, държали са се криминално и нагло, не са си казали имената и накрая полицията, която е придружавала тези инспектори е казала, че ако скъсат тази \"хвърчаща бележка\" ще бъдат арестувани за 24 часа.  Представяте ли си какво означава този терор за едно заведение? Фалит.  В същото време, в Созопол и в Слънчев бряг има други заведения, които вдигат шум, но никой не ги заплашва със затваряне или арест.\" обяснява атакистът. \r\n\r\n \"Г-н Борисов, кой ще поеме отговорност, че ваш вицепремиер бива опроверган от държавни институции?\", продължава лидерът на \"Атака\". \r\n\r\n Според Сидеров от ДНСК  са направили проверка и заявиха, че същите заведения са законни. \r\n\r\n \"Кой поема отговорност за тази лъжа на вицепремиера?\" \r\n\r\n сидеров разказва още, че министър Нено Димов също се намесва в схемите и иска оставка и за двамата.  \r\n\r\n \"Миналата година, навръх Коледа, Валери Симеонов и Нено Димов извиха ръцете на правителството. Симеонов каза за Борисов: \"тоа не искам да го виждам\" и заплаши, че ще разруши кабинета, ако не се приеме плана за Пирин. Този план беше приет заради изнудването на Валери Симеонов, но и Нено Димов яростно го защитаваше. Планът бе обявен от прокуратурата и състав на Административния съд за \"незаконосъобразен\". Кой ще поеме отговорност?  Ще накара ли Борисов министрите да си подадат оставките? Министерски съвет е в един и същи капан. Няколко случая се повтарят, в които Симеонов прави супер обидни и неверни обвинения към хора. Спомняте си, че заведе сигнал в прокуратурата срещу министърът на туризма. Когато тя не намери данни за престъпление, какво прави той? Трябва да подаде оставка, а Ангелкова да заведе дело за набеждаване, защото това е набеждаване за престъпление пред надлежен орган на властта.  Не може един човек да си играе така с институции, хора и туристически обекти. Държавата не му е бащиния. Отгоре Борисов го гледа благо и кротко отстрани и му угажда като на млада булка. Какво кара министър-председателя да не вземе твърдо отношение за безчинствата на Симеонов? Кое го спира? Ще го попитам лично. Ще го попитам и пред медии.\", категоричен е Сидеров. \r\n\r\n Той не пропуска да спомене и  и: \r\n\r\n \"Той излъга и отрече, че е той. Вижда се, че е той и не разбирам защо го крие. Симеонов има обща фирма с единия брат Динев за разпространяване на телевизия и интернет. Те са съдружници и явно поради тази причина там не стъпва РЗИ и полиция. До зори дъни музика на открито. Цялото пристанище на братя Диневи е направено с груби нарушения на екологията и строителните изисквания, но там никой не проверява. Оказа се, че шефът на РДНСК - Бургас също е приближен на г-н Симеонов. Когато му се обади, може да отиде и да тормози всякакви обекти.\" закопа колегата си Сидеров. \r\n  \r\n\r\n \r\n  \r\n\r\n   \r\n \n\t\t\t\t\t\t", "date": "2018.08.16", "title": "Сидеров настъпва докрай: Иска оставките на Валери Симеонов и Нено Димов!"}
{"url": "http://www.bnews.bg/article/247034-bremennata_dariya_simeonova_pokaza_naedryalo_koremche", "text": "\n Актрисата Дария Симеонова, която е в очакване на първото си дете, показа снимки в нежно розово с наедряло коремче в профила си в Инстаграм. \r\n\r\n Звездата от \"Откраднат живот\" публикува два кадъра, на които позира в ефирен бледорозов тоалет от тюл с венец от розички в косата. Фотосите излъчват нежност и лекота. \r\n\r\n Дария и годеникът ѝ Антон очакват скоро първата си рожба. Те се сгодиха в края на миналата по време на далечно пътешествие. По време на последната прожекция на \"Откраднат живот\", която бе направена публично в \"Дом на киното\", Симеонова обяви, че е бременна. \r\n\r\n Нейният екранен партньор Димо Алексиев пък скоро ще стане баща за втори път. \r\n \n\t\t\t\t\t\t", "date": "2018.08.16", "title": "Бременната Дария Симеонова показа наедряло коремче \r\n"}
{"url": "http://www.bnews.bg/article/247053-ogneno_bedstvie_pozhari_izpepeliha_kanada_evakuirat_blizo_19_000_dushi", "text": "\n Горски пожари бушуват в големи части от Канада. Над 3 000 души са евакуирани в Британска Колумбия, а местните власти обявиха извънредно положение. Повече от 560 пожара горят в провинцията. От пламъците са застрашени 1 500 къщи, а на близо 19 000 жители е издадено предупреждение за евакуация. \r\n\r\n Огънят е изпепелил над 370 000 хектара гори в Британска Колумбия от месец април, съобщиха местните власти. Пожари бушуват и в съседна Албърта. Цялата провинция е покрита с димна пелена, а местните жители са принудени да носят маски. \r\n \n\t\t\t\t\t\t", "date": "2018.08.16", "title": "ОГНЕНО БЕДСТВИЕ! Пожари изпепелиха Канада: Евакуират близо 19 000 души "}
{"url": "http://www.bnews.bg/article/247022-sled_simeonov_siderov_podpuka_i_karakachanov_vmro_zamalcha_na_zoran_zaev_nyama_da_hodim_zaedno_na_izbori", "text": "\n След атаките на Волен Сидеров към WC премиера Валери Симеонов за неправомерните му шуробаджанашки проверки на определени заведения по морето в интерес на конкретни олгираси, атакистът се прицели и в другото вице и негов съкоалиционер - Красимир Каракачанов. \r\n\r\n Напоследък посоките в изказванията на агент Шиши за предстоящите евроизбори са, че коалицията заедно ще се явява на тези избори. Според Сидеров няма начин ВМРО или НФСБ да получат евродепутатски места. \r\n\r\n \"Виждам, че се изказва по този въпрос.\", казва Сидеров. \r\n\r\n \"Когато сме тримата с Каракачанов и Симеонов, аз го поставям. Много се извинявам, но пред медиите се говори така, че Каракачанов го е казал, а аз три пъти го поставям този въпрос, и то директно. - “Не знам. Не мога да кажа сега”. Тогава трябва да чакаме догодина ли? Не, съжалявам! Или сега трябва да се каже и да се реши точка по точка, или всеки да си взема партакешите и да ходи да си участва. \r\n\r\n Нека да видим как ще влезе само̀ ВМРО или НФСБ - това никога няма да стане. “Атака” може. “Атака” си е “Атака”. Мога да работя и сам и в коалиция. Мога да направя от лайното тухла. Сега, когато македонският премиер Зоран Заев си позволи да дрънка небивалици, че Илинденско-Преображенското въстание е македонско, имаше мълчание дори от ВМРО. Не се получи официално извинение така, както си трябва. Но смятам, че ситуацията с договора с Македония трябва да се проучи. Това, което знам юридически, е, че към договора с Македония може да се приложи анекс. Трябва да се предложи Македония по никакъв начин да не може да спекулира с историята. Мисля, че такова нещо може да се предложи и да видим на какво основание тя ще откаже.\", допълва атакистът. \r\n\r\n   \r\n \n\t\t\t\t\t\t", "date": "2018.08.16", "title": "След Симеонов Сидеров подпука и Каракачанов: ВМРО замълча на Зоран Заев! Няма да ходим заедно на избори!"}
{"url": "http://www.bnews.bg/article/247021-zamestnichkata_na_ivancheva_shte_si_postoi_v_aresta_oshte_do", "text": "\n \r\nЗаместничката на Десислава Иванчева -  Биляна Петрова, която иска изменение на мярката й за неотклонение от „Задържане под стража“ в по-лека такава е  \r\nотсрочено от 16.08.2018 год. за 21.08.2018 год. от 13,00 часа, съобщиха от Спецсъда. \r\n\r\n Причината за отлагането е изготвяне на съдебно-медицинска експертиза на обвиняемата. \r\n\r\n Припомняме, че на предишното заседание, което съдът отложи за днес,  Петрова заяви пред магистратите: \"Банята в ареста не е мита от 10 г. Това е най-мръсното нещо, което съм виждала в живота си. Има един пръст кир.\"  \r\n\r\n Този аргумент задържаната изтъкна на фона на заболяването, което има - камъни в жлъчката. Нейната адвокатка Радост Ганчева каза, че в условията на арест клиентката й не може да спазва хранителен режим, който е необходим за лечението.  \r\n\r\n Биляна Петрова беше задържана преди 4 месеца заедно с отстранената от поста си кмет на Младост Десислава Иванчева и бившия районен кмет Петко Дюлгеров. \r\n\r\n Те са обвинени, че са поискали половин милион евро подкуп от предприемач. \r\n\r\n При зрелищната акция в центъра на София у тримата бяха намерени общо 70 000 белязани евро.  \r\n\r\n   \r\n \n\t\t\t\t\t\t", "date": "2018.08.16", "title": "Заместничката на Иванчева ще си постои в ареста още до..."}
{"url": "http://www.bnews.bg/article/247019-gramnaha_bombite_na_folk_pevitsa", "text": "\n Силиконовите гърди на фолкпевицата Марина Тошич гръмнаха, сигнализираха на \"България Днес\" наблюдателни нейни почитатели. \r\nИзпълнителката със сръбски корени, която от малка живее и пее в България, не спира да публикува свои разголени снимки. Фолкаджийката заголва гърди, дупе и застава в разнообразни сластни пози. На един от кадрите се вижда тревожното състояние на гърдите й. \"Изглежда сякаш шевът след поставянето на импланта се е пръснал и притеснително във всеки един момент може да изтече\", коментират с присвити очи разтревожени почитатели на блондинката. Въпреки това не липсват и мъже, които харесват визията на изпълнителката, която не оставя голяма от част тялото си на въображението. \r\nСлед хирургическа интервенция за поставяне на силиконови импланти има период, в който шефовете ясно си личат. Докато разрязаното място зарасне, отнеме известно време и тогава дамите предпочитат да се крият. Не е ясно дали Марина Тошич наскоро си е правила операция, или изпитва проблеми с имплантите си.  Тревожната снимка е направена на един от луксозните плажове на тузарския курорт Сен Тропе. От известно време чалгарката е на обиколка из Монако, Швейцария и престижните курорти на Френската Ривиера. На всички кадри тя позира сама, като не е ясно кой я придружава на екзотичната почивка. Младата певица е убедена, че на този етап от професионалната си реализация едно сериозно обвързване само би й попречило. В момента цялата й енергия е съсредоточена в създаването на музика и обогатяване на музикалния й репертоар. \r\n\"Аз съм едно сръбско момиче, което отдавна имаше желание да пее, още когато видях за първи път песните по телевизия \"Планета\", и ми се създаде една мечта, която се радвам, че сбъднах. От 9-годишна мечтая да стана част от \"Пайнер\", откровена е Тошич. \r\n  \r\n \n\t\t\t\t\t\t", "date": "2018.08.16", "title": "Гръмнаха бомбите на фолк певица"}
{"url": "http://www.bnews.bg/article/247023-vodolazite_otkriha_tyaloto_na_ednoto_ot_izcheznalite_momcheta", "text": "\n Водолази на Военноморските сили откриха телата на едното момче, изчезнало в морето край Варна. Тялото на едното от двете момчета, които снощи паднаха в морето от вълнолома във Варна бе открито след 9,00 часа тази сутрин. Момчето бе намерено на около 50 метра навътре в морето от мястото, където са паднали децата. \r\n\r\n Вчера към 17,40 часа висока вълна е съборила и двете момчета в морето, а другите деца са останали на вълнолома. Според друга информация на вълнолома е имало общо шест деца. \r\n\r\n Междувременно  за установяване причините и обстоятелствата, при които е настъпил инцидентът и е последвала смъртта на момчетата. \r\n \n\t\t\t\t\t\t", "date": "2018.08.16", "title": "Водолазите откриха тялото на едното от изчезналите момчета"}
{"url": "http://www.bnews.bg/article/247025-letnite_byagstva_may_zapochnaha_izdirva_se_12_godishnata_bozhidara", "text": "\n \r\nОДМВР - Стара Загора издирва Божидара Господинова Желева, на 12 години, от село Калитиново, община Стара Загора. \r\n\r\n Детето е в неизвестност от 14.08.2018 г. \r\n\r\n Висока е 1,50 м., с кафяви очи и изрусена коса. Облечена е с къси дънкови панталони, блуза с къс ръкав на червено-бяло райе. Обута е с червено-бели чехли. \r\nУмоляват се гражданите, които разполагат с информация за Божидара Желева, да подадат сигнал на тел.112 или в най-близкото районно управление на МВР. \r\n  \r\n \n\t\t\t\t\t\t", "date": "2018.08.16", "title": "Летните бягства май започнаха: Издирва се 12-годишната Божидара"}
{"url": "http://www.bnews.bg/article/247026-vodolaz_e_postradal_pri_izdirvaneto_na_dvete_momcheta", "text": "\n Водолаз е пострадал при спасителната операция снощи след падането двете деца от варненския вълнолом.  \r\nДвама водолази на Районната дирекция по пожарна безопасност и защита на населението - Любомир Димитров и Красимир Костов, с риск за живота си са влезли в морето от страната на тетраподите около 18:00 часа при вълнение 3-4 бала на прибоя. \r\nИзлезли са от водата едва при здрачаване, след като загубили контрол помежду си по време на осигуряването на робата им под водата. Водолазът Димитров е бил блъснат от вълна в тетраподите и е пострадал леко. \r\n \n\t\t\t\t\t\t", "date": "2018.08.16", "title": "Водолаз е пострадал при издирването на двете момчета"}
{"url": "http://www.bnews.bg/article/246989-padnaha_golemi_tayni_svarzani_s_prints_hari_i_megan_markal", "text": "\n Въпреки факта, че херцогът и херцогинята на Съсекс са под натиска на множество протоколи и правила, които ограничават тяхното поведение, на първо място, те са хора като всички нас. Всички обаче недоумяваха защо членовете на кралското семейство се държат понякога странно. Мистерията около действията им започна няколко месеца преди сватбата им и по-специално през декември миналата година.  \r\n\r\n Тогава двамата отидоха в Ница за новогодишните празници. Но… летейки в икономическата класа на самолет на авиокомпанията British Airways. \r\n\r\n Хари и Меган седнаха в задната част на самолета, в района на тоалетните кабини, но Мегън нямаше късмет с това място - тя седеше на средната от общо трите седалки. \r\n\r\n Едва сега обаче се разбра, че двамата са го направили, защото не са искали да харчат излишни пари или пък да парадират с положение. \r\n\r\n Като цяло, 2017 година беше особено трудно за двойката. Те бяха постоянно следени от медиите. Под лупа бе всяка тяхна стъпка. Типичен пример за това бе историята с продажбата на колата на принц Хари. Според някои публикации той искал да смени спортната си кола с по-семеен модел. \r\n\r\n Между другото, ако двамата с Меган имат деца, те ще носят в името си титлата на \"Съсекс\", докато децата на Кейт Мидълтън и Принц Уилям са с титлите на \"Кеймбридж\". \r\n \n\t\t\t\t\t\t", "date": "2018.08.16", "title": "Паднаха големи тайни, свързани с принц Хари и Мегън Маркъл!"}
{"url": "http://www.bnews.bg/article/247024-politseyski_sin_e_shofyorat_blasnal_trite_detsa_v_petrich", "text": "\n , е Георги Попстоянов - син на бившия шеф на Икономическа полиция в града и настоящ бизнесмен Пламен Попстоянов.  \r\n\r\n Младежът, който е изгубил управлението над лекия си автомобил \"Опел Астра\" при шофиране с несъобразена скорост, има книжка само от два месеца. Според очевидци на тежката катастрофа, Георги Попстоянов е дрифтирал по улицата и затова е предизвикал тежкия инцидент. От полицията в Благоевград към момента не потвърждават дали се касае за дрифт или младежът е загубил управление заради несъобразената скорост върху мократа пътна настилка.  \r\n\r\n 18-годишният обаче е задържан за 24 часа. Пробите му за алкохол и наркотици са отрицателни. Той не е избягал от мястото на катастрофата. \r\n\r\n Ранените деца са17-годишно момче от село Първомай, настанено за лечение в МБАЛ - Югозападна с опасност за живота, 15-годишно момиче от село Тополница, настанено за лечение в МБАЛ - Югозападна с опасност за живота и 16-годишно момиче от село Първомай, настанена за лечение в МБАЛ - Югозападна без опасност за живота. \r\n\r\n Ужасната история провокира евордепутата Николай Бареков да публикува коментар по темата: \r\n\r\n \"Ето защо Босия е прав. Всеки ден ужасяващи примери показват как системата убива българите по пътищата. Корупцията убива. Едно 18 годишно лайно с книжка на два месеца, син на бивш МВР шеф(!) снощи премаза три деца в Петрич. Едното дете веднага загуби крака си. Причината висока скорост и липса на шофьорски опит и умения! Ей, депутатите, сган мръсна, поправете законите. Книжки не могат да се дават на всеки, който си плати на ръка под масата на корумпираните. В случая в Петрич очевидно книжката е дадена по “втория начин”. А за министър Московски остава да брои труповете. Държава - брояч на трупове и мъртви души.\" \r\n \n\t\t\t\t\t\t", "date": "2018.08.16", "title": "Полицейски син е шофьорът, блъснал трите деца в Петрич"}
{"url": "http://www.bnews.bg/article/247029-eksperti_vsichki_mostove_po_am_hemus_sa_za_remont", "text": "\n Всички мостове и виадукти по АМ \"Хемус\" са за ремонт. Това заяви пред bTV инж. Петър Кичев от Камарата на инженерите в инвестиционното проектиране. \r\n\r\n Според инженера мостовете и виадуктите след тунел \"Витиня\" се нуждаят от най-спешен ремонт. \r\n\r\n \"Необходим е основен ремонт през 10 г. заради агресивните средства, с които пътищата се обработват зимно време\", посочи специалистът. \r\n\r\n Кичев добави, че не е нужно човек да е специалист, за да прецени сам какво е състоянието на мостовете, докато шофира по тях. \r\n\r\n \"Да, притеснявам се, когато пътувам, макар че например съм участвал в реконструкцкията на моста \"Бебреш\", заяви инженерът и допълни, че като минава там по-тежка машина, потъването на моста е осезаемо, макар и да е нормално при такива конструкции. \r\n\r\n Според него всички съоръжения, които имат оголени арматури и обрушени бетони, трябва спешно да се спрат от движение, докато не се ремонтират. \r\n\r\n Припомняме, вчера министър-председателят Бойко Борисов разпореди на министрите Нанков и Московски да изготвят   Планът трябва да се представи пред Министерски съвет следващата сряда. \r\n\r\n От думите на Николай Нанков стана ясно, че 130 млн. лв. ще са необходими за реновирането само на 17-те моста, които са от порядък \"спешно\". \r\n \n\t\t\t\t\t\t", "date": "2018.08.16", "title": "Експерти: Всички мостове по  АМ  \"Хемус\" са за ремонт!"}
{"url": "http://www.bnews.bg/article/247020-siderov_kam_toaletnoto_vitse_poday_ostavka", "text": "\n Наесен ще съм на всяко заседание на кабинета, за да стопирам лобистките идеи на патриотите, заяви пред \"24 часа\" лидерът на \"Атака\" Волен Сидеров. Той посочва още, че вместо да се бори с демографската криза, Симеонов се занимава с хотелите. Като не може да се справи с демографския проблем, да си ходи. Предизборните обещания на патреотите отново се струтиха - вместо да сложат полицай във всяко село, както обещаваха, сега стоят полицаи пред всяко заведение по морето. Сидеров е категоричен, че е готов да се раздели с коалицията патриоти. \r\n\r\n - Г-н Сидеров, защо така се ядосахте на проверките на Районната здравна инспекция в Бургас и на МВР? \r\n\r\n - Конкретният повод бяха разлепени хвърчащи бележки върху определени заведения, които от доста време са обект на терор. Там няма печат, няма имена на здравен инспектор, няма заповед и издаден протокол за нарушение. Просто им казват: Вие сте затворени. Разказаха ми много такива случаи. Обясниха, че от 1 година всеки ден пристига нов взвод полицаи с маски като спецчасти и започват да проверяват личните карти на младежите, които отиват там да танцуват. \r\n\r\n Това няма нищо общо с шума и здравето на хората! Тук се действа, за да може определени заведения да бъдат затворени - някои фалират, след което да бъдат взети от близки до вицепремиера. Дразнят ме такива нагли и просташки действия и нямаше как да не реагирам, защото се срещнах с хора, организации, с бизнеса в Бургас, Слънчев бряг, Созопол. Това са хиляди, за които ден година храни. Аз не хода като вицепремиерите със син буркан, охрана от НСО или полицаи около себе си. Ходя нормално, без охрана и ме питат: Защо ви избрахме да дойдете на власт вие, патриотите? За да ни унищожавате поминъка? \r\n\r\n Не мога да не реагирам. Вчера реших да се обърна към ръководството на РЗИ - Бургас, и да ги попитам. Шефът Георги Паздеров се скри - казаха, че са го извикали спешно заради епидемия. Каква епидемия - не можа да отговори. Дойде заместничка, попитах я какви са тези бележки без подпис и печат и кой го нарежда. Тя каза, че са по сигнали. И обясни да направя писмено запитване. Аз реших - ще го направя. \r\n\r\n Аз в Созопол ходя от ученик и като отида, там всичко се знае. Сега ми казаха, че този Паздеров се падал далечен роднина на Валери Симеонов. И той го използва и е под шпицкоманда. Шефът на полицията също изпълнявал всичко под шпицкоманда. Всичко това се прави срещу няколко определени заведения. Симеонов казва, че те са незаконни, но се оказва, че не е така. Питам сега Симеонов: ще подаде ли оставка, защото държавната инспекция го е опровергала? Ако има достойнство, да я подаде. \r\n\r\n А миналата година, когато вицепремиерът Симеонов изви ръцете на правителството да приемат план за Пирин. Тези, които го защитаваха пред медиите - и Валери Симеонов, и министър Нено Димов, ще подадат ли оставки, след като планът е отхвърлен от съда. \r\n\r\n - Това не е ли лична война с Валери Симеонов, която се води от доста време? \r\n\r\n - Аз не водя лична война с никого, но много мразя, когато някой ми се прави на шериф и смята, че държавата му е бащиния. Не, не му е. Казвам го към правителството: ако не се вслушат в моите съвети - а аз съм най-опитният и дори и най-големият от там на години, кабинетът няма да има добро бъдеще . Аз искам да им дам съвет от своя опит. \r\n\r\n Министър-председателят трябва да пита Симеонов: Ти защо изпращаш полицаи и шпицкоманди, за да фалират определени заведения и да ги вземе някой от хората на вицепремиера. Той има и на Созопол, и на Слънчев бряг.  Там пази патрулка и когато ме видяха, че минавам, се махнаха. Не им дава да работят въобще. Той прояви простащината да каже, че аз съм имал лоши консултанти. Аз нямам консултанти. Съветвам се с хора, които ме накараха да направя партия. Той обаче има един съветник - Георги Николов. Този човек е загубил преди година или две апартхотел на Слънчев бряг и сега се възползва от Симеонов. Те са забъркани една група хотелиери и братя Диневи, при които Симеонов ходи да си почива. Тяхното заведение дъни музика цяла нощ и никой не отива да ги спира. Ние обещахме полиция във всяко село, за да може да се бори с битовата престъпност, а не полиция пред всяко заведение, което е интересно за някой приближен до вицепремиера. През новия политически сезон ще имам питания към министрите, за да разбера кой нарежда тези проверки и всичко друго. Този човек действа през просото. Това аз не мога да го приема и няма значение какви споразумения сме подписали. Всичко, което сега се прави, не отговаря на подписаното. На първо място сме по лоша демография. Вицепремиерът отговаря точно за това. Хайде, ако обича, да се ориентира в тази посока. Ако не може, да се търси човек, който може. Той се е ориентирал само в Слънчев бряг.  \r\n\r\n Уреди на позиция шефа на метеорологията, защото му бил съученик, и разказваше как е много добро момче. Това е шуробаджанащина, срещу която аз съм против. Апелирам премиерът да обърне сериозно внимание. Виждам у него някакво примирение и някаква склонност за угаждане на прищевките на вицепремиера като на млада булка. Аз съм си плащал горчив данък. \r\n\r\n - Ако премиерът не се намеси, ще се разделите ли с патриотите? \r\n\r\n - Абсолютно всичко е възможно. Аз съм създал тази коалиция. Не че искам признание и благодарност, защото тук, в България, няма да ги получа. Искам коректност и необходимото отношение. Не всеки да си прави, каквото си иска, и да очаква другите да си мълчат, защото са джентълмени. Какво точно ще стане, зависи от премиера, не от мен. Той, ако се вслуша в това, което казвам - ще бъде добре. Трябва да се слушат хората с опит. \r\n\r\n - Вярно ли е, че вие искате да станете вицепремиер и да заемете позицията на Валери Симеонов?  \r\n\r\n - Ако съм искал, можех да го направя още миналата година при съставянето на кабинета. Тогава бях на мнение, че като политик, който има повече опит, тъй като моята партия влиза самостоятелно вече 4 пъти в парламента, ще остана в Народното събрание. Идеята беше те да бъдат в изпълнителната власт. Но те са там за общото добруване на българите. Това е работата на правителството. Ето, че една година болницата в Ямбол чака одобрение и такива случаи има много, а не го казвам само защото ми е роден град. Става въпрос за някакви 12 млн. лева. И аз седя като момченце там и им казвам: Хайде, дайте да решим проблема! А те отговарят: Да, да и добре. Ми то вече година и нещо е това правителство. Ще се изтърколи мандатът и ще има: А, то не остана, бе! Никой от тези хора, които са във властта, не е беден. Още преди години Симеонов каза, че е милионер. Да си жив и здрав. Обаче има хора, които живеят много зле и бягат навън. Ти сега гониш още хора. Има млади, които са готови да избягат. Демографията е проблем номер едно. Ако не може да се занимае с този проблем - да си признае. Да каже - отказвам се, и да си гледа хотелите на морето. \r\n\r\n - А защо се събрахте в коалиция? \r\n\r\n - През 2017 г. отидох и издърпах Валери Симеонов от тъмната стаичка без прозорци и го накарах да отидем заедно на изборите. Той не искаше. Дърпаше се. Казваше: Аз не искам, защото не ме харесват хората. Казвам го, защото няма за кога да си играем на лицемерие и тези неща не могат да се крият. Защото този мандат ще се измерва през очите на хората и когато ни кажат: Вие нищо не направихте, какво ще правим? Къде ще ходим? \r\n \n\t\t\t\t\t\t", "date": "2018.08.16", "title": "Сидеров към тоалетното вице: Подай оставка!"}
{"url": "http://www.bnews.bg/article/247012-ako_do_10_dni_targovskiyat_registar_ne_tragne_pravitelstvoto_pada", "text": "\n Мегахранилище за електронни данни категорично не е решение на проблема, а поредното половинчато действие на парче. Това каза в предаването \"Преди всички\" Стефан Христов, председател на фондация \"Граждани срещу бюрокрацията\". Според Христов по-подходящо е изграждането на държавен облак, който да се използва не само за съхранение на данни, а и за изчислителна мощ: \r\n\r\n „Да се разпредели физически в няколко центъра, да се направи по всички международни стандарти за отделна тектонична плоча, да бъде обслужван от Държавна агенция „Електронно управление“ и да няма нито един сървър никъде – по общини, по министерства, в НОИ (където съм виждал по етажите едни сървъри и вероятно скоро и там ще има проблем). Когато се направи един такъв интегриран център и за изчислителна мощ,  той ще бъде управляван много по-добре, с по-добри специалисти. Необходимостта от съхранение ще може да се предвижда много по-точно“. \r\n\r\n Христов смята, че одитът, който е в ход, за ситуацията в различните институции, боравещи с електронни данни, ще покаже \"едно нехайство – за смяна на дискови масиви и за добавяне на нови\". Стефан Христов обясни още, че в обществена поръчка за Агенцията по вписванията от края на 2017 година, в самото обявление е било описано, че „ако не се обнови този масив и не се добавят още дискове, ще има проблем и ще има много сериозни последици“. \r\n\r\n Христов посочи, че може би и премиерът е подведен, докато в държавата има много сериозен проблем: \r\n\r\n „Политически анализатори в моя екип предвиждат, че ако до десет дни този регистър не тръгне в пълния обем от услуги, има шанс правителството да падне. Това го казвам категорично. На практика в момента гражданско-правният оборот е блокиран. Държавата не работи.“ \r\n\r\n Щетата за държавата е огромна в дългосрочен план - инвеститорите вече не предпочитат България, подчерта Стефан Христов. По думите му, \"не можем само с 10% корпоративен данък да се опитваме да привличаме инвеститори\". \r\n\r\n Запитан дали може да има манипулация с данни по време на срива на Търговския регистър, Стефан Христов заяви: \r\n\r\n „Аз съм убеден, че няма проблем с това и че проблемът е изключително технически. Но начинът, по който беше направено – пет дни абсолютно никаква реакция от страна на Даскалова(Зорница  Даскалова - директор на Агенцията по вписванията ) и от страна на правителството, води до едни спекулации за откраднати дискове. Просто с Агенцията по вписванията няма комуникация“. \r\n \n\t\t\t\t\t\t", "date": "2018.08.16", "title": "Ако до 10 дни Търговският регистър не тръгне, правителството пада!"}
{"url": "http://www.bnews.bg/article/247010-otkriha_tyaloto_na_ednoto_izdirvano_dete_kray_morskata_gara_vav_varna", "text": "\n Откриха тялото на едното дете край вълнолома във Варна. Две момчета паднаха вчера от вълнолома във Варна, пометени от силна вълна, предаде Нова тв. \r\n\r\n Рано тази сутрин водолази са се включили в издирвателните действия на двете деца, паднали в морето в района на варненската Морска гара. Сформираният на място щаб продължава да организира силите и средствата, участващи в операцията, съобщиха от ОДМВР-Варна. \r\n\r\n Цяла нощта спасители от сектор Специализирани оперативни дейности осветяваха мястото и обхождаха района. В издирвателните действия участват служители и техника от МВР, Морска администрация и Военноморските сили. По случая се води досъдебно производство, в рамките на разследването се изяснява цялата фактическа обсттановка. \r\n\r\n Директорът на \"Морска администрация\" Валентин Енчев съобщи, че търсенето е започнало около 5.50 часа тази сутрин, като първоначално е направен обход с катери, а сега вече са се включили и водолази. \r\n\r\n   \r\n\r\n Сигналът за инцидента бе подаден около 17.40 ч. навръх празника на града. Шест деца са били на вълнолома - много близо до тетраподите, когато вълна повлича две от тях. Те са на 13 и 14 години. Момчетата изчезват под тетраподите пред ужасените погледи на очевидците. \r\n \n\t\t\t\t\t\t", "date": "2018.08.16", "title": "Откриха тялото на едното издирвано дете край Морската гара във Варна"}
{"url": "http://www.bnews.bg/article/247011-avtomobil_pomete_tri_detsa_na_trotoar_v_petrich_imalo_li_e_driftove", "text": "\n Трима младежи са ранени, след като лек автомобил ги помете на тротоар в Петрич. \r\n\r\n Инцидентът е станал в 00:25 часа тази нощ на ул. \"Цар Борис III\", в района на бивша Съдебна палата. 18-годишен водач от Петрич, управлявайки лек автомобил \"Опел Астра\" и движейки се с несъобразена с пътните условия скорост, губи контрол над управлението на автомобила, излиза в дясно от пътя, качва се на тротоара и блъска намиращите се на него трима младежи, съобщават от Областната дирекция на МВР в Благоевград.  \r\n\r\n Това са: 17-годишно момче от село Първомай, настанено за лечение в МБАЛ - Югозападна с опасност за живота, 15-годишно момиче от село Тополница, настанено за лечение в МБАЛ - Югозападна с опасност за живота и 16-годишно момиче от село Първомай, настанена за лечение в МБАЛ - Югозападна без опасност за живота. \r\n\r\n Според БГНЕС двама от пострадалите младежи са брат и сестра. Момчето е с ампутиран крак. \r\n\r\n С техническо средство водачът на автомобила е изпробван за употреба на алкохол и наркотични вещества, като пробите са отрицателни. По случая е образувано досъдебно производство. Според bTV децата са блъснати след дрифтове. \r\n \n\t\t\t\t\t\t", "date": "2018.08.16", "title": "Автомобил помете три деца на тротоар в Петрич, имало ли е дрифтове?"}
{"url": "http://www.bnews.bg/article/247013-institutat_za_patna_bezopasnost_zastana_sreshtu_uvelichavane_tsenata_na_zastrahovkata_grazhdanska_otgovornost", "text": "\n Институтът за пътна безопасност разпрати до медиите своето становище срещу увеличаването цената на задължителната застраховка гражданска отговорност. Ето какво гласи и самото становище: \r\n\r\n \"През последните няколко дни усилено се коментира необходимостта от повишаване на стойността на гражданската отговорност. Представители на асоциация на застрахователите използват медиите за да ни информират, че застрахователните обезщетения от началото на годината нарастват и са необходими допълнителни средства за това. По същото време министъра на вътрешните работи дава пресконференция за медиите и съобщава, че пътнотранспортните произшествия от началото на годината са намалели, както и жертвите от тях с 12.7%. През 2017 година МВР отчита спад на ПТП, както и на ранените и жертвите от катастрофи. За сметка на това застрахователите през 2017 г са изплатили с 34 милиона лв повече обезщетения спрямо 2016 година. \r\n\r\n Тази противоречива информация от две институции имащи пряко отношение към пътнотранспортниятравматизъм поражда няколко въпроса: \r\n\r\n - Кой казва истината? \r\n\r\n - Има ли проблем със статистическата информация? \r\n\r\n - Кой носи отговорност за несъответствията? \r\n\r\n - Има ли изготвен независим анализ за състоянието на пътната безопасност в страната? \r\nОтговорите на тези въпроси ще ни дадат възможност да установим наистина ли е необходима промяна на цената на ГО. \r\n\r\n Институтът за пътна безопасност категорично се противопоставя „богатият” български народ да плаща цената за неефективното управление на пътната безопасност в страната.\" \r\n\r\n   \r\n \n\t\t\t\t\t\t", "date": "2018.08.16", "title": "Институтът за пътна безопасност застана срещу увеличаване цената на застраховката гражданска отговорност"}
{"url": "http://www.bnews.bg/article/247015-otslabvane_bez_sport_misiyata_vazmozhna", "text": "\n Може ли да отслабнем без да спортуваме? Разбира се, достатъчната двигателна активност трябва да се превърне в част от личния стандарт за качество на живот, но понякога действително време, пък и желание, за активен спорт няма. Какво да правим, ако искаме да се поберем отново в любимите ни дънки? \r\n1. Създайте си навици да поддържате организма си добре хидратиран. Това е от първостепенно значение за доброто общо здравословно състояние. При добре хидратирания организъм метаболитните процеси текат по-плавно и безпрепятствено. \r\n\r\n Създайте си рефлекс, когато усетите глад – посегнете към чаша с вода. Често организмът изпраща погрешни сигнали при жажда, които ние възприемаме като глад. Така със сигурност няма да погълнете излишни калории, ще възстановите водния баланс и ще избегнете поглъщане на сол или захар. \r\n\r\n Ако изградите навик, да държите постоянно шише с вода при себе си, ще спестите излишното поглъщане на дехидратиращи напитки каквито са кафето, колата, черният чай, както и сладките сокове, безалкохолни и други напитки. \r\n\r\n 2. Друг начин да избегнете наддаване е да консумирате по-често богати на вода храни. Идеален пример за това са динята, пъпешът, краставицата, доматите, салатите и др. Те са богати и на целулоза, което прави разграждането им по-продължителен процес – стомахът все пак за по-дълго е пълен. \r\n\r\n Експерти диетолози препоръчват към закуската да се добавят боровинки. Те също са от плодете богати на водно съдържание, които същевременно са пълни с полезни нутриенти. Тези храни поддържат и стомаха редовен.  \r\n\r\n 3. Контролирайте количеството мазнини, с които приготвяте ястията си и консумирате. Това, че зехтинът е здравословната мазнина, не значи да поливате салатите си с него. Той все пак е калорична мазнина, която следва да се ползва по вкус и с мярка. \r\n\r\n 4. Внимавайте за размера на порциите си. Незабелязано се наддава, когато често препълваме чинията си или си сипваме втора порция. За да избегнете подобни прояви на „вълчи глад“ се опитвайте да консумирате храна на определени интервали от 3-4 часа. Така няма да прегладнявате и ще се засичате с далеч по-малко храна. \r\n \n\t\t\t\t\t\t", "date": "2018.08.16", "title": "Отслабване без спорт - мисията възможна!"}
{"url": "http://www.bnews.bg/article/247017-prokuraturata_vav_varna_razsledva_sluchaya_s_izcheznalite_detsa_v_varnenskiya_valnolom", "text": "\n Районната прокуратура във Варна образува досъдебно производство по повод инцидента с изчезналите в морето две деца на варненския вълнолом. \r\nПроизводството се води за установяване причините и обстоятелствата, при които е настъпил инцидентът и е последвала смъртта на момчетата. \r\n\r\n Днес, 16 август 2018 г., преди обяд е било намерено едно от телата на изчезналите момчета, които са на 13 и 14 години, съобщават от държавното обвинение. \r\nКакто вече е известно, на 15 август 2018 г. около 17,40 ч. е получен сигнал за падане на две деца в морето в района на външната стена на вълнолома. \r\nЗапочва мащабна операция по издирването на момчетата, които били там със свои приятели. В опита да бъдат спасени децата се включват специализирани екипи от Районната дирекция по пожарна безопасност и защита на населението, катери на Морската администрация, водолази и екипи на Военноморските сили и МВР. \r\n\r\n Самоличността на повлечените в морето деца от силното вълнение е установена. Изпълняващият функциите районен прокурор на Районната прокуратура във Варна Красимир Конов заедно с дежурния прокурор и дежурен следовател са извършили незабавно оглед на местопроизшествието. Разпитани са свидетели на трагедията, на която очевидци са станали много варненци, дошли за концерта за Деня на Варна. Трагедията отмени всички празнични прояви на община Варна в празничната вечер. \r\nПродължава операцията по издирването на второто момче. Всички действия по разследването се ръководят на място от и.ф. районния прокурор Красимир Конов. \r\n  \r\n \n\t\t\t\t\t\t", "date": "2018.08.16", "title": "Прокуратурата във Варна разследва случая с изчезналите деца в варненския вълнолом"}
{"url": "http://www.bnews.bg/article/247008-simeonov_obvini_siderov_v_dolni_lazhi_che_sluguva_na_oligarsi", "text": "\n Кумците Волен Сидеров и Валери Симеонов продължават нестихващата си вражда, но само през Фейсбук, Лице в лице не застават, но нападките им са омразно ожесточени. \r\n\r\n Оставката на шефа на РЗИ-Бургас поиска лидерът на парламентарната група на Обединени патриоти Волен Сидеров. Причината е, че той бил роднина на Валери Симеонов. И пусна пост: \r\n\r\n \"Внасям писмено искане до здравния министър Кирил Ананиев, с което искам оставката на шефа на РЗИ-Бургас Георги Паздеров, заради многобройни нарушения на нормативите, по които работят здравните инспекции и за конфликт на интереси. \r\n\r\n Паздеров е в роднински връзки с вицепремиера Валери Симеонов и под негов натиск рекетира определени обекти по Черноморието, които са бизнес конкуренти на съветник на Симеонов в политическия му кабинет\", написа той. \r\n\r\n Тоалетното вице не закъсня и отвърна на удара, пак с пост във Фейсбук, в който обяснява, че действията по затварянето на заведения в Слънчев бряг били законни и нямал роднински връзки с Паздеров. \r\n\r\n \"Считам, че отправянето на необосновани обвинения и квалификации към държавните институции и особено към РЗИ и ОД на МВР Бургас, доказали своя професионализъм и компетентност, както и безпочвените обвинения за покровителство на олигарси, не допринася за доверието на обществото в институциите и уронва престижа на държавата и изпълнителната власт. \r\n\r\n \"Не сме изпратили това правителство във властта да разчиства бизнес. Това не е пазарна икономика, това не е демокрация. Обръщаме се към правителството: казвам им много внимателно да помислят върху това да вкарат извънредна точка в МС да разгледат поведението на определени членове на правителството. Искам да знам Бойко Борисов оторизирал ли е определени членове на правителството да идват тук и да безчинстват. Командировал ли ги е да тероризират туристическия бизнес\", попита Сидеров. \r\n\r\n Атакистът също така обвини Симеонов, че  , тероризира определени фирми от туристическия бранш с цел бизнесът им да бъде завзет от \"други олигарси\",  упражнява натиск над институции със заплаха за уволнения и дори клати стабилността на правителството. \r\n\r\n Припомняме, че на страницата „Неутрална България“ във Фейсбук се появиха снимки на вицепремиера Валери Симеонов със следния текст: \r\n\r\n  Сега нали разбирате, защо няма проверки там?!“ \r\n\r\n Сидеров намекна, че правителството е сериозно разклатено и върви към тотален разпад. Изказванията му само доказват, че войната между кумците ще срути кабинетчето на Бойко. \r\n\r\n \"Има ли нужда от такова правителство, трябва ли да продължи да управлява, ако то не създава благини, а затваря. Занимава се на кого да затворим заведението, за да може другият олигарх да стане по-богат. Да се замисли правителството има ли нужда от него или да търсим друго правителство.\", попита пророчески лидерът на \"Атака\". \r\n\r\n   \r\n\r\n   \r\n \n\t\t\t\t\t\t", "date": "2018.08.16", "title": "Симеонов обвини Сидеров в долни лъжи, че слугува на олигарси"}
{"url": "http://www.bnews.bg/article/247007-hieni_falshifitsirat_i_naroda", "text": "\n Събаряха, ненаситно събаряха – и оставиха огромна част от Народа под руините на Прехода. \r\n\r\n А сега тъкмо него, Народа, искат да го изкарат виновник за бедите. \r\n\r\n Все плещят за „фалшивите новини“, все се зверят в тях – това е новата мода/страст на Властниците. \r\n\r\n И изобщо не забелязват, когато фалшифицират целия Народ. \r\n\r\n Представят го като нещо аморфно, безволево, уродливо, като някаква сган, която заслужава да я обиждат безсрамно по всевъзможни начини. \r\n\r\n И няма кой да се опъне на този позор. \r\n\r\n Направо злобно подсичат Народните устои. \r\n\r\n Тъкмо по вкуса на недонаправените ни Властници, за които „материалът“ все е лош, все не може да угоди на претенциите им, все не може да схване накъде го влачат. \r\n\r\n Народът се умори от безпросветните, диви експерименти на Властниците от всички котила, умори се за сто години напред. \r\n\r\n Хиените, които се упражняват за негова сметка, обаче нямат умора, стават все по-нагли. \r\n\r\n Какво му е на евреина Соломон П. – обруга православието, напсува го като файтонджия, обаче не слиза от телевизионния екран, където сладострастно се лигави, заедно с овчедушните „водещи“. \r\n\r\n Друг един, и той иноверец, пък наскоро наруга българите, че все капризничат, тормозят Властта и тя никак не можела да им угоди. \r\n\r\n Как да не й хареса на Властта такъв услужливец – хайде, дайте му още едно голф-игрище, напълнете му ненаситната уста, какво чакате. \r\n\r\n И по турско не са словоблудствали така с Народа. \r\n\r\n Тия нови кърджалии са ненаситни угодници. \r\n\r\n Подхвърлиха им паролата – и трийсет години не се умориха да унижават Народа. \r\n\r\n Казаха им да ударят православието – и те го направиха. \r\n\r\n Казаха им също така да оскверняват по всякакъв начин Миналото: „Лишете българите от памет и ще си имате работа с народ, удобен като пластелин! Народ, с който ще можете да правите, каквото си щете…“ \r\n\r\n Не успяха – засега – и това не им дава мира. \r\n\r\n Доскоро Хиените/Фалшификатори ръфаха едно или друго от Миналото – сега обаче вече заръфаха направо Народа. \r\n\r\n Какво ще си кажете, примерно, за автор, който си позволява да твърди, че днешните българи са неоснователно негативни? \r\n\r\n Един друг пък високомерно укорява българина, че примирено се харесва такъв, какъвто е. \r\n\r\n Доказано е, че един милион и 650 хиляди клетници едва оцеляват, понеже са натикани в истински пъкъл, в зоната под границата на бедността – а онзи „народовед“ иска да се хилят ведро, да гледат радостно на скапания си животец, да не са негативни. \r\n\r\n Негативни ли – съвсем друго са, те просто са уникални заради куража, с който понасят гнетящата ги скотщина. \r\n\r\n И, да – все още не се отказват от себе си, така ще е и до края. \r\n\r\n И не са само тези клетници – наскоро от КНСБ съобщиха, че цели 72 процента от работещите българи имат доходи, по-ниски от издръжката на живота им. \r\n\r\n Това си е истински геноцид – друга дума не е подходяща. \r\n\r\n Статистиката обаче не е наука по вкуса на Хиените – те са по едрите приказки: наругай Народа, достави радост на Властта, свърши си подлата работа. \r\n\r\n Превъртат Българина в устите си хора, които направо го презират – това отровно чувство ги прави слепи и глухи за народните истини. \r\n\r\n Тези истини не им и трябват. \r\n\r\n Коварни хрантутници – тяхната цел е да държат джобовете си пълни с подаянията на Властта, нищо друго. Те не притежават онази чувствителност, която е нужна, за да проникнеш в Народната душа. \r\n\r\n Не ги трогва и това, че мислещите хора – а те никак, никак не са малко – ги виждат като прислугата на Властта, като ратаите на Големия Камуфлаж, който трябва да минава за Политика, Държавност и всичко останало. \r\n\r\n Те нямат нищо против да се ангажират и с най-налудните „идеи“ на Властта, да се опитват да им придадат качества, които те изобщо не притежават. \r\n\r\n Не се свенят да се увъртат около хора, безподобни в своята нищожност, да легитимират нещастни хорица, неизвестно защо овластени. \r\n\r\n Властниците са затънали в идиотщини – а пък Народът бил негативен. \r\n\r\n Преди години големият народовед Ефрем Каранфилов бе казал, че нашият Народ свенливо изразява любовта си към Родината. \r\n\r\n Цяло чудо е, как той все още има в себе си някакво уважение към нея – тогава, когато Хиените го унижават всячески, когато упражняват дървените си глави с него, когато го изкарват слабоволев, дори мазохистичен. \r\n\r\n Край нямат съглашателските номера на Хиените. \r\n\r\n Да се подлагат на Властта, както и колкото си щат, обаче да не се размирисват около Народа. \r\n\r\n Днешният социо/политологически бизнес е в конспирация с Властта – това е очевидно и дори не се крие. \r\n\r\n Горко на такава Власт, която приема да я залъгват с банални измишльотини – но и позор за такава Власт, която приема да ругаят Народа, да го използват като гюдерия, за да забърсват измамничествата и глупащините й. \r\n\r\n Днешните „народоведи“ са овчи души – покорни пред всяка власт, обаче храбреци тогава, когато издевателстват над Народа. \r\n\r\n Хиените минават за „десни“, макар че, всъщност, те принадлежат на всеки по-дълбок джоб. \r\n\r\n Те обясняват „упадъка“ на българина със самия него – но, в същото време, изобщо не забелязват моралната катастрофа на Крадците на Прехода. \r\n\r\n Фалшивите „народоведи“ са отвратително нахални – те сякаш не виждат истинските, доказаните рушители – нещо повече, дори ги възприемат като „новите строители“; според тях, Костов е строител, а не рушител. \r\n\r\n Навремето Костов се разсърди на Народа, когато бе изритан от сцената – тия пък маниаци направо го мразят. И никак не са безопасни. \r\n\r\n Очаквано, те остават безразлични и към всевъзможните прояви на парвенющина. \r\n\r\n Свикнали с безпардонността на политическите маскари, понеже старателно ги обгрижват, те са толерантни дори към най-дразнещите изстъпления на новобогаташите – но нямат никаква милост към обикновения българин. \r\n\r\n Никакви хора са се самоназначили за съдници на Народа, сякаш наистина си вярват, че той е недостоен за тях. \r\n\r\n Нищо чудно, след като очевидно са оставили честността си в заложната къща на Властта. \r\n\r\n *** \r\n\r\n Кеворк Кеворкян \r\n \n\t\t\t\t\t\t", "date": "2018.08.16", "title": "ХИЕНИ ФАЛШИФИЦИРАТ И НАРОДА\r\n"}
{"url": "http://www.bnews.bg/article/247009-v_zapadna_balgariya_zapochva_smrachavane_dazhdovete_zapochvat", "text": "\n През нощта ще е предимно ясно, утре ще е предимно слънчево. В следобедните часове ще има временни увеличения на облачността, главно над планинските райони в Западна България и Родопите, но ще е почти без валежи. Това съобщи Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН).  \r\nЩе продължи да духа слаб, в Дунавската равнина и източните райони до умерен вятър от изток-североизток. Температурите ще останат без съществена промяна и максималните ще са предимно между 30° и 35°, в София - около 29°. \r\nНад Черноморието ще е слънчево с до умерен североизточен вятър. Максималните температури ще са 28– 31°. Температурата на морската вода е 26-27°. Вълнението на морето ще бъде около 3 бала. Над планините ще бъде предимно слънчево. След обяд ще се развива купеста облачност, но вероятността за краткотраен валеж е малка. Ще духа до умерен вятър от изток-североизток. Температурите ще останат без съществена промяна, максималната на височина 1200 метра ще е около 24°, на 2000 метра – около 17°. \r\n\r\n В петък ще бъде предимно слънчево, със слаб, в източните райони до умерен североизточен вятър. Преобладаващите максимални температури ще са между 31° и 36°. През почивните дни в следобедните часове ще има по-значителни временни увеличения на облачността. В събота само на отделни места в Западна България е възможно краткотрайно да превали. В неделя вероятността за краткотрайни валежи с гръмотевици на повече места е по-голяма. \r\n  \r\n \n\t\t\t\t\t\t", "date": "2018.08.16", "title": "В Западна България започва смрачаване, дъждовете започват..."}
{"url": "http://www.bnews.bg/article/247028-avstraliytsi_shte_sazdavat_pamuk_koyto_ne_se_machka", "text": "\n Австралийски учени са се заели с амбициозна задача да променят гена на памука, за да не се мачкат дрехите при пране. Целта обаче е не просто да не се налага да се гладят ризите, а и да се помогне на околната среда и планетата, предава \"Гардиън\". \r\n\r\n Специалистите от австралийския научен институт CSIRO (Commonwealth Scientific and Industrial Research Organisation) вече 30 години работят върху генетичното модифициране на памука. В резултат в Австралия се отглежда памукът, който изисква най-малко вода, а обработката с инсектициди на австралийските памукови полета е спаднала с 85 процента. \r\n\r\n Сега целта на австралийците е да направят така, че памучната тъкан да наподобява синтетичните материи и да не се мачка при пране. Идеята обаче е не да се конкурират производителите на синтетични материи, а да се спомогне за намаляване на замърсяването на планетата. Проучванията на института са показали, че  всеки път, когато синтетични материали като полиестер и найлон се перат, хиляди неразградими микровлакна попадат във водните басейни и се натрупват в хранителната система. А когато памукът се пере, нишките се разграждат лесно и се разпадат от само себе си. Заради това и австралийците се опитват да елиминират основното неудобство, поради което хората избягват памучни дрехи, а именно нуждата от гладене. \r\n\r\n \"Ако можем да произвеждаме памук от ново поколение, тогава ще можем да вземем голяма порция от пазарния дял на синтетичната индустрия и това не е печелившо само за австралисйката индустрия, която е на стойност 2,5 млрд., а и за околната среда въобще\", коментира Питър Греъм, един от учените, които работят по генното модифициране на памука. \r\n\r\n Изследователската работа е част от инвестиция от 13 млн. долара за наука, прилагаща инженерство в биологията. Предстои да бъдат изложени и резултатите от научната дейност \r\n \n\t\t\t\t\t\t", "date": "2018.08.16", "title": "Австралийци ще създават памук, който не се мачка"}
{"url": "http://www.bnews.bg/article/247016-grigor_se_izpravya_sreshtu_dzhokovich", "text": "\n Григор Димитров излиза днес отново на корта, за да продължи защитата на титлата си в Синсинати. Срещу него ще застане  бившият номер 1 и актуален шампион от \"Уимбълдън\" - Новак Джокович. \r\n\r\n Късно снощи (15 август) българинът спечели първия си мач в турнира, в който триумфира с титлата през 2017 г. и добави 1000 точки към актива си в световната ранглиста. Димитров победи с 2:0 сета (7:6 (5), 7:5) Миша Зверев и си осигури място на 1/8-финалите. \r\n\r\n Сблъсъкът ще се изиграе на централния корт в Синсинати и е четвърти в програмата. Очаква се той да започне минути преди полунощ. \r\n\r\n Това ще е девети мач между Димитров и Джокович. До момента сърбинът има стабилно преимущество от 7 победи. Последната му е от турнира в Лондон преди няколко месеца.  \r\n\r\n Григор има и една победа, но през далечната 2013 г.  \r\n\r\n В момента сърбинът е 10-ти в световната ранглиста, докато Димитров е 5-ти. \r\n \n\t\t\t\t\t\t", "date": "2018.08.16", "title": "Григор се изправя срещу Джокович!"}
{"url": "http://www.bnews.bg/article/247014-tramp_kam_erdogan_sasht_nyama_da_zabravi", "text": "\n Говорителят на Белия Дом Сара Сандърс предупреди, че САЩ „няма да забравят“ как турското правителство се е отнесло с американския пастор Андрю Брънсън, който е под домашен арест в страната. \r\n\r\n Тя посочи още, че финансовите трудности на Анкара са благодарение на собствената й политика, а не заради действията на Вашингтон, предава европейската редакция на електронното издание Politico, цитирано от \"Фокус\". \r\n\r\n „Смятаме, че Турция и конкретно президента Ердгоан се отнесе към пастор Брънсън, за който знаем, че е много добър човек и отличен християнин, който не е направил нищо лошо, много несправедливо“, заяви Сандърс по време на брифинг. „И това е нещо, което администрацията няма да забрави“. Изданието припомня, че пасторът бе арестуван през октомври 2016 година от турските власти по обвинение, че е сътрудничил на терористични организации и в шпионаж. В сряда турският съд отхвърли обжалването на Брънсън. Сандърс посочи, че увеличените мита върху стоманата и алуминия от Турция не зависят от освобождаването на пастора, но наложените наскоро санкции срещу турски официални лица „са специално заради пастор Брънсън и други лица, за които смятаме, че са задържани несправедливо“. \r\n\r\n Тя отбеляза също, че Белият дом наблюдава турския финансов сектор, тъй като валутата му се е понижила в последните дни, въпреки че Катар в сряда обеща да се намеси с инвестиция от 15 милиарда долара. Говорителят на Белия дом отхвърли идеята, че политиките на САЩ по отношение на съюзника му от НАТО, с които отношенията между страните се влошиха допълнително, са предизвикали финансовите трудности на Анкара. \"Икономическите проблеми на Турция са част от дългосрочна тенденция от собствените й политики, а не резултат от действия, предприети от САЩ\", подчерта Сандърс. \r\n  \r\n \n\t\t\t\t\t\t", "date": "2018.08.16", "title": "Тръмп към Ердоган: САЩ няма да забрави!"}
{"url": "http://www.bnews.bg/article/246994-rayna_se_primiri_s_misalta_che_shte_ostane_stara_moma", "text": "\n Тежък е любовният живот на изчезналата напоследък от сцени и фолк клубове Райна. След като премина през няколко неуспешни връзки, македонката приключила поредната си афера. Заради множество натрупани разочарования и разбити надежди този път раздялата разбила цялата й психика, писа „Галерия“. \r\n\r\n Депресията се засилвала от напредването на годините, което намалява надеждите, че бившето гадже на Коцето ще открие мъжа на живота си. След поредното разочарование Райна се чувствала постоянно в емоционална дупка, а животът й течал монотонно и скучно. \r\n\r\n Настроението й било толкова минорно, че дори се радвала, че голяма част от лятото премина в дъждове и черни облаци, които били в пълен унисон с настроението й. Дори започнала да се съмнява дали прокоба не тегне над живота й. \r\n\r\n „Имам нужда да ми се случи нещо ново, но тъй като това не става, започнах сама да си създавам драми. Напоследък се чувствам несигурна, съмнявам се във всичко“, разказва Райна. \r\n\r\n Заради личния си дискомфорт певицата отлагала запис на ново парче и пускането на нов албум, за който трябва да заснеме и рекламна фотосесия. Имала чувството, че не може да довърши нещата сега, тъй като ще ги провали. Затова предприемала поредното си пътуване, където смятала, че ще остави негативните емоции и ще се завърне презаредена с положителна енергия. \r\n\r\n В края на септември Райна ще удари 37 години, а все още не е минавала под венчило. През 2009 тя сложи край на дългогодишната си връзка с Константин и оттогава ревниво крие личния си живот, а и той явно не е много за разказване. \r\n \n\t\t\t\t\t\t", "date": "2018.08.16", "title": "Райна се примири с мисълта, че ще остане стара мома"}
{"url": "http://www.bnews.bg/article/247046-postoyanen_arest_za_spasitel_ot_baseyn_obvinen_v_bludstvo_s_detsa", "text": "\n Пловдивският апелативен съд остави за постоянно в ареста 37-годишен мъж, обвинен в блудство с две 9-годишни момичета в Стара Загора, предаде БГНЕС. \r\n\r\n В мотивите си съдът приема, че от събраните до момента доказателства може да се направи обосновано предположение, че обвиняемият е извършител на престъплението. Освен това има опасност и да извърши друго престъпление, защото работата като спасител на басейн му дава възможност за контакти с малолетни лица. \r\n\r\n Именно на територията на такъв обект в града са били извършени и гнусните деяния. \r\n\r\n Установен е и риск мъжът да се укрие, защото са били представени доказателства, че му предстои служебно заминаване в чужбина. \r\n\r\n Ако бъде признат за виновен, спасителят ще получи присъда от между 5 и 20 години лишаване от свобода. \r\n \n\t\t\t\t\t\t", "date": "2018.08.16", "title": "Постоянен арест за спасител от басейн, обвинен в блудство с деца"}
{"url": "http://www.bnews.bg/article/247045-zashto_kfn_malchi_dva_mesetsa_sled_falita_na_zd_olimpik_v_darzhavata_mayka", "text": "\n Стотици са ужилените от гафа със ЗК \"Олимпик\",  гражданите задават точни, макар и болезнени за властта въпроси, които все още не намират официални не само, но и адекватни отговори. \r\n\r\n Гражданинът Панайот Бакърждиев попита: \r\n\r\n *Публикуваме без редакторска намеса. \r\n\r\n \"Имам питане към юристите, до които достигне този пост, защото темата е злободневна и засяга много от нас.:  \r\n1-во - Защо ни се обяснява, че българският гаранционен фонд няма ангажимент към застрахованите в ЗК \"Олимпик\" и как аджеба като е така застрахователят издава приложения от мен талон ?  \r\n2-ро Защо след като на 10-ти май е отнет лиценза на компанията, на 19.06 аз си платих (като поп) поредната вноска - видно от документа по-долу ? \r\n3-то Кой и защо по дяволите допуска такива застрахователи на пазара и кой контролира и регламентира дейността им, или сме отново в 1993-та година ?  \r\n4-то Е ли е случаеност, че в момента, в който се разбра за окончателното изритване на ЗК \"Олимпик\" от пазара, застраховките Гражданска отговорност скочиха с 25% ? И не е ли това поредната огромна далавера и рекет реализирани от няКОЙ ??? \r\n5-то Няма ли най-накрая някой да понесе отговорност за огромните кражби, мошеничества и безобразия случващи се на тази шибана територия, мамка му ???\" \r\n\r\n \r\n \n\t\t\t\t\t\t", "date": "2018.08.16", "title": "Защо КФН мълчи два месеца след фалита на ЗД \"Олимпик\" в държавата - майка?"}
{"url": "http://www.bnews.bg/article/246990-operiraha_po_speshnost_dashteryata_na_maykal_dzheksan_premahnaha_y_ogromna", "text": "\n Парис Джексън, дъщерята на краля на поп музиката Майкъл Джексън, беше оперирана от киста с размерите на топка за голф, съобщи самата тя на своята страница в Инстаграм. \r\n\r\n Образуванието е можело да се пукне всеки момент, което можеше да доведе до гибелта на 20-годишната блондинка. Парис Джексън била подложена на спешна операция. Тя отказала анестезия и сподели какво е почувствала: \r\n\r\n \"Това беше най-силната болка, която съм изпитвала някога в живота си!\", написа младата жена в Инстаграм. \r\n\r\n При все това операцията не попречила на творческите планове на дъщерята на Джако, пишат от БТА. Още на следващия ден след хоспитализацията си Парис успя да гастролира на благотворително мероприятие заедно с бандата си \"Сънфлауърс\". \r\n \n\t\t\t\t\t\t", "date": "2018.08.16", "title": "Оперираха по спешност дъщерята на Майкъл Джексън, премахнаха й огромна ... "}
