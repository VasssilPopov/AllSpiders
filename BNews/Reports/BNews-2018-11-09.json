{"url": "http://www.bnews.bg/article/251812-avstriya_arestuva_bivsh_voenen_predaval_informatsiya_na_moskva", "text": "\n Австрия арестува бивш военен, който години наред е предавал поверителна информация на Москва. \r\n\r\n Полковникът от резерва е бил вербуван в Tехеран още през 1988 г. През последните две десетилетия е предавал данни на руското разузнаване. Заради скандала руският шарже д’афер във Виена беше привикан във външното министерство. \r\n\r\n Руският външен министър Сергай Лавров изрази учудване и съжаление, че при съмнения за подозрителни действия Виена не е прибегнала до общоприетите норми на дипломатическите отношения. \r\n\r\n „В последно време нашите западни партньори, за съжаление, приеха за правило да не прибягват към традиционната дипломация, съблюдавайки приличие, а прибягват към „микрофонна, мегафонна дипломация”, каза руският външен министър Сергей Лавров. \r\n\r\n Москва се е интересувала най-много от изтребителите „Юрофайтър Тайфун” и артилерийските системи в австрийската армия. Според австрийската преса полковникът е получил за работата си общо около 300 хиляди евро.   \r\n \n\t\t\t\t\t\t", "date": "2018.11.09", "title": "Австрия арестува бивш военен, предавал информация на Москва"}
{"url": "http://www.bnews.bg/article/251797-albena_vuleva_razbi_emanuela_s_mrachni_predskazaniya", "text": "\n Албена Вулева гледа на Емануела. Откакто са в къщата на „Биг Брадър“ съквартирантите не спряха да капризничат. \r\n\r\n Още през първия ден в новия си дом Емануела се оплака, че има проблем с любимите си маратонки. Освен този жизненоважен за певицата проблем, тя изтъкна и още един – липсата на кафе. \r\n\r\n Големият брат уважи исканията на поп фолк изпълнителката и на останалите съквартиранти и те се сдобиха с така желаната напитка. И докато пиеха сутрешното си кафе Албена Вулева, която изтъкна, че може да предсказва бъдещето, реши да демонстрира на всички своите умения на гадателка. \r\n\r\n Албена обясни на своите съквартиранти, че не била религиозна преди да приеме исляма, както и че сега й се случват само хубави неща. „Аллах страшно ми помага. преди това имах поредица от несправедливости. Сега е друго. Като магнит, който те дърпа“, сподели Вулева. Аллах дал на Албена неподозирани способности, а една от тях била да предсказва бъдещето. \r\n\r\n Затова и Емануела поиска Вулева да й гледа на кафе. В чашата на поп фолк изпълнителката Албена видя, че „някой си е загубил ума по нея“, както и че някой я възприема като „с*ксуален обект“. Поп фолк изпълнителката призна, че в момента няма приятел. „Това не значи обаче, че не обичам някого“, каза Емануела и допълни, че според нея мъжът, когото обича, не изпитва същите чувства към нея. \r\n\r\n Албена каза също, че певицата гледа „някой малък човек с много любов и грижа“. „Мити!“, потвърди Емануела. Вулева отрече да знае, че Емануела има син, когато един от съквартирантите каза, че всички знаят за малкия човек, за когото певицата се грижи, пише разкрития.ком. \r\n\r\n „Другото интересно при тебе е, че ти нямаш някакъв светъл път. Значи, при тебе няма да има скоро никакви промени интересни в живота ти. Общо взето запазваш си статуквото“, категорична бе Вулева. \r\n\r\n Несъгласна с предсказанията Емануела попита Албена дали не вижда в чашата й някаква истинска любов. „Няма любов“, още веднъж подчерта Вулева. Опитвайки се да повдигне настроението на поп фолк изпълнителката Wosh MC и Стойко Сакалиев предсказаха на Емануела само хубави неща – ново приятелство, ново гадже и екскурзия до Рим. \r\n \n\t\t\t\t\t\t", "date": "2018.11.09", "title": "Албена Вулева разби Емануела с мрачни предсказания"}
{"url": "http://www.bnews.bg/article/251799-veneta_raykova_s_fisk_ideya_za_cherni_magii", "text": "\n Венета Райкова отдавала несполуките в личния и професионалния си живот на чужда намеса. ТВ водещата вярвала, че й била направена тежка черна магия, от чието влияние не можела да се спаси години наред. Всяка седмица тя задължително посещавала столичния храм „Св. Неделя“, където в 10 часа сутринта свещениците, служещи там, й четели Киприяновата молитва. За нея Венета твърди, че я изчиствала от отрицателните енергии и черни магии, които непрестанно привличала към себе си. За да подсилва действието на молитвата, Райкова се сдобила и със специален пръстен, писа „Ретро“. \r\n\r\n Наскоро тв водещата се увлякла по учението Кабала, което следват плеяда от холивудските звезди, като Мадона, Катрин Зита Джоунс и Уинона Райдър. Венета си закупила кабала бижу, което носело името „7 благословии“ за скромните 685 лева. \r\n\r\n На сина си Патрик пък взела медальон „Ключът на Архангел Михаил“, за който се изръсила 480 лоева. \r\n\r\n „Лично аз веднага усетих енергията и спокойствието, с които ме зареждат“, хвали се журналистката за действието на тайнствените амулети. Според нея серията от кофти случки в живота й била към своя край.   \r\n \n\t\t\t\t\t\t", "date": "2018.11.09", "title": "Венета Райкова с фиск идея за черни магии"}
{"url": "http://www.bnews.bg/article/251796-fenove_spukaha_zlatka_i_blago_ot_podigravki", "text": "\n След сеирите, които Златка Райкова спретна пред гаджето си Благой Георгиев и останалите съквартиранти, фенове и лица от шоубизнеса спукаха от подигравки връзката й, която е изпълнена с излишно суетене, позьорщина и всеки й предрече скорошен край, пише HotArena. \r\n\r\n Освен, че нищо не знаят един за друг за трите месеца, през които уж са прекарали заедно, двамата са влезли да правят циркове пред хората, а е трябвало да си стоят в къщи, за да не се излагат толкова много. \r\n\r\n Оказа се, че Златка прави планове да има дете от него, а той не знае. „Пълна излагация! Как може да искаш дете от човек, който вече е зарязал предните 3???? Ума ми не го побира. Те тез деца за нищо ги нямат“, коментира зрителка. \r\n\r\n Заради нелепата ревност на Райкова, огромното й его и притеснението й да не се изложи пред камерите, включително и това – какво ще кажат хората, тя спретва дребнав скандал след скандал на любимия си, а съквартирантите остават стъписани как прави от мухата слон  и как по-скоро прави издънки. Благо не може да я разбере, а споровете им като цяло не стават ясни дори на зрителите. Говорим за адски оскъден по обем мозъчен капацитет! И въпреки това той прави компромисите и се признава за виновен, което му довлече етикета „чехльо“. \r\n\r\n Благо заряза съпругата си Есмер именно заради огромната й ревност и поради тази причина, виждайки същото у настоящата му изгора,  феновете на формата не й дават повече между 1 и 6 месеца заедно. „Тази връзка е обречена“, е всеобщото мнение в нета. \r\n\r\n Останалите етикети за „звездната“ двойка е, че са „жалки“, „селяндури“, а унижението, на което я          Златка подлага партньора си всеки ден, губи тотално всякаква мъжественост у него, ако изобщо можем да говорим за такава. \r\n \n\t\t\t\t\t\t", "date": "2018.11.09", "title": "Фенове спукаха Златка и Благо от подигравки"}
{"url": "http://www.bnews.bg/article/251807-novo_ognishte_na_ptichi_grip_registrirano_v_stranata", "text": "\n Още едно ново огнище на птичи грип има регистрирано днес в страната. Това съобщи за Дарик директора на Дирекция „Здравеопазване и хуманно отношение към животните и контрол на фуражите“ в Българската агенция по безопасност на храните д-р Георги Чобанов. До момента няма информация за заболели български граждани от инфлуенцата по пернатите. \r\n\r\n \"Имаме нови огнища, които са констатирани - в областите Хасково и Пловдив. Потвърдените огнища са доста малко на фона на пробите, които са взети и на фермите, които са обследвани. Това оправдава психозата в началото на седмицата, че БАБХ цели да блокира целия бизнес с констатацията, че всяка една проба, която се взима, е с наличие на грипа\", обясни Чобанов. \r\n\r\n \"Има опасност за хората по отношение на тези, които са в много тесен контакт с птиците. Има теоретична опасност основно за заразяване - това са хората, които гледат животните. По отношение на консумацията на този етап няма такава опасност\", поясни още той. \r\n \n\t\t\t\t\t\t", "date": "2018.11.09", "title": "Ново огнище на птичи грип регистрирано в страната"}
{"url": "http://www.bnews.bg/article/251814-pozhar_v_turski_mol_blizo_do_granitsata_ni_hora_sa_blokirani_vatre_video", "text": "\n Пожар се разрази в мол в град Люлебургаз в граничещия с България окръг Къркларели, съобщи турската телевизия НТВ. \r\n  \r\nИма блокирани хора на последния етаж на търговския център, предава БТА. \r\n\r\n \r\n\r\n Спасителни екипи в момента опитват да изведат блокираните хора. На мястото на инцидента има пожарни екипи, полиция и линейки. \r\n  \r\nВалията на Къркларели Осман Билгин заяви, че при пожара има обгазени хора. Той добави, че огънят е възникнал в детски кът по неустановени засега причини. \r\n \n\t\t\t\t\t\t", "date": "2018.11.09", "title": "Пожар в турски мол близо до границата ни, хора са блокирани вътре (ВИДЕО)"}
{"url": "http://www.bnews.bg/article/251811-bez_medal_za_balgariya_na_svetovnoto_po_vdigane_na_tezhesti", "text": "\n Васил Господинов се нареди осми, а Георги Шиков остана 15-и на световното първенство по вдигане на тежести за мъже и жени в Ашхабад. С двамата ни представители в кат. 109 кг завърши българското участие на шампионата в столицата на Туркменистан. \r\n\r\n Щангистите ни започнаха твърде колебливо в изхвърлянето, като направиха само по едни успешен опит – Господинов на 176 кг, а Шиков на 175 кг. След това те по два пъти се предадоха пред съответно 182 и 180 кг и това ги изпрати извън топ 10 преди второто движение с минимални шансове за влизане сред призьорите.  \r\nВ изтласкването нещата се повториха и двамата направиха само по един добър опит. Васил стартира с неуспех на 217, после се поправи, но в последното си излизане на подиума 221 кг се оказаха тежки за него. Така с двубой 393 кг Господинов завърши осми в крайното подреждане. Георги Шиков тръгна без проблем от 210 кг, след което \"скоковете\" към 219 и после 221 кг се оказаха непосилни. Това отреди на европейския вицешампион 15-а позиция в крайното класиране с двубой 385 кг. Шампион със световен рекорд 435 кг е Симон Мартиросян от Армения.  \r\nТака равносметката на България от световното в Туркменистан е едно шесто място на Ангел Русев, едно седмо място на Даниела Пандова в категориите на най-леките мъже и жени, като Русев постави и 3 световни рекорда за младежи. Наред с това Божидар Андреев остана девети в кат. 73 кг, Стилян Гроздев – 14-и в кат. 63 кг., Юндер Бейтула е 16-и в кат. 81 кг, в която Иван Марков направи шест неуспешни опита и от днес 8-о място за Васил Господинов и 15-о за Георги Шиков.  \r\nНа предишното световно първенство миналата есен в Анахайм (САЩ) България също бе с едно шесто място като най-предно класиране – на Васил Господинов в кат. 105 кг. \r\n \n\t\t\t\t\t\t", "date": "2018.11.09", "title": "Без медал за България на световното по вдигане на тежести"}
{"url": "http://www.bnews.bg/article/251816-britanskiyat_transporten_ministar_podade_ostavka", "text": "\n Британският държавен министър на транспорта Джо Джонсън - по-малък брат на бившия външен министър и виден застъпник за Брекзит Борис Джонсън - подаде оставка, предадоха Ройтерс и Франс прес. \r\n\r\n Джо Джонсън отправи ожесточени критики срещу начина, по който министър-председателката Тереза Мей води преговорите за Брекзит, и заяви, че Великобритания е на ръба на най-голямата криза след Втората световна война. \"За мен става все по-ясно, че проектът за споразумение за изтегляне е ужасяваща грешка\", пише той в декларация, цитирана от Ройтерс. \r\nДжо Джонсън, който на референдума през 2016 г. е гласувал за оставане на Великобритания в ЕС, заявява в декларацията: \"Тъй като реално Брекзитът се оказа толкова далече от онова, което бе обещано навремето, демократичният ход е да се даде възможност на обществото да се произнесе окончателно\". \r\n \n\t\t\t\t\t\t", "date": "2018.11.09", "title": "Британският транспортен министър подаде оставка"}
{"url": "http://www.bnews.bg/article/251815-bulgargaz_iska_novo_poskapvane_na_gaza_ot_nova_godina", "text": "\n Държавното дружество „Булгаргаз“ иска ново поскъпване на \"синьото гориво\" от началото на следващата година. Компанията ще поиска скок на цената от януари 2019 година с 4,98% спрямо текущата, влязла в сила през октомври. В левова стойност това означава поскъпване с малко над 2 лева, предаде БГНЕС. \r\nГазовият доставчик мотивира увеличението с по-високите доставни цени на природния газ от внос, както и на по-високия курс на щатския долар спрямо лева. В официалното съобщение се казва, че прогнозната цена е към 08.11.2018 г. и не е окончателна. \r\nОкончателното предложение на “Булгаргаз“ ще бъде внесено в КЕВР на 11.12.2018 г. \r\n \n\t\t\t\t\t\t", "date": "2018.11.09", "title": "„Булгаргаз“ иска ново поскъпване на газа от Нова година"}
{"url": "http://www.bnews.bg/article/251798-avstraliyski_hirurzi_razdeliha_siamski_bliznachki_ot_butan", "text": "\n Сиамски близначки от Бутан бяха разделени с 6-часова хирургична операция в болница в Австралия, съобщиха световните информационни агенции. Лекарите от екипа са уверени, че двете деца ще се възстановят, предаде БТА.  \r\n\r\n Петнадесет месечните близначки Нима и Дава бяха съединени от гръдния кош до таза. Лекари в Кралската детска болница в Мелбърн поясниха, че двете момиченца е трябвало да поделят един черен дроб и части от червата, и че най-голямото предизвикателство било свързано с реконструкцията на коремите им. \r\n\r\n \"За нас е облекчение и голяма радост да се срещнем с родители след операцията и да им кажем, че сме се погрижили за децата им - заяви д-р Джо Крамери, ръководител на извършилия операцията 18-членен екип и на отделението по детска хирургия в болницата. - Ще има предизвикателства през следващите 24-48 часа както след всяка операция, но сме уверени, че резултатите ще са добри.\" \r\n\r\n Преди девет години в същата болница успешно бяха разделени близначките Тришна и Кришна от Бангладеш с 38-часова операция. Двете деца сега живеят в Аделаида, Южна Австралия, заедно с родителите си. \r\n \n\t\t\t\t\t\t", "date": "2018.11.09", "title": "Австралийски хирурзи разделиха сиамски близначки от Бутан"}
{"url": "http://www.bnews.bg/article/251801-sblasak_v_parlamenta_bsp_i_gerb_sporyat_za_pakta_na_oon_za_migratsiyata", "text": "\n ГЕРБ и БСП влязоха в нов словесен сблъсък, този път за пакта на ООН за миграцията. Социалистите обвиниха управляващите, че взимат решения на тъмно, а ГЕРБ реагираха, че от ляво разчитат на спекулации. \r\n\r\n Според БСП този пакт крие нова опасност за засилване на миграцията у нас. От ГЕРБ отговориха, че няма нищо вярно в думите на социалистите, а дебатът предстои следващата сряда в парламента.    \r\n\r\n На 1 декември страната трябва да е готова с официална позиция, която няма как да бъде изработена без участието на всички важни институции.   \r\n\r\n Позицията ще бъде представена на срещата на ООН в средата на декември в Мароко. \r\n\r\n „Някой знае ли, уважаеми управляващи, с какво решение на кой орган Борисов присъединява България към този пакт? Какви ще са последиците за България, защото тук се изисква тези хора да ги присъединим към социалните и здравните си системи и да им осигурим доста сериозни права и възможности”, попита Корнелия Нинова. \r\n\r\n „Нека да спят спокойно колегите от БСП, не сме взели решение, ще имат възможност да участват в дебата”, увери външният министър Екатерина Захариева. \r\n \n\t\t\t\t\t\t", "date": "2018.11.09", "title": "Сблъсък в парламента! БСП и ГЕРБ спорят за пакта на ООН за миграцията!"}
{"url": "http://www.bnews.bg/article/251805-regionalnoto_ministerstvo_proveryava_remonta_na_ulitsa_graf_ignatiev", "text": "\n Министерството на регионалното развитие и благоустройството проверява ремонта на столичната улица \"Граф Игнатиев\", съобщава пресцентърът на министерството. \r\nРемонтът е част от финансирания с над 41 млн. лв. от програмата проект на Столичната община \"Изграждане, възстановяване и обновяване на публични пространства в Централната градска част на гр. София\". Общата му стойност е 46 078 473 лв., като близо 5 млн. лв. са собствени средства на общината, се посочва в съобщението. \r\nЕкспертите на МРРБ правят документална проверка на една от дейностите по проекта, като ще бъде направен преглед и на строителните книжа. След това ще бъде извършена и проверка на място. Поводът е сигнал от гражданската организация \"Спаси София\" за материала на поставена подложка на трамвайните линии. Управляващият орган на програмата ще се произнесе дали са спазени изискванията за изпълнение на проекта, ако тази дейност е финансирана с безвъзмездните европейски средства, се отбелязва в съобщението. \r\n\r\n Хода на проверката са обсъдили заместник-министърът на регионалното развитие и благоустройството и ръководител на управляващия орган на ОПРР Деница Николова, представители на \"Спаси София\" и заместник-кметът на Столичната община Евгени Крусев, информират от МРРБ. \r\n \n\t\t\t\t\t\t", "date": "2018.11.09", "title": "Регионалното министерство проверява ремонта на улица \"Граф Игнатиев\""}
{"url": "http://www.bnews.bg/article/251806-obrazovatelniyat_ministar_shte_otstrani_rektora_na_tu_varna", "text": "\n Има плагиатство в дисертациите на ректора на Техническия университет във Варна проф. Росен Василев. Това сочи докладът на Комисията по академична етика към министъра на образованието и науката, сформирана по силата на промените в Закона за академичния състав, обяви един от членовете на комисията проф. Венцислав Динчев от Археологическия институт с музей към БАН. \r\n\r\n Въз основа на това решение през следващата седмица министърът на образованието Красимир Вълчев ще издаде заповед за отстраняването му от поста и за назначаване на временен ректор, заяви зам.-министърът на образованието Петър Николов. \r\n\"На места в текстовете на дисертациите на Росен Василев съвпадението с чужди дисертации е до 100% и щом няма цитиране\", това е плагиатство, каза още проф. Динчев. Заповедта на министъра за отстраняване на ректора на ТУ Варна може да се обжалва в 14-дневен срок пред Върховния административен съд, уточни професорът по административно право Дончо Хрусанов, който също е член на комисията по академична етика. \r\n \n\t\t\t\t\t\t", "date": "2018.11.09", "title": "Образователният министър ще отстрани ректора на ТУ-Варна"}
{"url": "http://www.bnews.bg/article/251758-meka_kitka_pomrachi_radostta_na_bremennata_svetlana_gushterova", "text": "\n Фризьорчето Ивайло Колев, помрачи бременността на Светлана Гущерова и я личи от възможността, когато настъпи подходящия момент сама да обяви най-щастливото събитие в живота си - че със съпруга й Християн Гущеров очакват първото им дете. \r\n\r\n Ямболлията си спретна реклама на гърба на бременната Гущерова, като след последното й посещение в салона му побърза да качи в \"Инстаграм\" снимките им, направени уж за негова собствена употреба, пише ПИК. \r\n\r\n Кадрите са красноречиви, че Светлана наистина е бременна. Макар това да се мълви от месец-два, младото семейство досега не е коментирало дали слуховете са истина, като е изчаквало благоприятен момент, за да съобщи официално за очакваното щастливо събитие. Вместо това обаче, уж верният семеен приятел на Гущерови, им подля водя. \r\n\r\n \"Всяка жена получава най-често веднъж или два пъти възможността да стане майка, и несъмнено вълнението около бременността е голямо. Неслучайно Гущерови не коментираха клюките досега. Не му прави чест на Колев да си направи реклама с детето им...\", възмутени са в обкръжението на младото семейство. \r\n\r\n От профила на Колев в \"Инстаграм\" се забелязва, че явно Гущерова доста време не е посещавала салона му, тъй като поне от 4-5 месеца няма техни общи снимки. И сега, след при първата си визита от толкова време насам, той побързал да я публикува с наедряло коремче и да помрачи щастието й. \"Грозно е...\", коментират още близките на Гущерови. \r\n \n\t\t\t\t\t\t", "date": "2018.11.09", "title": "Мека китка помрачи радостта на бременната Светлана Гущерова! "}
{"url": "http://www.bnews.bg/article/251786-mariya_gabriel_golyama_chast_ot_rabotnite_mesta_shte_se_transformirat_s_izkustveniya_intelekt", "text": "\n Голяма част от от сегашните работни места ще се трансформират с изкуствения интелект и виртуалната реалност, каза еврокомисарят по цифровата икономика и цифровото общество Мария Габриел, която откри конференция за виртуалната реалност и изкуствения интелект \"Бъдещето на реалността\" в \"София тех парк\". \r\n\r\n Габриел изтъкна важността на продължаващи инвестиции в образование, не само в младите, но и в хората, които сега имат своите работни места. Не вярвам на крайните изследвания за изкуствения интелект. Според едни, 60 процента от работните места ще изчезнат, други казват - само 9 процента. Истината е, че голяма част от сегашните работни места ще се трансформират с изкуствения интелект, с виртуалната реалност. Затова е много важно да се работи в тази посока. Нашият отговор е ясен - нова програма \"Дигитална Европа\" за следващия бюджет на ЕК. Бюджет от 9 млрд. евро, в които имаме и средства за цифрови умения, и за изкуствен интелект, и за киберсигурност, и за дигитални иновационни хъбове, посочи Габриел. По думите й днешната конференция излъчва силен сигнал - че България има потенциала да се превърне в хъб за иновации по отношение на виртуалната и добавена реалност.  \r\n\r\n В ЕК искаме до края на 2020 г. да има по един дигитален иновационен хъб във всяка област в Европа, каза еврокомисар Габриел. Нейното предложение е бюджетът, който сега е от 500 млн. евро, да достигне 1,5 млрд. за следващия период.  \r\n\r\n Във връзка с темите за изкуствения интелект и роботите, Габриел посочи, че преди четири месеца е публикувана европейската стратегия за изкуствения интелект. Експертна група през декември ще публикува първата работна версия на т.нар. етични въпроси, към които трябва да се обърнем още днес. За изкуствен интелект имаме осигурен бюджет от 1,5 млрд. евро до 2020 г., като целта ни е публичните и частните инвестиции общо да достигнат 20 млрд. евро до 2020 г., но амбицията е за следващия период - 2021-2027 г. тези 20 млрд. инвестиции в изкуствен интелект да бъдат осигурявани годишно, каза Мария Габриел, като отбеляза, че това не е много на фона на правеното от партньори. Всички чувствителни социални въпроси като влиянието върху пазара на труда, защитата на личните данни, също трябва да се водят паралелно като дискусии. \r\nМного важно е да продължим са използваме потенциала на добавената и виртуалната реалност в областта на медицината, посочи Габриел като даде примери с възможни приложения в областта на хирургията. Не само тя ще стане по прецизна, но ще бъде и по-малко инвазивна за пациентите. \r\nМинистърът на образованието Красимир Вълчев каза, че като общество сме изправени пред големи предизвикателства. Факт е, че информационните технологии ще променят живота ни много повече, отколкото е променен в последните 20 години, посочи Вълчев. Той даде пример с навлизането на интернет преди години, като добави, че днес броят на мрежовите устройства надвишава два и половина пъти населението на Земята, а през 2025 г. те ще бъдат 75 милиарда, и правим все повече чрез тях. Това променя образователните системи, начина, по който децата учат, както и това, за което те трябва да учат. Тук е голямото предизвикателство пред образователните системи, знаем, че светът ще претърпи мащабни дигитални трансформации през следващите десетилетия, за които ние готвим деца на пазара на труда, отбеляза образователният министър. \r\n\r\n Новите технологии са прекрасни, но внимание - те носят и риск. За повече социално изключване, за по-голяма периферизация на региони. Затова - ценности, защита на лични данни, ясна инвестиция в образованието и уменията на хората, коментира пред журналисти Мария Габриел.  \r\nТя засегна и друга тема - че самата също е била обект на фалшиви новини. Чувството е за нетърпимост, фалшивите новини не са свързани само с икономически измерения - т.нар. клик-байтове, те стигат до много дълбок политически и обществен аспект, рушейки доверие. Не говорим за изчезването им, но за намаляването на тяхната видимост, за даване на по-голяма видимост на разнообразна информация и на фактите, посочи Габриел. \r\n \n\t\t\t\t\t\t", "date": "2018.11.09", "title": "Мария Габриел: Голяма част от работните места ще се трансформират с изкуствения интелект"}
{"url": "http://www.bnews.bg/article/251787-islyamska_darzhava_poe_otgovornost_za_napadenieto_v_melbarn", "text": "\n Джихадистката групировка „Ислямска държава” пое отговорност за нападението с нож в Мелбърн, при което един човек беше убит, а двама души – ранени. \r\n\r\n Нападателят беше елиминиран от полицията. Джихадистите обявиха, че той е техен боец. Към твърдението си обаче от „Ислямска държава” не прилагат никакви доказателства. \r\n\r\n Нападението беше извършено в час пик в бизнес квартала на австралийския мегаполис. \r\n\r\n Полицията задържа мъжа в близост до горящ автомобил – пикап 4x4 , натоварен с бутилки с газ. Той беше прострелян в гърдите и е починал в болницата. \r\n\r\n По думите на главния комисар на полицията в щата Виктория нападателят и неговите роднини са известни на службите по линия на борбата с тероризма. \r\n \n\t\t\t\t\t\t", "date": "2018.11.09", "title": "„Ислямска държава” пое отговорност за нападението в Мелбърн"}
{"url": "http://www.bnews.bg/article/251810-dvama_politsai_postradaha_pred_kortezha_na_tereza_mey", "text": "\n Двама полицаи на мотоциклети са пострадали леко днес, докато са били начело на кортеж с премиерите на Белгия и на Великобритания Шарл Мишел и Тереза Мей край белгийския град Монс, съобщиха местни медии. \r\n\r\n По-рано Мишел и Мей участваха във възпоменание за загиналите в Първата световна война. \r\n\r\n При движението на кортежа по магистрала предвождащите мотоциклетисти на полицията са се натъкнали на задръстване. Изненадани, те трябвало да спрат рязко и се ударили в първия автомобил от образувалата се пред тях колона. \r\n\r\n Медиите съобщават, че Мишел наредил незабавно цялата колона да спре. Той слязъл от автомобила, за да научи какво е състоянието на мотоциклетистите. Уточнява се, че полицаите са били изпратени в болница с леки наранявания. \r\n\r\n (БТА) \r\n \n\t\t\t\t\t\t", "date": "2018.11.09", "title": "Двама полицаи пострадаха пред кортежа на Тереза Мей"}
{"url": "http://www.bnews.bg/article/251788-kandidatat_za_pocheten_konsul_na_balgariya_ortse_kamchev_pod_pritsela_na_makedonskata_prokuratura", "text": "\n Служители на Специалната прокуратура на Република Македония тази сутрин влязоха в централата на „Орка холдинг”, която е собственост на най-богатия македонски гражданин Орце Камчев, съобщава БГНЕС. \r\n\r\n Проверката е по заповед на съда. В спецакцията участват и представители на Дирекцията за борба с организираната престъпност и корупцията към МВР. До този момент не е ясно дали има задържани. \r\n\r\n На 29 август Камчев беше разпитван от Специалната прокуратура. На 13 април тази година от македонското външно министерство съобщиха, че е постъпило искане от София Камчев да бъде назначен за почетен консул, но до този момент няма одобрение от страна на правителството в Скопие. \r\n\r\n Камчев е собственик и акционер в множество компании. До февруари 2017 година той един от собствениците на „МПМ” – фалиралата медийна компания, която се разследва от Специалната прокуратура. Тя е най-големият дарител на предизборната кампания на ВМРО-ДПМНЕ за местните избори през 2013 г. с над 250 хил. евро. Тогава партията се ръководеше от Никола Груевски. \r\n\r\n През 2016 г. „Форбс” определи 46-годишният Орце Камчев като най-богатия македонски гражданин.  \r\n \n\t\t\t\t\t\t", "date": "2018.11.09", "title": "Кандидатът за почетен консул на България Орце Камчев под прицела на македонската прокуратура"}
{"url": "http://www.bnews.bg/article/251791-krah_sled_skandala_s_falshiviya_reportazh_gospodarite_udariha_danoto", "text": "\n Нисък рейтинг върна Зуека в „Господари на ефира“ Срив в рейтинга на „Господари на ефира“ е върнал Васил Василев-Зуека като водещ в предаването заедно с Димитър Рачков. След скандала с фалшивия побой над репортера Митко Върбанов шоуто останало с толкова малко зрители, че се наложило да викат актьора по спешност, за да смени Мария Игнатова. \r\n\r\n  В последните дни „Господарите“ събирали пред телевизорите по-малко от 300 000 души. Това било пълна катастрофа за предаването на фона на триумфалните 900 000, които гледат „Шоуто на Слави“, което се излъчва по Би Ти Ви по същото време.Доверието в предаването рязко спаднало след шашмите на репортера Митко Върбанов, който инсценира, че е станал жертва на побой в склад за храни с изтекъл срок на годност. Това се оказало пагубно не само за авторитета на шоуто, но и за неговия рейтинг. Екипът се опитал да възвърне позициите си, като връчи златни скунксове на Върбанов и Джуди Халваджиян. Това обаче не помогнало.Последната отчаяна мярка била да върнат Зуека на екран. Поканата била добре дошла за него. Тъй като от тази есен дъщеря на водещия Девина учи в Лондон и разходите му се увеличили, той приел допълнителната работа.Джуди Халваджиян не виждал друг начин за привличане на зрители, освен събирането на Зуека и Рачков на екран. Те били най-рейтинговата двойка водещи и винаги се използвали в кризисни и критични ситуации. Двамата комици били най-силното оръжие, което от предаването успели да извадят срещу Слави Трифонов. „Ако и това не подейства, нищо повече не може да се направи“, казват от шоуто.В медийните среди все по-упорито се твърди, че следващ сезон на „Господари на ефира“ може и да няма. \r\n \n\t\t\t\t\t\t", "date": "2018.11.09", "title": "КРАХ! След скандала с фалшивия репортаж, Господарите удариха дъното"}
{"url": "http://www.bnews.bg/article/251785-60_miliona_leva_osigureni_za_zimnata_poddrazhka_na_patishtata", "text": "\n Парите за зимното поддържане до края на годината са около 60 млн. лева. Има подготвени анекси за договорите за поддръжка, които изтичат в края на 2018 г. Това обясни министърът на регионалното развитие и благоустройството Петя Аврамова по време на петъчния парламентарен контрол. \r\nМеждуведомствен щаб ще координира зимната поддръжка на пътищата, каза още регионалният министърът, цитирана от БТА. В този щаб има представители на АПИ, полицията, пожарната и ИА \"Автомобилна администрация\". \r\n\r\n За осигуряване на нормална проходимост на пътната мрежа може да има ограничения или пълна забрана за движение в отделни участъци или направления. Определени са рисковите участъци по пътната мрежа, резервни маршрути за придвижване и местата за спиране на тежките камиони. \r\n\r\n \r\nОт поддържащите фирми се иска да осигурят допълнителни машини за критичните участъци. Ще се завиши контролът над тежките камиони и на готовността им да се движат през зимата. Ще бъдат осигурени влекачи и кранове по проходите в планините и ще се положи нова хоризонтална пътна маркировка - най-вече осева линия, по пътищата в рисковите участъци. \r\n \n\t\t\t\t\t\t", "date": "2018.11.09", "title": "60 милиона лева осигурени за зимната поддръжка на пътищата"}
{"url": "http://www.bnews.bg/article/251790-shokirashta_vest_za_chetirimata_balgarskite_granichari_shte_tryabva_da_minat_ada_na_turskoto_pravosadie", "text": "\n Българските гранични полицаи Михаил Цонков, Николай Костов, Николай Петков и Живко Петков, които са обвинени от Тежкия наказателен съд в Къркларели за убийството на турски гражданин – бракониер-нарушител на държавата ни граница, почти сигурно ще трябва да преминат през ада на правосъдието в южната ни съседка, пише \"Флагман\". \r\n\r\n Шансовете да не се води процес срещу тях в Къркларели, са минимални. Дори Международната спогодба подписана от България и Турция през 1976 година, според която ако има произнасяне на съд в едната страна, то другата трябва да приеме решението му, в случая е неприложима. \r\n\r\n За проблема сигнализира бургаският депутат от ГЕРБ Диана Саватева, която се е ангажирала пряко с каузата на граничарите. \r\n\r\n След срещите в Министерството на правосъдието, Външно министерство и МВР става ясно, че трудно ще се изиска прилагане на тази спогодба, защото реално процес с постановена оправдателна присъда в България не се е водил, а е прекратено досъдебното производство заради липса на престъпление. И второ – в този документ не попадат случаите на военна подсъдност, какъвто е този с турския бракониер. \r\n\r\n Именно заради това и усилията на българските власти са към назначаването на добър защитник, който да ги представлява пред съда в Къркларели. \r\n\r\n Преди минути започна заседанието в Районния съд в Бургас за изпълнените на съдебна поръчка по разпит на българските граничари.  \r\n  \r\n \n\t\t\t\t\t\t", "date": "2018.11.09", "title": "Шокираща вест за четиримата българските граничари, ще трябва да минат ада на турското правосъдие\r\n\r\n"}
{"url": "http://www.bnews.bg/article/251803-tsetska_tsacheva_razporedi_proverka_v_agentsiyata_po_vpisvaniyata", "text": "\n Министърът на правосъдието Цецка Цачева е разпоредила проверка в Агенцията по вписванията за това дали са били спазени изискванията и наредбата за вътрешните правила при раздаването на бонусите на служителите. \r\n\r\n „Вярвам, че няма нарушения, но ако в доклада на Инспектората бъдат установени такива, ще бъда безкомпромисна”, заяви Цачева по време на извънреден брифинг в правосъдното министерство. \r\n\r\n Докладът ще е готов до края на следващата седмица или най-късно – в началото на по-следващата, поясни Цачева. \r\n\r\n „Съобразила съм момента, в който изпълнителният директор Габриела Козарева пое агенцията в средата на месец август – по време на срива на Търговския регистър, и нейните усилия за възстановяване в пълнота функционалността на регистъра, както и работата по отношение на останалите три регистъра, които са в Агенцията по вписванията. За пръв път бе преодоляно забавянето в Търговския регистър и в Регистъра на юридическите лица с нестопанска цел, което беше факт, особено през месеците март, април и май”, добави Цачева. \r\n\r\n По информация на изпълнителния директор на агенцията Габриела Козарева най-големият даден бонус за последното тримесечие е малко над 3000 лева, а най-малкият – 700 лева. Тя настоя, че длъжностните лица, отговорни за срива на регистъра, не са получили допълнителни възнаграждения, а само останалите служители, които са работили извънредно след проблема с регистъра. \r\n\r\n „Първите десет дни се работеше по 24 часа, след което се работеше всяка събота и неделя и това не е труд, който би бил могъл да бъде възнаграден по Трудовия кодекс”, коментира Козарева. \r\n\r\n Тя обясни, че разпределените допълнителни възнаграждения са за месеците юли, август и септември, а общата им сума е плаваща и зависи от икономиите в последното тримесечие. По закон такива бонуси могат да се раздават четири пъти годишно. \r\n\r\n Сумата на възнагражденията, изплатена в последното тримесечие на 2018 г., е в размер на 599 007 лв. Тя е разпределена между 635-е служители на агенцията, като на всеки е изплатено допълнително възнаграждение според индивидуална оценка. \r\n \n\t\t\t\t\t\t", "date": "2018.11.09", "title": "Цецка Цачева разпореди проверка в Агенцията по вписванията"}
{"url": "http://www.bnews.bg/article/251795-ombudsmanat_poiska_po_visoko_obezshtetenie_za_sluzhiteli_na_falirali_predpriyatiya", "text": "\n Омбудсманът Мая Манолова поиска обезщетението, което Фондът за гарантирани вземания на работниците и служителите при несъстоятелност на работодателя отпуска, да се увеличи от 2,5 минимални работни заплати на 3,5 или обезщетението да стане от 1 400 лв. на 1 960 лв. \r\n\r\n В писмо до Народното събрание общественият защитник аргументира исканото увеличение с жалби на граждани, които са получавали по-високи възнаграждения, но заради сега действащия „таван“, не могат да бъдат адекватно и справедливо компенсирани. \r\n\r\n „Типичен, но не изолиран, е случаят със служителите на дружеството „Ер Виа” ООД, които са с прекратени правоотношения и с неизплатени трудови възнаграждения и обезщетения от бившия си работодател. Отнася се за служители – пилоти, стюардеси, инженери, технически персонал за поддръжка на самолети, хора, които полагат висококвалифициран труд и съответно са наети с високи по размер трудови възнаграждения“, дава пример Манолова. В писмото си до депутатите тя прилага и подписка от служителите на фирмата, която е в процедура по обявяване в несъстоятелност. \r\n\r\n Според Манолова, предложеното увеличение няма да повлияе или засегне бюджета на държавното обществено осигуряване, защото сумите във Фонда не се формират от държавния бюджет, а са набирани солидарно от работодателите. Тя допълва, че увеличението няма да се отрази и на работодателите, тъй като и през следващата година не се предвиждат вноски от тяхна страна заради внушителния ресурс във Фонда. \r\n\r\n „Във Фонда за гарантирани вземания на работниците и служителите има събрани 257 милиона лв., от които през 2017 г., преди направените по инициатива на институцията на омбудсмана законодателни изменения, са изплатени на работници и служители около 800 хил. лв. За 2018 г., след промяната, изплатените суми са за над 7 милиона лв.“, посочва омбудсманът, \r\n\r\n Мая Манолова е заяви, че предлаганото увеличение ще осигури по-адекватно и по-справедливо компенсиране на работници и служители от фалирали предприятия с по-високи по размер трудови възнаграждения, неполучили отработените си заплати и обезщетения от некоректен работодател. \r\n \n\t\t\t\t\t\t", "date": "2018.11.09", "title": "Омбудсманът поиска по-високо обезщетение за служители на фалирали предприятия"}
{"url": "http://www.bnews.bg/article/251804-tri_golemi_asteroida_shte_preletyat_blizo_do_zemyata", "text": "\n ри големи астероида ще прелетят близо до Земята на 10 ноември, съобщи в. \"Мирър\", позовавайки се на НАСА. Най-големият от тях е с диаметър 30 м. \r\nПървият астероид - 2018 VS1 ще се доближи максимално до Земята в 14,03 ч. по Гринуич (16,03 ч. български време). Той е дълъг от 13 до 28 м, като траекторията му ще е на 1 386 772 км от нас. \r\n\r\n Само 16 минути по-късно край Земята ще прелети астероид с диаметър 30 м - 2018 VR1. Той обаче ще е по-отдалечен - на 5 милиона км. \r\nВечерта - в 18,21 ч. по Гринуич (20, 21 ч. българско време) край Земята ще прелети астероидът 2018 VX1, който е широк 17 м. Той ще се доближи най-много до нас - на 381 474 км. \r\n\r\n Макар и тези разстояния да изглеждат големи, НАСА ги класифицира като \"близко преминаване\".  \r\n\r\n   \r\n \n\t\t\t\t\t\t", "date": "2018.11.09", "title": "Три големи астероида ще прелетят близо до Земята"}
{"url": "http://www.bnews.bg/article/251784-shefkata_na_agentsiyata_po_vpisvaniyata_obyasni_za_bonusite", "text": "\n Агенцията по вписванията е изплатила допълнителни възнаграждения за постигнати резултати, съгласно Наредбата за заплатите на служителите в държавната администрации и Вътрешните правила за заплатите в Агенция по вписванията,  съобщават от агенцията. От ведомството правят коментара във връзка с публикация във вестник „Сега” по темата. \r\n  \r\nОт агенцията отбелязват, че сумата, изплатена в последното тримесечие на 2018 г., е в размер на 599 007 лв., като тя е разпределена според индивидуална оценка на всеки от 635-те служители на агенцията. Средномесечният фонд \"Работна заплата\" на Агенцията по вписванията е в размер на 813 034 лв. \r\n  \r\n\"Всеки работодател търси начини да стимулира служителите си, а в държавната администрация механизмът това да се случи са допълнителните възнаграждения от икономии, които могат да се изплащат до 4 пъти в годината. Изплащането на бонуси в Агенция по вписванията е следствие от показани добри резултати на служителите и начин да ги мотивираме да продължават да работят ефективно”, казва изпълнителният  директор на Агенцията Габриела Козарева. Тя отбелязва, че отговорните за срива на Търговския регистър през лятото – директорът и експертите от Дирекция ИОТ, не са получили допълнително материално стимулиране за последното тримесечие. „Нека не забравяме, обаче, че останалите служители на Агенцията не са спирали работата си, дори и по време на срива”, призовава Козарева. \r\n  \r\nАгенцията по вписванията администрира четири регистъра – Търговски регистър и регистър на ЮЛНЦ, Имотен регистър, Регистър Булстат и Регистър на имуществените отношения на съпрузите, напомнят от ведомството. И отчитат, че дори и по време на срива на Търговския регистър през лятото работата в цялата Агенция не е спирала, а след инцидента работата в институцията е с по-голям интензитет от обичайния и се работи и в извън работно време. Към момента Агенцията се произнася в срок по всички постъпили вписвания, като е преодоляна забава от 20 дни. \r\n  \r\n \n\t\t\t\t\t\t", "date": "2018.11.09", "title": "Шефката на Агенцията по вписванията обясни за бонусите"}
{"url": "http://www.bnews.bg/article/251794-es_shte_iska_mitnicheska_granitsa_v_irlandsko_more_ako_nyama_sdelka_za_brekzit", "text": "\n Европейският съюз смята да настоява пред Великобритания за прокарване на митническа граница в Ирландско море, което значи по територията на Обединеното кралство, в случай че не бъде сключено споразумение с Лондон за брекзит, съобщи днес лондонският в. \"Таймс\", цитиран от ТАСС. \r\n\r\n Изданието се позовава на изтекло в медиите писмо на британския премиер Тереза Мей до Демократическата юнионистка партия (ДЮП) в Северна Ирландия, с чиято подкрепа управлява кабинетът в Лондон, предаде Ройтерс. \r\n\r\n Мей каза на ДЮП, че никога няма да допусне \"да влезе в сила\" такова разделение на Обединеното кралство. \r\n\r\n Планът на ЕС ще остави Северна Ирландия свързана с общия пазар и митническия съюз на общността, ако преговорите с Великобритания претърпят неуспех. ЕС разглежда този вариант като \"застрахователна полица\" в опит да избегне твърда граница в Ирландия (между Ирландия и Северна Ирландия). \r\n\r\n По-рано британската министър-председателка Тереза Мей заяви, че вариантът на ЕС за митническа граница по Ирландско море е неприемлив, защото би означавал \"разрушаване на целостта на Обединеното кралство\". \r\n\r\n Северноирландската Демократическа юнионистка партия е уведомила писмено Мей, че няма да подкрепи споразумение за брекзит, което оставя Северна Ирландия отделена от останалата част на Обединеното кралство, предаде Ройтерс. \r\n\r\n По-малко от пет месеца преди датата, на която Великобритания трябва да напусне ЕС на 29 март 2019 г., споразумението за брекзит е на 95% готово, но официални представители казват, че все още има спорове за съдбата на сухопътната граница между управляваната от Великобритания Северна Ирландия и членката на ЕС Ирландия. \r\n\r\n \"Писмото на министър-председателката дава тревожен сигнал за тези, които ценят целостта на нашия скъп съюз и за онези, които искат правилен брекзит за цялото Обединено кралство\", каза лидерката на ДЮП Арлийн Фостър. \r\n\r\n ДЮП вече е заплашвала да парализира преговорите за брекзит. Преди около година отказът на партията да подпише споразумение за границата предизвика временно спиране на преговорите, вече в решаващата им фаза. Впоследствие беше намерен път за продължаване на преговорите. \r\n\r\n Споразумението за брекзит или липсата на сделка ще определи британското благосъстояние за поколения напред и ще има дълготрайни последици за присъствието на ЕС в световен мащаб. \r\n\r\n И двете страни се нуждаят от споразумение, за да може търговията да продължи и след брекзит между най-големия търговски блок в света и петата по сила световна икономика. \r\n\r\n Заедно 27-те държави от ЕС имат около пет пъти по-голяма икономическа мощ от тази на Обединеното кралство, посочва Ройтерс. \r\n \n\t\t\t\t\t\t", "date": "2018.11.09", "title": "ЕС ще иска митническа граница в Ирландско море, ако няма сделка за брекзит"}
{"url": "http://www.bnews.bg/article/251793-shpigel_zapodozrya_manchestar_siti_i_manchini_v_danachna_izmama", "text": "\n Шампионът на Англия \"Манчестър Сити\" е плащал заплатата на италианския мениджър Роберто Манчини по схема, която буди подозрения за данъчни измами, пише германският \"Шпигел\". \r\n\r\n Според изданието, Манчини, който води \"гражданите\" от 2009 до 2013 г. е получавал 1,67 милиона евро на сезон от клуба, но също така и по 1,75 млн. евро от футболен клуб \"Ал Джазира\" от Обединените арабски емирства, където се е водел съветник. \r\n\r\n И двата клуба са собственост на шейх Мансур бин-Зайед. Според \"Шпигел\" реално Манчини не е вършил никаква работа в арабския клуб, а схемата е била използвана единствено, за да се избегне плащането на данъци. \r\n\r\n С италианеца \"Манчестър Сити\" спечели по веднъж шампионата на Англия, ФА Къп и Къмюнити Шийлд. \r\n\r\n   \r\n \n\t\t\t\t\t\t", "date": "2018.11.09", "title": "\"Шпигел\" заподозря \"Манчестър Сити\" и Манчини в данъчна измама"}
{"url": "http://www.bnews.bg/article/251808-kamarata_na_stroitelite_nastoyava_za_ostavki_na_deputati_ot_bsp", "text": "\n Оставките на депутатите Елена Йончева, Христо Проданов, Крум Зарков и Георги Свиленски иска Камарата на строителите. \r\nПоводът е искането на социалистите за независима техническа експертиза на магистралите „Тракия“, „Хемус“, „Струма“ и „Мариция“, като и пътя Русе-Видин и Околовръстния път на София. В становище на браншовата организация се посочва, че това е поредната доза политическо говорене, което има за цел да извлече дивиденти за сметка на авторитета на българските строители. \r\nОт Камарата питат Елена Йончева, дали в качеството й на журналист е провеждала журналистически разследвания за изпълнението на магистрали и пътища по времето на правителството с премиер Сергей Станишев. \r\nАко не бъдат взети мерки до 18 ноември относно публичното поведение и отправяните обидни към бранша твърдения, камарата и нейните фирми членове ще предприемат стъпки към граждански протести, се посочва още в обръщението. \r\n\r\n   \r\n \n\t\t\t\t\t\t", "date": "2018.11.09", "title": "Камарата на строителите настоява за оставки на депутати от БСП"}
{"url": "http://www.bnews.bg/article/251802-partiynite_subsidii_i_prez_2019_g_partiite_shte_poluchat_nad_30_miliona_leva", "text": "\n Партийните субсидии няма да се променят догодина. Парламентарните партии ще получат над 30 милиона лева от бюджета и през 2019 г. \r\n\r\n След като финансовата рамка за догодина мина на първо четене, вече е ясно, че субсидиите остават по 11 лева за спечелен глас. \r\n\r\n Така ГЕРБ ще получи 12,5 млн., БСП – 10,5 млн., ДПС и „Обединените патриоти” - по 3,5 млн., а „Воля” – 1,6 млн. Общо сумата е близо 32 милиона лева. Опозицията не е съгласна.  \r\n\r\n „Размерът на субсидиите наистина дразни хората и представляват безобразен  цинизъм за едно общество, което е изключително чувствително по тази тема”, каза Александър Симов от БСП. Предложението на левицата е за 5 лева на глас. \r\n\r\n Според управляващите обаче това е популизъм и затова идеята е неприемлива. \r\n\r\n „Тези, които казват, че субсидиите трябва да се премахнат, просто ще обслужат интереси на едрия капитал, който в един момент ще се сдобие с партии”, коментира Тома Биков от ГЕРБ. \r\n\r\n Аргументите на властта са, че е по-добре партиите да взимат пари от бюджета, отколкото от частни икономически структури, на които да връщат жеста   \r\n\r\n „Политическите партии в България трябва да имат легално финансиране за сметка на бюджета, за да са максимално възможно независими от външно влияние, особено финансова зависимост”, подчерта министърът на финансите Владислав Горанов.   \r\n\r\n Според Горанов второто четене на бюджета ще е до края на месеца. \r\n \n\t\t\t\t\t\t", "date": "2018.11.09", "title": "Партийните субсидии: И през 2019 г. партиите ще получат над 30 милиона лева\r\n"}
{"url": "http://www.bnews.bg/article/251792-afis_bsp_izprevari_gerb_po_doverie", "text": "\n БСП изпреварва по доверие ГЕРБ. Това показва проучване на социологическата агенция АФИС. То е направено в периода от 2 до 7 ноември, а в него са взели участие 1010 българи.  \r\nСпоред данните на социолозите, на БСП симпатизират 23,7 % от българите, а на управляващата партия ГЕРБ 22,2%.  \r\nТрета политическа сила е ДПС с подкрепа от близо 9%. Следват Обединените патриоти с 3,4% и партия ВОЛЯ с 1,7%. \r\n\r\n 7% от анкетираните посочват, че не подкрепят никого, а малко над 26% отговарят, че не гласуват.  \r\nПроучването показва, че според 55% от анкетираните, корупцията у нас расте. На обратното мнение са 10%, а малко над 30% са на мнение, че равнището ѝ се запазва на същото ниво. \r\n \n\t\t\t\t\t\t", "date": "2018.11.09", "title": "АФИС: БСП изпревари ГЕРБ по доверие"}
{"url": "http://www.bnews.bg/article/251779-tragediya_tri_godishno_dete_poletya_ot_chetvartiya_etazh_boryat_se_za_zhivota_mu", "text": "\n Три годишно дете падна 4 етаж на жилище в блок \"Народен юмрук\" в Бургас, съобщи БНР, позовавайки се на полицията. \r\n\r\n Детето е с опасност за живота.  \r\n\r\n Докато майката е била в банята, момченцето е достигнало прозореца на остъклената тераса, откъдето е паднало. \r\n\r\n В момента детето е в реанимация, където лекарите се борят живота му \r\n \n\t\t\t\t\t\t", "date": "2018.11.09", "title": "ТРАГЕДИЯ! Три годишно дете полетя от четвъртия етаж, борят се за живота му "}
{"url": "http://www.bnews.bg/article/251777-obvinenata_za_prane_na_pari_elena_yoncheva_izrigna_vav_feysbuk_vizhte_kakvo_napisa_v_lichniya_si_profil", "text": "\n Червената депутатка Елена Йончева, от която прокуратурата поиска да се раздели с имунитета си, пусна нов пост във Фейсбук по темата.  \r\n\r\n \"Запознах се подробно с искането на Главния прокурор да образува дело срещу мен. В това искане пише, че делото е по сигнал на Делян Добрев, Тома Биков и Антон Тодоров. Всички предприети действия на прокуратурата се базират единствено на твърденията на тези три лица. Няма нито един факт, който да сочи, че от мен са били извършвани незаконни действия\", коментира тя. \r\n\r\n Нито един факт за извършени престъпления. Надявам се делото възможно най-бързо да влезе в съда. Това е мястото, където истината ще стане ясна. И че става въпрос за политическа поръчка, допълва Йончева.  \r\n\r\n Вчера говорителят на Главна прокуратура Румяна Арнаудова заяви, че след извършена проверка в публичните регистри е стартирало разследване за пране на пари в особено големи размери. Доказано е, че през 2012 г. е взето решение от срана на Елена Йончева за съвместно дружество с офшорно дружество, регистрирано на Британските Вирджински острови. \r\n\r\n В настоящия случай има решение, че авторска телевизия ще участва с 50 процента в дружеството Офроуд ЕООД с капитал 5 000 лв. Взето е решение офшорката да преведе 320 хиляди лева - средства, които ще отидат във фонд Резервен. И 250 хиляди евро също е решено да бъдат внесени от офшорката също във фонд резервен обясни Арнаудова. \r\n\r\n Има доказателства, че тази компания е използвана за превеждане на пари от престъпна дейност в сметките на общото дружество. \"Офроуд\" е открило сметки в КТБ и единствено едно лице е имало право да оперира със средствата. Това лице е Елена Йончева. 171 хил. евро и 320 хил. лева са били преведени. Как са били използвани тези средства все още не може да се установи преди народният представител да бъде с отнет имунитет. Предстои и по това, и по другите разследвания да се разкрият данъчни и банкови тайни, което ще засегне правата на всички народни представители, поясни Румяна Арнаудова.  \r\n\r\n Тези средства в КТБ не са били на банката, а на българските вложители, допълни още говорителката на главния прокурор. Имаме основание да считаме, че Йончева или знае, или подозира за това, каза още тя.  \r\n\r\n Ние сме на практика в началото на разследването, самоличността на свидетелите не може да се разкрие. Нека съберем всички възможни доказателства и тогава да правим изводи, отговори Арнаудова на въпрос на журналистите.  \r\n\r\n Имаме основания да смятаме, че зад тази офшорна компания стои лице, което е разследвано по делото КТБ, един от подсъдимите по това разследване, каза Арнаудова. Има индикации, че средствата Йончева не е използвала по предназначение и не е изключено да има длъжностно престъпление, заяви още Арнаудова.  \r\n\r\n   \r\n \n\t\t\t\t\t\t", "date": "2018.11.09", "title": "Обвинената за пране на пари Елена Йончева изригна във Фейсбук! Вижте какво написа в личния си профил!"}
{"url": "http://www.bnews.bg/article/251781-sgs_otgovori_na_tsatsarov_za_deputatkata_ot_bsp_svetla_bachvarova", "text": "\n Днес главният прокурор Сотир Цацаров отправи сигнал до Инспектората към Висшия съдебен съвет с искане за извършване на проверка поради забавяне на изготвянето на мотивите към присъда на Софийски градски съд (СГС). \r\n\r\n От пресцентъра на СГС изпратиха до медиите официално становище по темата, което публикуваме без редакторска намеса: \r\n\r\n \"Във връзка с отправеното от главния прокурор искане до ИВСС към ВСС за проверка относно срочността при изготвяне на мотиви към присъда на СГС по дело срещу Светла Бъчварова-Пиралкова уточняваме следното: \r\n\r\n СГП е внесла обвинителнен акт в СГС срещу Светла Пиралкова на 28.07.2016 г. за деяния, извършени през 2009 г.  \r\n\r\n Досъдебното производство е образувано повече от две години след деянията, през 2012 г., и е продължило четири години.  \r\n\r\n Продължителността на досъдебното производство надвишава значително (8 пъти) обичайните срокове за приключване на дело с фактическа и правна сложност в досъдебната фаза по чл. 234, ал. 3 НПК.   \r\n\r\n Обстоятелството, че според прокуратурата делото е с голяма фактическа и правна сложност е видно и от факта, че след непосредственото приобщаване в съдебно следствие на доказателствата от досъдебното производство, на 04.07.2017 г. прокуратурата е поискала назначаване на допълнителна счетоводно-агротехническа експертиза.  \r\n\r\n Съдебното производство три месеца е било спряно и заради процедурата по снемане на имунитета на подсъдимата като народен представител (от април до юли 2017 г.) \r\n\r\n Събраните по делото материали обхващат 150 тома. \r\n\r\n Съдебното разглеждане е проведено в 10 открити съдебни заседания и след снемането на имунитета на подсъдимата е приключило за по-малко от една година. Намирането на вещи лица по назначената счетоводно-агротехническа експертиза, които да приемат да изготвят заключението и да не се отведат, допълнително е увеличило продължителността на съдебното следствие.  \r\n\r\n Присъдата е обявена на 26.06.2018 г. и мотивите са в процес на изготвяне.  \r\n\r\n Продължителността на изготвянето на мотивите е съобразено със сложността на делото и необходимостта да бъдат обсъдени, както всички събрани доказателствени материали, които надвишават тези, обсъждани от прокурора в досъдебното производство, така и съществените доводи на страните. Независимо, че в случая решаването на делото от съда е изисквало време, значително по-малко от това, което е било необходимо на прокуратурата да приключи предварителната фаза на наказателния процес, при преценката на разумността на срока на разглеждане следва несъмнено да бъде отчетено и естеството, и отговорността, която има съдът, за да осъществи правосъдието\". \r\n \n\t\t\t\t\t\t", "date": "2018.11.09", "title": "СГС отговори на Цацаров за депутатката от БСП Светла Бъчварова"}
{"url": "http://www.bnews.bg/article/251770-bivsha_na_blago_dzhizasa_se_pusna_samo_po_gashtichki", "text": "\n Само по гащички се показа една от бившите любовници на Благой Георгиев. Става дума за студентката по архитектура Куини-Алис Николова. Докато Джизъса се гушкаше с нея, тя бе още ученичка. \r\n\r\n Сега моделката е видимо съзряла и се изявява все по-успешно в различни фотосесии. Куини засне провокативни кадри за кеф на мъжката аудитория. Самата тя вече преодоля напълно провалената си връзка с футболиста, въпреки че беше лудо влюбена в него. \r\n\r\n Николова е отрязала продуцентите на „Биг Брадър“ за участие в шоуто, писа „България Днес“. Мацката е получила покана да влезе в къщата на гледаното реалити с Благо и неговата сегашна половинка Златка Райкова. Организаторите искали на всяка цена да създадат интрига, като сблъскат Джизъса с някоя от многобройните му бивши. \r\n\r\n   \r\n\r\n Куини-Алис категорично отхвърлила предложението. Все пак тя следи изкъсо изявите му в шоуто. Моделката има и нова любов. Тя заби бизнесмена Недко Петров – Сланината. \r\n \n\t\t\t\t\t\t", "date": "2018.11.09", "title": "Бивша на Благо Джизъса се пусна само по гащички"}
{"url": "http://www.bnews.bg/article/251773-skrabna_vest_otide_si_izvesten_kmet_na_sofiya_i_pleven", "text": "\n На 76 години е починал бившият кмет на Плевен Стефан Нинов, съобщиха негови близки. Погребението ще бъде на 10.11.2018 в гробищен парк Бояна в столицата.  \"Отиде си Стефан Нинов. Достоен и почтен човек, неподчинен на конюктурата, човек за който плевенският край беше над всичко. Човек, за който да служи на България, беше дълбока вътрешна убеденост. Поклон, бай Стефане!\" \r\n\r\n Това написа председателят на АБВ Румен Петков във фейсбук. Стефан Нинов е кмет на София от 1986 до 1990 г. Починал на 76- годишна възраст. Погребението ще бъде на 10.11.2018 в гробищен парк „Бояна“ в столицата.   Той е роден на 31 май 1942 г. в Долни Дъбник. Член на БКП от 1963 г. \r\n\r\n През 1966 г. завършва Висшия инженерно-строителен институт в София. Там е секретар на комитета на ДКМС. След това работи последователно като инструктор и завеждащ отдел в Градския комитет на ДКМС. Покъсно е член на Бюрото и заместник-председател на Съвета за работа със студентите към ЦК на ДКМС. \r\n\r\n От 1970 г. е инструктор в Градския комитет на БКП в Плевен. На следващата година става началник на управление „Заводски строежи“, припомня plevenzapleven.bg. Впоследствие е заместник-председател на Изпълнителния комитет на Общинския народен съвет. Бил е заместник-генерален директор на ДСО „Промишлено строителство“. Между 1976 и 1979 г. е заместник-председател на Изпълнителния комитет на столичния народен съвет, както и член на Градския комитет на БКП в София. \r\n\r\n През 1979 г. е назначен за председател на Изпълнителния комитет на ОНС в Плевен и в същото време е първи секретар на Окръжния комитет на БКП в града. В периода 15 април 1986- 27 юли 1990 е председател на Изпълнителния комитет на Столичния народен съвет (кмет на София). Член е на Бюрото на Градския комитет на БКП в София. От 1981 до 1986 г. е кандидат член на ЦК на БКП от 1986 до 1990 г. е член на ЦК на БКП.  \r\n\r\n   \r\n \n\t\t\t\t\t\t", "date": "2018.11.09", "title": "СКРЪБНА ВЕСТ! Отиде си известен кмет на София и Плевен\r\n\r\n"}
{"url": "http://www.bnews.bg/article/251774-grisho_i_nikol_s_shumno_parti_v_el_ey_video", "text": "\n Никол Шерцингер подготви незабравимо парти за приятелката си Натали Ромеро, на което присъстваше и Григор Димитров, пише teenproblem.net \r\n\r\n Поводът е, че танцьорката Натали ще се жени след няколко дни. В Instagram се появиха няколко снимки и клипчета, на които се вижда как Григор, Никол, Натали, годеникът ѝ и др., танцуват и се забавляват в луксозен апартамент в Лос Анджелис, Калифорния. \r\n\r\n На едно от видеата Шерцингер се оплаква че е загубила четири поредни пъти на популярната групова игра Quiplash. \r\n\r\n Натали е била толкова развълнувана и трогната от празненството, което подготвила половинката на Григор Димитров, че дори написа: „Толкова съм благодарна за този ангел в живота ми“. \r\n\r\n От снимките се разбира, че е имало и специална торта за бъдещите младоженци, на която пише: „Поздравления за любовта“. \r\n\r\n \r\n \r\n \r\n \n\t\t\t\t\t\t", "date": "2018.11.09", "title": "Гришо и Никол с шумно парти в Ел Ей (ВИДЕО)\r\n"}
{"url": "http://www.bnews.bg/article/251765-baneva_moli_za_milost", "text": "\n Евгения Банева поиска да излезе на свобода, за да се погрижи за децата си, но й отказаха, научи HotArena. Арестуваната в Ница милиардерка остава в ареста със съпруга си и се подготвя да бъде екстрадирана в България. \r\nБогаташката се изправи в сряда пред съда с искане да си тръгне от ареста в град Ница. Евгения е поискала разрешение да излезе навън, за да може да се погрижи за децата си, които в момента са при семеен приятел, пише „България днес”. \r\nОт съда обаче отказали да удовлетворят претенциите й. Семейният адвокат на милиардерите — Винсент Пенард обяви, че тепърва ще се гледа и процедурата за екстрадиране на фамилията към България. \r\n\r\n Банева и мъжът й са вече втора седмица в ареста в Ница, след като на 26 октомври бяха задържани с европейска заповед на летището. Почти всички пътници са имали възможност да видят зрелищния арест, който освен това се е разиграл пред очите на децата им — дъщеря им на 13 години и близнаците на 9. \r\n„Приютил ги е приятел на семейството”, споделя още адвокатът. \r\nПред френските медии Пенард е проявил недоумение, защо е задействана европейска заповед за арест. „Семейството живее във Франция, но пътуват до България за всички празници”, казва той. \r\nВ деня на ареста двойката е била на път за София, като са планирали да празнуват рождения ден на Евгения на 28 октомври в България. Задържането е можело да стане и на летището в България, но вместо това се е случило в Ница. \r\nАдвокатът на Баневи също така обяви, че сметките им са запорирани, а всичките им имоти в България са претърсени основно.  Обвиненията срещу Баневи са за източването на завод „Полимери” в Девня, приватизиран от Банев през 1998 година. От 2010 заводът не работи, от 2013 е в несъстоятелност, а през 2017 година е препродаден за 14,5 милиона лева. \r\nСпоред обвинението, клиентите на „Полимери” е трябвало да преведат парите по офшорни сметки, а не по тези на дружеството. Имало и случаи на взимане на пари от касите на завода. \r\nВ резиденцията на двойката край София са открити документи за собственост на офшорните фирми, злато и скъпоценности в „потресаващи размери”. \r\n  \r\n \n\t\t\t\t\t\t", "date": "2018.11.09", "title": "Банева моли за милост"}
{"url": "http://www.bnews.bg/article/251764-unikalna_nahodka_otkriha_nevizhdan_dosega_krast_v_drevna_tsarkva_na_trapezitsa", "text": "\n На изключителната ценност екип археолози попадат случайно \r\n\r\n Да попаднеш на сензационна археологическа находка… по случайност! Това се е случило на екип изследователи на хълма Трапезица във Велико Търново. Първият в света златен кръст с частица от Христовото разпятие, се появи при рутинни разкопки и вдъхнови археолозите от цялата страна. \r\n\r\n Проф. Константин Тотев е един от емблематичните археолози, които копаят от години на крепостта Трапезица. През това лято е изпълнявал рутинни задачи на Археологическия музей при БАН, когато се натъква на църква. А в нея откриват запазени уникални стенописи с фрагменти от лица, което е изключителна рядкост за Трапезица. \r\n\r\n С разкопаването на олтара проф. Тотев вижда и най-голямата находка – великолепен златен кръст, който вероятно е служил за освещаване на храма. Той тежи 75 гр. и е дълъг 11 см. Изработката е византийска. Предполага се, че е от втората половина на 12 век. Състои се от две части, които се затварят и образуват куха кутийка. Там имало или платно, или част от Христовия кръст. \r\n\r\n Находката е от изключително значение, тъй като според археолозите е първата в света, изработена от злато. \r\n \n\t\t\t\t\t\t", "date": "2018.11.09", "title": "УНИКАЛНА НАХОДКА: Откриха невиждан досега кръст в древна църква на Трапезица"}
{"url": "http://www.bnews.bg/article/251767-deputatat_ot_volya_plamen_hristov_shte_se_otkazha_ot_imuniteta_si", "text": "\n Той е един от шестимата народни представители, срещу които прокуратурата води разследване \r\n\r\n Един от депутатите, чийто имунитет беше поискан от главния прокурор Сотир Цацров, заяви в ефира на „Здравей, България“, че ще се откаже от парламентарната си защита. Пламен Христов от ВОЛЯ, заедно със съпартиеца си Кръстина Таскова и лидера на партията Веселин Марешки, са разследвани за изнудване на седем аптеки. Работата на прокуратурата по случая започна още миналата година, но сега от държавното обвинение твърдят, че са събрали достатъчно доказателства. \r\n\r\n „През февруари прокуратурата спря досъдебното производство по този случай, предполагам поради липса на доказателства. Тогава обаче това не беше обявено така шумно“, коментира Христов. \r\n\r\n Той и съпартийците му виждат в действията на държавното обвинение политическа атака, която подозират, че се дължи на факта, че искат оставките на двама вицепремиери. \r\n\r\n „Нормално е всички, които сме около Марешки, да бъдем уязвени, доколкото това е възможно“, каза още Христов. \r\n \n\t\t\t\t\t\t", "date": "2018.11.09", "title": "Депутатът от ВОЛЯ Пламен Христов: Ще се откажа от имунитета си "}
{"url": "http://www.bnews.bg/article/251766-demi_mur_ima_vrazka_s_10_godini_po_mlada_stilistka", "text": "\n Маша Мандзука е с 10 години по-млада от актрисата. Тя има малка дъщеря и двете заедно я възпитават. Деми Мур ѝ е като втора майка, пише Радар онлайн, цитиран от БТА. \r\n\r\n Деми Мур не е признавала да е с нетрадиционна сексуална ориентация. Тя има три брака. От 1980 г. до 1985 г. беше омъжена за музиканта Фреди Мур. След това от 1987 г. до 2000 г. беше омъжена за актьора Брус Уилис и му роди три дъщери. През 2005 г. сключи брак с много по-младия от нея актьор Ащън Къчър, но двамата се разведоха през 2011 г. В началото на тази година се говореше, че има връзка с 25-годишния Ник Джонас. \r\n \n\t\t\t\t\t\t", "date": "2018.11.09", "title": "Деми Мур има връзка с 10 години по-млада стилистка"}
{"url": "http://www.bnews.bg/article/251768-karayancheva_samo_dvama_deputati_sa_dali_pismeno_saglasie_za_svalyane_na_imuniteta", "text": "\n Само двама от шестимата депутати, на които главният прокурор Сотир Цацаровпоиска имунитетите, са декларирали досега писмено съгласието си да им бъдат свалени. Това са Елена Йончева от БСП и Борис Кърчев от ГЕРБ, обяви председателят на парламента Цвета Караянчева. \r\n\r\n Вчера съгласие за доброволно сваляне на имунитета обяви и другият депутат от БСП – проф. Георги Михайлов, а тримата депутати от \"Воля\" засега отказват. \r\n \n\t\t\t\t\t\t", "date": "2018.11.09", "title": "Караянчева: Само двама депутати са дали писмено съгласие за сваляне на имунитета"}
{"url": "http://www.bnews.bg/article/251769-kotarakat_bozhidar_nay_tarsen_v_balgarskoto_kino", "text": "\n Два сериала делят 4-годишният персиец Божидар. Котаракът е звезда в „Откраднат живот“ и „Денят на бащата“. \r\n\r\n Звездата на Божидар изгря в най-гледания български сериал – „Откраднат живот“. На екрана той бе в ръцете на Ралица Паскалева, която играе шефката на гинекологията д-р Галя Стилиянова, но има сцени с Веселин Ранков и сина на Димитър Рачков и Христина Апостолова Митко. Божидар умее да позира пред камера, дори изпълнява и режисьорски наставления. Малко по-късно котаракът става част от сериала „Денят на бащата> Там си партнира със Захари Бахаров и Весела Бабинова, пише „Телеграф“. Преди да влезе в сериалите, Божидар е бил звезда в телевизионна реклама на голяма световна компания направена за чуждия пазар.    \r\n \n\t\t\t\t\t\t", "date": "2018.11.09", "title": "Котаракът Божидар – най-търсен в българското кино"}
{"url": "http://www.bnews.bg/article/251771-nashenka_opita_da_prenese_kontrabandni_tsigari_v_burkani_s_turshiya", "text": "\n Митница Бургас е задържала общо 26 290 555 къса цигари без бандерол от началото на годината, съобщиха от Агенция \"Митници\". От тях почти половин милион са задържани на МП Лесово. Само през октомври митническите служители са разкрили 11 опита за контрабанден внос на цигари в различни тайници. \r\n\r\n В буркани с туршия и в пакети със спагети били скрити 3980 къса цигари, които българка опитала да внесе в страната от Турция. Тя заявила, че не внася нищо за деклариране. Проверката обаче установила, че в багажника на автомобила в пластмасови буркани с туршия, увити в найлон, и в пакети със спагети са укрити 2200 къса цигари /110 кутии/ с марка \"ММ\" и 1780 къса /89 кутии/ с марка \"Karelia OME\" без бандерол. \r\n\r\n Други 3600 къса цигари /180 кутии/ \"Karelia Slims\" без бандерол били открити от митническите служители в двигателя и под предния капак на лек автомобил с турска регистрация. \r\n\r\n И двата автомобила пътували през нощта и при засилен туристически трафик в събота и неделя на 27 и 28 октомври. \r\n\r\n При друг случай били иззети 4000 къса цигари /200 кутии/ с марки \"LM Red Label 100's\" и \"Karelia OME\". Те били укрити в тайници в камион с турска регистрация - в кутията за пожарогасителя и до двигателя на влекача. \r\n\r\n На всички водачи са съставени актове за нарушение \r\n \n\t\t\t\t\t\t", "date": "2018.11.09", "title": "Нашенка опита да пренесе контрабандни цигари в буркани с туршия"}
{"url": "http://www.bnews.bg/article/251734-bivshiyat_na_albena_vuleva_ne_iskam_da_chuvam_za_neya_imam_novo_gadzhe", "text": "\n \"Повече от две години нямам никаква връзка или контакт с Албена Вулева\", разкри пред \"България днес\" фитнес инструкторът Недик Недев. Той бе дългогодишен приятел на водещата, но двамата се разделят по негово желание. Недик има нова приятелка и разкрива, че дори не иска да чува за Албена. За изненада на близките си още преди година журналистката променя и вярата си. Тя се отказва от християнството заради ново гадже. Макар и усилено да крие кой е новият и как се казва, скандалната бивша водеща на \"Сигнално жълто\" е обвързана с мюсюлманин, който живее у нас, твърдят нейни близки. Именно заради него тя напълно е скъсала с вярата си и е приела исляма. \r\n  \r\n \n\t\t\t\t\t\t", "date": "2018.11.09", "title": "Бившият на Албена Вулева: Не искам да чувам за нея, имам ново гадже "}
{"url": "http://www.bnews.bg/article/251760-prints_charlz_otseche_kogato_stana_kral_shte_spra_da_pravya_edno_neshto_i_nikoga_nyama_da", "text": "\n Ще престане да се изказва по обществено-политически теми, когато стана крал. Това заяви в интервю за Би Би Си уелският принц Чарлз.  \r\n\r\n Дълги години той публично взима отношение по теми, като опазване на околната среда. Също така е известно и неговото мнение за съвременната архитектура. \r\n\r\n Той се е обръщал не един път към членовете на правителството по вълнуващи го въпроси, което много хора възприемат като намеса в компетенциите на министрите.  В частни разговори, ако се вярва на преразказите на негови познати, принц Чарлз стигал и до по-откровени изказвания.  \r\n\r\n Например, през 2014 г. изглежда е сравнил Владимир Путин с Хитлер (произнасянето на тези думи никога не е потвърдено официално). Това е доста любопитно, имайки предвид, че германските роднини на принц Чарлз, включително неговият чичо Едуард, са ревностни привърженици на фюрера. Британските монарси по принцип старателно избягват каквито и да било спорни или нееднозначно възприемани изказвания.  \r\n\r\n   В документален филм на Би Би Си, който ще има своята премиера по случай 70-тия рожден ден на принц Чарлз, наследникът на британския трон подчертава, че в качеството на монарх той ще бъде задължен да действа в рамките на „конституционните параметри“.  Чарлз също така отбелязва, че и в качеството си на престолонаследник никога не е излизал в поддръжка на една или друга политическа партия. \r\n\r\n Заедно с това той отбелязва, че е „жизненоважно да се помни, че във всеки един момент има място само за един суверен, а не за двама. Поради това в качеството на суверен не трябва човек да бъде такъв, какъвто е Уелският принц или престолонаследник.“  \r\n\r\n На въпрос ще продължи ли неговата обществена дейност и след възкачването му на трона, Чарлз отговаря: „Не, няма. Не съм толкова глупав. Осъзнавам, че да бъдеш суверен е съвсем различна работа. Поради това аз, естествено, напълно разбирам как ще функционира това“.  \r\n\r\n Авторите на филма „Принц, син и наследник: Чарлз на 70 години“ получиха изключителен достъп до Уелския принц в продължение на една година. Принц Чарлз навършва 70 години след няколко дни – на 14 ноември.  \r\n  \r\n \n\t\t\t\t\t\t", "date": "2018.11.09", "title": "Принц Чарлз отсече: Когато стана крал ще спра да правя едно нещо и никога няма да...\r\n\r\n"}
{"url": "http://www.bnews.bg/article/251759-meka_kitka_pomrachi_radostta_na_bremennata_svetlana_gushterova", "text": "\n Фризьорчето Ивайло Колев, помрачи бременността на Светлана Гущерова и я личи от възможността, когато настъпи подходящия момент сама да обяви най-щастливото събитие в живота си - че със съпруга й Християн Гущеров очакват първото им дете. \r\n\r\n Ямболлията си спретна реклама на гърба на бременната Гущерова, като след последното й посещение в салона му побърза да качи в \"Инстаграм\" снимките им, направени уж за негова собствена употреба, пише ПИК. \r\n\r\n Кадрите са красноречиви, че Светлана наистина е бременна. Макар това да се мълви от месец-два, младото семейство досега не е коментирало дали слуховете са истина, като е изчаквало благоприятен момент, за да съобщи официално за очакваното щастливо събитие. Вместо това обаче, уж верният семеен приятел на Гущерови, им подля водя. \r\n\r\n \"Всяка жена получава най-често веднъж или два пъти възможността да стане майка, и несъмнено вълнението около бременността е голямо. Неслучайно Гущерови не коментираха клюките досега. Не му прави чест на Колев да си направи реклама с детето им...\", възмутени са в обкръжението на младото семейство. \r\n\r\n От профила на Колев в \"Инстаграм\" се забелязва, че явно Гущерова доста време не е посещавала салона му, тъй като поне от 4-5 месеца няма техни общи снимки. И сега, след при първата си визита от толкова време насам, той побързал да я публикува с наедряло коремче и да помрачи щастието й. \"Грозно е...\", коментират още близките на Гущерови. \r\n \n\t\t\t\t\t\t", "date": "2018.11.09", "title": "Мека китка помрачи радостта на бременната Светлана Гущерова! "}
{"url": "http://www.bnews.bg/article/251752-netipichni_temperaturi_za_noemvri_i_dnes_ostava_predimno_slanchevo", "text": "\n Предимно слънчево и все още топло за ноември време ни очаква, съобщава НИМХ. Над източната половина на страната се очаква облачността до края на деня да се разкъса. \r\n\r\n Ще духа слаб североизточен вятър. Атмосферното налягане ще бъде по-високо от средното за месеца и слабо ще се понижи. \r\n\r\n Максимални температури между 13 и 18 градуса.  \r\n\r\n През следващите дни не се очаква съществена промяна. \r\n \n\t\t\t\t\t\t", "date": "2018.11.09", "title": "НЕТИПИЧНИ ТЕМПЕРАТУРИ ЗА НОЕМВРИ И ДНЕС! Остава предимно слънчево "}
{"url": "http://www.bnews.bg/article/251754-kakvo_predvizhda_es_v_sluchay_na_brekzit_bez_sdelka", "text": "\n Европейският съюз ще включи план за митническа граница в Ирландско морев случай, че не бъде сключено споразумение за Брекзит, пише \"Таймс\". \r\n\r\n Позовавайки се на писмо на британския премиер Тереза Мей до Арлин Фостър, председателят на северноирландската Демократична юнионистка партия, изданието отбелязва, че Брюксел също планира да остави Северна Ирландия като част от единния пазар и митническия съюз, въпреки че по-рано Мей категорично обяви, че подобно предложение никога няма да бъде прието. \r\n\r\n Писмото на министър-председателя буди тревога за тези, които ценят целостта на нашия скъп Съюз и тези, които искат подходящ Брекзит за цяла Великобритания. Изглежда, че премиерът приема идеята за граница в Ирландско море със Северна Ирландия в единния пазар на ЕС, отбелязва Фостър. \r\n\r\n По-рано австрийски медии съобщиха, че споразумението за Брекзит между Лондон и Брюксел ще бъде подписано от преговарящите страни в понеделник, докато \"Сън\" твърди, че Мей ще поиска повече време, за да се договори с кабинета си, който все още не е видял финалното споразумение по казуса за Ирландия. \r\n\r\n   \r\n \n\t\t\t\t\t\t", "date": "2018.11.09", "title": "Какво предвижда ЕС в случай на Брекзит без сделка?"}
{"url": "http://www.bnews.bg/article/251756-drazhte_kradetsa_obirdzhii_zadignaha_stoka_v_magazin_za_svetkavichnite_47_sekundi_video", "text": "\n Обирджии задигнаха стекове с куп стекове с цигари от магазин в Плевен, като стоката била изнесена за едва 47 секунди. Това каза собственичката на разбития търговски обект Полина Петкова, цитирана от Нова телевизия. Крадците са трима – двама от тях влизат вътре, а другият чака отвън. Това показват кадрите от охранителни камери. „Магазинът се намира между 4 жилищни блока и много от апартаментите гледат към входа му. Това обаче явно не е притеснило обирджиите, които след това дори са си тръгнали пеш“, каза Петкова. Тя подчерта, че това не е първата кражба от търговския обект. Друга подобна била извършена в началото на годината. Тогава плячката отново била цигари за около 2000 лева. Собственичката на магазина каза още, че в последно време имало бум на подобни кражби в района. Регистрирани са около 50, но разкриваемост на престъпленията нямало. \r\n\r\n \r\n\r\n \r\n  \r\n \n\t\t\t\t\t\t", "date": "2018.11.09", "title": "ДРЪЖТЕ КРАДЕЦА! Обирджии задигнаха стока в магазин за светкавичните 47 секунди! (ВИДЕО)"}
{"url": "http://www.bnews.bg/article/251755-ognen_ad_golyam_pozhar_izpepeli_grad_v_kaliforniya", "text": "\n Горски пожар изпепели голяма част от град в Северна Калифорния, обяви представител на пожарната служба, цитиран от АП. \r\n\r\n Капитан Скот Маклийн поясни, че огромен горски пожар е унищожил хиляди постройки в град Парадайс, но на този етап не може да се посочи точен брой, докато пожарникарите не навлязат в района. \r\n\r\n Около 27 000 души са евакуирани от града, който се намира на около 290 километра североизточно от Сан Франциско. \r\n\r\n \"Ройтерс\" съобщава, позовавайки се на властите, че пожарът се разраства бързо. Има загинали. Изгорени са стотици жилища и болница. Десетки хиляди са изоставили автомобилите си и се евакуират пеша. \r\n\r\n Пожарът е наречен \"Лагерен огън\". Силни ветрове (56 километра в час) и сухото време благоприятстват разпространяването му. Пламъците са с височина 15 метра. \r\n\r\n Град Чико с население 93 000 души вероятно е следващият, тъй като е на пътя на пожара. \r\n\r\n Това е един от най-големите пожари в щата. До момента е унищожена 621 743 акра (251 610 хектара) площ - двойно повече по време на същия период през 2017 г. и близо три пъти по-голяма от средните нива за последните пет години. \r\n\r\n \"Целият град изгоря\", заяви Боб ван Кемп, жител на Парадайс, който е избягал от пламъците с мотора си. \r\n \n\t\t\t\t\t\t", "date": "2018.11.09", "title": "ОГНЕН АД! Голям пожар изпепели град в Калифорния"}
{"url": "http://www.bnews.bg/article/251762-bivshiyat_direktor_na_alma_mater_opredeli_klipa_na_bashar_rahal_kato_gaf", "text": "\n \"Видеото е гаф, но трябва да се даде шанс.\" С тези думи бившият директор на \"Алма матер\" Светлана Божилова коментира пред bTV скандалът с клип На Башар Рахал, чрез който се обявява кастинг за млади кадри, които искат \"да станат известни\". \r\n\r\n По думите ѝ явно има разминаване между посланието на клипа и нагласите у журналистите и студентите по журналистика. \r\n\r\n Видеото предизвика вълна от коментари в социалните мрежи, които питат как се става известен. \r\n\r\n Божилова обясни, че ректорът е този, който назначава директора на телевизията и сега идеята е тя да бъде масова и популярна. \r\n\r\n \"Не мога да кажа дали клипът е бил оценен от ректора на университета\", поясни бившият директор. \r\n\r\n Според нея най-важното е студентите да работят в модерна среда. \r\n\r\n Въпреки това заяви, че те ще имат възможност да посещават телевизията три пъти в месеца. \r\n\r\n Новият директор на телевизията Башар Рахал коментира случая пред Нова телевизия като заяви, че няма лоша реклама. \r\n\r\n \"Не очаквахме чак такъв ефект. Инвестирахме около 50 лева в този клип, а в момента той се върти по всички медии\", обясни той. \r\n\r\n По думите му става въпрос за сарказъм, а видеото определи като пародия и скеч. \r\n \n\t\t\t\t\t\t", "date": "2018.11.09", "title": "Бившият директор на \"Алма матер\" определи клипа на Башар Рахал като гаф"}
{"url": "http://www.bnews.bg/article/251761-paparashki_udar_lyubo_neykov_i_evtim_miloshev_stranno_blizki", "text": "\n Бизнес среща между съдружниците в една от водещите продуцентски къщи \"Дрийм Тийм\" - Любо Нейков и Евтим Милошев, приключи с продължителни прегръдки и целувки на пъпа на София. \r\nВ последно време на двамата ортаци им е доста напечено покрай свалянето от екран на \"Комиците\". Преди броени дни стана ясно, че култовото телевизионно шоу със скечовете на Кръстьо Лафазанов, Ненчо Илчев, Христо Гърбов и Руслан Мъйнов отпада от програмната схема на Би Ти Ви заради ниска гледаемост. Талантливите актьори обаче няма да останат без ангажименти, тъй като шефовете им мъдрят нов формат на шоуто, но в театрален вариант, с което да обикалят из страната. \r\nСпоред наши източници това е бил и поводът за срещата на Нейков и Милошев с техни партньори. Преди дни фотографите на ПИК засякоха дуото пред бизнес сграда на оживения столичен бул. \"Мария Луиза\". Любо Нейков не бе спазил дрескода да е с официално облекло, но той по принцип рядко може да бъде забелязан в костюм заради едрите му габарити. Милошев обаче се издаде, че с Нейков са били на работна среща. Човекът, който стои зад мащабния проект \"Откраднат живот\", носеше в дясната си ръка работния си таблет, с който не се разделя, когато му предстои делово рандеву. \r\nСлед като си взеха довиждане с непознатите мъж и жена, продуцентите проявиха нетипична близост един спрямо друг. Сбогуваха се дълго, разменяйки си прегръдки и целувки по бузите - по три пъти за щастие. Когато най-накрая се сбогуваха, Нейков се метна на черен джип \"Мерцедес\", в който го очакваше личният му шофьор. \r\nОртакът му Милошев също се отправи към своя автомобил, паркиран наблизо. Прави впечатление, че продуцентът на \"Анатомия на гнева\" е доста отслабнал. Вероятно грижите и безсънните нощи около снимките на последния сезон на докторския сериал са му изпили силите. За сметка на това обаче  Милошев изглежда подмладен и това се дължи на процедурата за присаждане на коса, на която се подложи. Допреди няколко месеца възпитаникът на Строителния техникум в София бе един от най-известните ВИП плешивци, а това години наред вгорчаваше живота му, тъй като Милошев е прочут със своята суетност.   \r\n  \r\n \n\t\t\t\t\t\t", "date": "2018.11.09", "title": "ПАПАРАШКИ УДАР: Любо Нейков и Евтим Милошев странно близки"}
{"url": "http://www.bnews.bg/article/251783-31_godishna_zhena_otkrita_v_bezpomoshtno_sastoyanie_na_zhp_relsi_kray_popovo", "text": "\n Жена на 31 години бе открита в безпомощно състояние на релсите на жп линията Варна-София в близост до Попово. Служител на „Железопътна инфраструктура” я видял при рутинен обход на трасето и сигнализирал в полицията. \r\nПо-късно е установено, че жената е от поповското село Глогинка и е пътувала с бързия влак от Варна за Попово. \r\nПо тялото й има множество охлузвания и наранявания. Първоначалната версия е 31-годишната да е паднала от влака и да е получила нараняванията си при падането върху твърдата настилка от чакъл. \r\nПострадалата е настанена в отделението по анестезиология, реанимация и интензивно лечение в областната болница в Търговище и е в кома. \r\n \n\t\t\t\t\t\t", "date": "2018.11.09", "title": "31-годишна жена открита в безпомощно състояние на жп релси край Попово"}
{"url": "http://www.bnews.bg/article/251775-skandalno_65_godishna_dade_nad_3_bona_i_zlato_na_alo_apashi", "text": "\n 65-годишна жена от Попово е станала жертва на телефонни измамници. Тя им дала 3250 лв. и около 200 грама златни накити, съобщиха от ОДМВР-Търговище \r\nВчера около обяд в Попово мъж й се обадил по стационарния телефон и я измамил, че трябва да окаже съдействие на полицейски служители, провеждащи операция за задържане на извършители на телефонни измами. \r\nПо случая е образувано досъдебно производство. \r\n  \r\n \n\t\t\t\t\t\t", "date": "2018.11.09", "title": "СКАНДАЛНО! 65-годишна даде над 3 бона и злато на ало апаши\r\n"}
{"url": "http://www.bnews.bg/article/251778-ekskluzivni_podrobnosti_bmv_to_kovcheg_vze_zhivota_na_shef_na_bankov_klon_v_kolata_e_bila_i", "text": "\n Леката кола БМВ, в която са пътували загиналите в зверската катастрофа край Пловдив, е навлязла в лентата за насрещно движение, съобщава Trafficnes.bg. \r\n\r\n Припомня ме, че късно снощи по пътя за Пещера бяло беемве, движещо се в посока Пловдив,  се заби в камион. При челния удар на място загинаха 57-годишен мъж и 80-годишната му майка.  \r\n\r\n Жертвата на тежкото ПТП е управителят на един от клоновете на ЦКБ в Пловдивско. 57-годишният Йордан Митев е пътувал заедно със своята майка, която също загуби живота си в мелето.  \r\n\r\n 50-годишният водач на камиона е тестван за употреба на алкохол и наркотични вещества, резултатите са отрицателни. Спрямо него е взета 24-часова мярка за неотклонение. \r\n  \r\n \n\t\t\t\t\t\t", "date": "2018.11.09", "title": "ЕКСКЛУЗИВНИ ПОДРОБНОСТИ! БМВ-то ковчег взе живота на шеф на банков клон, в колата е била и..."}
{"url": "http://www.bnews.bg/article/251772-miki_rurk_shte_e_zvezda_v_nova_kriminalna_drama", "text": "\n Мики Рурк ще е звезда в новата криминална драма \"Здрач в мрака\" и освен това ще продуцира филма заедно с Брайън Меткалф. \r\n\r\n 66-годишният актьор се готви да се превъплъти в образа на детектив, който е изцяло погълнат от случай с дете убиец, докато търси изкупление. \r\n\r\n Рурк ще работи заедно с Меткалф, след като се снима във филма му \"Adverse\", съобщи Варайъти, цитиран от БТА. \r\n\r\n \"Преживях прекрасни мигове, докато работех с иновативния и талантлив режисьор Меткалф - увери актьорът. - Този млад мъж има невероятни виждания и спечели уважението ми.\" \r\n\r\n \"Вълнуващо е да си сътруднича отново с Рурк - сподели Меткалф. - Той е сред легендарните живи таланти. Начинът, по който се посвещава на работата си, е впечатляващ.\" \r\n\r\n Снимките трябва да започнат следващата година. Всъщност графикът на Рурк през 2019 г. ще е натоварен. Наскоро стана ясно, че той ще изпълни роля на член на неонацисткото движение \"Арийско братство\" във филма \"Night Walk\", в който ще му партнира Шон Стоун, синът на отличения с награди \"Оскар\" режисьор Оливър Стоун. \r\n \n\t\t\t\t\t\t", "date": "2018.11.09", "title": "Мики Рурк  ще е звезда в нова криминална драма "}
{"url": "http://www.bnews.bg/article/251776-vnimavayte_naglets_obikalya_apartamenti_v_stolitsata_i_krade_dori_ne_krie_litseto_si", "text": "\n Крадец, обикалящ различни адреси в София, потресе с наглостта си. Действията му са заснети от видеокамери в жилищна кооперация в столичния квартал \"Лагера\". Той не крие самоличността си и дори обикаля със запалена цигара, докато проверява за незаключени врати. Това се случва малко след 3:00 часа сутринта. \r\n\r\n От публикации в социалната мрежа Фейсбук става ясно, че за действията му е била уведомена полицията, но той все още не е заловен. Дори прави нови удари. Друг потребител разкрива, че същият мъж е успял да влезе в дома му, но е взел само документите на жена му. Това се е случило в „Манастирски ливади“. \r\n\r\n Десетки потребители са коментирали кадрите. Някои дори се заканват да се саморазправят с крадеца. \r\n\r\n „Оказва се, че лицето се казва Йордан. Излязъл е наскоро от Централния софийски затвор. Живее в София при родителите си в кв. „Редута“. Адресът е ул. „Царичина 4“. Живее с втория си баща Димитър, майка му Ева и брат му Георги. Подвизава се и в квартал Левски.“, пише в сигнала на потърпевшия \r\n \n\t\t\t\t\t\t", "date": "2018.11.09", "title": "ВНИМАВАЙТЕ! Наглец обикаля апартаменти в столицата и краде, дори не крие лицето си "}
{"url": "http://www.bnews.bg/article/251782-zhenata_na_banev_pochinala_ot_rak_zaradi_evgeniya", "text": "\n Преди да се ожени за дългогодишната си секретарка и любовница Евгения Банева, Николай Банев има два брака с други жени. Втората му съпруга обаче си заминава по нелеп начин – съсипана от авантюрата му с напористата заралийка. \r\n\r\n Поетесата Дочка Банева заболява от рак, когато научила за серийните изневери на мъжа си. Впоследствие успяла да се стабилизира, но периодът на крепко здраве не продължил дълго време. Болестта се завърнала отново и този път била фатална, а талантливата интелектуалка не могла дори да си отиде спокойна от този  свят, писа „Ретро“. \r\n\r\n За драматичната й смърт разказва нейната дъщеря Раиса, която не е биологично дете на Николай Банев, а негова доведена щерка. „Когато мама вече сериозно се разболя, до нея достигаха факти, които я съсипваха – те я нараняваха до степен, че изгуби желанието да живее и да се бори с болестта. Един такъв драматичен момент беше, когато научи, че Евгения е бременна и после, когато се роди първото им дете с Банев – Теодора. Майка ми умря дни след раждането й“, споделя през сълзи Раиса. \r\n\r\n И продължава: „Тя знаеше, че Евгения е бременна. Винаги се намираха „доброжелатели“ от близкото обкръжение на Банев, които да й съобщят „добрите“ новини. Но когато тя пита Банев дали е вярно, той винаги отричал. Отрича и в деня, в който се ражда Теодора. Майка ми умря в същия месец. Тя го пита: „Има ли нещо, което ти се е случило днес и трябва да ми го кажеш?“, той й отговаря: „Не, не е вярно!“… Доката всичко това се е случвало в живота му навън, той демонстрираше показна грижа към майка ми. В болницата й обзаведоха стая, занесе телевизор, назначи денонощна охрана пред стаята й. В момента, в който влизаше някой в стаята й, Банев буквално след минутки се появяваше“, спомня си Раиса. \r\n\r\n В периода, докато Дочка се опитвала да надвие рака, олигархът не се свенял да показва любовницата си пред света. На прием на президента Георги Първанов, на който той бил поканен със законната си жена, завел любовницата си, а клюката за това стигнала до Дочка и я сринала до основи. \r\n \n\t\t\t\t\t\t", "date": "2018.11.09", "title": "Жената на Банев починала от рак заради Евгения"}
{"url": "http://www.bnews.bg/article/251780-prokuraturata_gotvi_nov_moshten_udar_proveryava_i_kandidata_na_radev_za_konstitutsionen_sadiya_za_zloupotrebi", "text": "\n Прокуратурата ще проверява случай, при който кандидатът на президента за конституционен съдия Атанас Семов е замесен в случай на злоупотреби в софийския университет.  \r\n\r\n Новината идва след серията от активности на държавното обвинение спрямо опозицията в лицето на БСП, които издигнаха и кандидатурата на Румен Радев за президент. \r\n\r\n В прессъобщение на държавното обвинение се цитира статия на \"Капитал\" от 29 октомври, в което се припомня за разследване срещу Семов, което е било прекратено през 2016 г. Става въпрос за сигнал от юрист, работил като научен сътрудник по “Международно право и международни отношения“ в Института за правни науки към БАН, докторант в Юридическия факултет на СУ по специалност „Право на Европейския съюз“.  \r\n\r\n Според държавното обвинение в сигнала се твърди, че Семов е използвал СУ „Климент Охридски“ за развиване на частна стопанска дейност, отправят се обвинения за безстопанственост, както и сключване на неизгодна вредоносна за университета сделка във връзка с неакредитирана магистърска програма по „Право на Европейския съюз“. \r\n\r\n Осъществяването на програмата е в резултат на договор между Софийския университет и сдружение с идеална цел - „Център за продължаващо обучение при Юридическия факултет на СУ“. \r\n\r\n След подаване на сигналите е била възложена проверка на МВР – ГДНП. С постановление на СГП от 14.07.2016 г. е отказано образуване на досъдебно производство, което обаче сега ще бъде проверено от прокуратурата.  \r\n\r\n От държавното обвинение обясняват, че са се самосезирали от публикацията \"Двойни стандарти на \"Дондуков\" 2 Има много неизвестни около избора на Атанас Семов за конституционен съдия\", в която се цитират най-вече изказвания на Румен Радев, свъзрани със спазването на законите в страната, етиката и морала. В нея се говори за това, че президентът е направил непрозрачен избор на кандидат за Конституционния съд.  \r\n \n\t\t\t\t\t\t", "date": "2018.11.09", "title": "ПРОКУРАТУРАТА ГОТВИ НОВ МОЩЕН УДАР! Проверява и кандидата на Радев за конституционен съдия за злоупотреби"}
{"url": "http://www.bnews.bg/article/251763-mayka_na_dete_koeto_pochina_sled_postavyane_pod_palna_upoyka_za_vadene_na_zabi_izborat_mi_ne_be_informiran", "text": "\n При рутинен преглед се установи, че синът ми има 5 кариеса. Предложиха ни да ни сложат пълна упойка, за да се излекуват зъбите му наведнъж. Синът ми беше втори клас. Това разказа майка на дете, на което са приложили от фаталната упойка, Ирина Абаджиева-Репуц в ефира на БТВ. Повод за думите ѝ стана случаят на Алекс, който почина след поставяне на пълна упойка при операция на киста на зъба. \r\n\r\n Тя допълни, че синът ѝ е абсолютно здрав. \r\n\r\n \"В такива случаи не очакваш, че нещо може да се обърка. Отиваме в една луксозна клиника, с любезен персонал, не съм очаквала, че нещо може да се обърка. Беше ми представено като стандартна процедура. Ние пациентите разчитаме, че където се прилага пълна упойка, се съхраняват и антидоти. Сега си давам сметка на какъв риск е било подложено детето ми и това, че изборът ми не е бил информиран\". \r\n\r\n \"Проблемът е, че системата, която съществува не е изградена, така че да има логистика между лечебните заведения, които да реагират в подобни случаи. Когато съществува антидот и е скъп, трябва да се създаде организация, за да се достави бързо при нужда\", настоя майката. \r\n\r\n \"Моята майка е анестизиолог и ми се чудеше защо съм поела този риск\", сподели още жената. \r\n \n\t\t\t\t\t\t", "date": "2018.11.09", "title": "Майка на дете, което почина след поставяне под пълна упойка за вадене на зъби: Изборът ми не бе информиран "}
