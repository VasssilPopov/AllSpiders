{"url": "http://www.bnews.bg/article/259006-hilyadi_motori_otkrivat_noviya_sezon_v_sofiya", "text": "\n Над 10 000 моторa, добро настроение и призив за безопасно шофиране ще отбележат началото на новия мото сезон в София. Откриването ще бъде в събота от 10 сутринта, а сборният пункт ще е на площад \"Свети Александър Невски\". \r\n\r\n По традиция колоната от хиляди мотори ще премине през няколко централни булеварда, а крайната точка ще бъде резиденция \"Бояна\", където организаторите са предвидили атрактивна програма. \r\n\r\n \"Освен съставите, които ще пеят, ще има отсечки, където ще се изпробва бързината на моторите, ще има шоу на две и четири колела, ще бъде много интересно\", каза Иван Саздов от мотоклуб \"Джентълмен\" пред БНТ \r\n\r\n Събитието ще премине при засилени мерки за сигурност. \r\n\r\n \"Ще осигурим хора по големите възлови кръстовища, които да подсигурят преминаването, ще имаме подвижни мотористи, които ще бъдат изцяло с групата\", каза зам.-началникът на отдел \"Пътна полиция\" Любомир Костадинов. \r\n\r\n Организаторите призовават всички мотористи да шофират разумно, а участниците в движението да проявят взаимна толерантност. \r\n\r\n \"Апелирам към колегите - много да внимават, за да можем на закриването да се преброим пак\", добави Емил Матев от мотоклуб \"Джентълмен\". \r\n\r\n През миналата година има намаление на пътните произшествия с участието на мотористи, които са и сред най-уязвимите участници в движението, отчитат от полицията. \r\n \n\t\t\t\t\t\t", "date": "2019.03.28", "title": "Хиляди мотори откриват новия сезон в София"}
{"url": "http://www.bnews.bg/article/259013-yens_stoltenberg_ostava_nachelo_na_nato_do_2022_godina", "text": "\n \r\nПосланиците на държавите от НАТО са удължили за втори път мандата на генералния секретар на пакта Йенс Столтенберг с две години, до 30 септември 2022 година. Това съобщиха от  пресслужбата на алианса. \r\nГенералните секретари разполагат с първоначален мандат от четири години. Столтенберг встъпи в длъжност през 2014 г., а през 2017 г. мандатът му бе удължен до 2020 година. \r\nВ съобщението се посочва, че всички съюзници изразяват подкрепа за работата на Столтенберг. Те отбелязват неговите усилия за обновяването на пакта и подготовката му за бъдещето. \r\n  \r\n \n\t\t\t\t\t\t", "date": "2019.03.28", "title": "Йенс Столтенберг остава начело на НАТО до 2022 година"}
{"url": "http://www.bnews.bg/article/259003-srabski_mitnichari_izvadiha_migranti_ot_kazani_za_rakiya", "text": "\n Сръбски митничари предотвратиха опит на 20 мигранти да се прехвърлят нелегално през границата с Унгария, скрити в казани за варене на ракия, предаде Танюг. \r\n\r\n Митничарите на ГКПП Хоргош отворили за проверка ремаркето на камион, който превозвал казани за варене на ракия от Сърбия за Унгария. Скенерът регистрирал човешки силует в един от казаните и когато го отворили, намерили вътре скрит афганистанец. \r\n\r\n На Хоргош бяха регистрирани още пет опита на мигранти от Афганистан, скрити между транспортираните стоки - между чували с храна за кучета и котки, автомобилни гуми, бира - да се прехвърлят през границата с Унгария. \r\n\r\n На 25 март с помощта на скенер митничарите откриха още трима нелегални мигранти в камион с българска регистрация, пътуващ за Словакия и натоварен с козметични стоки, допълва агенцията. \r\n \n\t\t\t\t\t\t", "date": "2019.03.28", "title": "Сръбски митничари извадиха мигранти от казани за ракия"}
{"url": "http://www.bnews.bg/article/259007-tramp_otnovo_prizova_opek_da_uvelichi_dobiva_tsenite_mu_sa_prekaleno_visoki", "text": "\n Президентът на САЩ Доналд Тръмп днес отново призова Организацията на страните износителки на петрол (ОПЕК) да увеличи добива си, защото според него цените му са прекалено високи, предадоха световните агенции. \r\n\r\n Призивът на Тръмп към картела доведе до спад на петролните котировки. \r\n\r\n \"Много е важно ОПЕК да увеличи петролния поток. Световните пазари са уязвими, цените на петрола стават прекалено високи. Благодаря\", написа той в Туитър. \r\n\r\n След това послание цената на американския лек суров петрол с доставка през май се понижи с 88 цента до 58,53 долара за барел, информира АФП. Лондонският сорт Брент поевтиня с над 1 долар до 66,76 долара за барел, уточнява Ройтерс. \r\n\r\n Тръмп нееднократно призовава ОПЕК да се въздържа от мерките за поддържане на високи цени на петрола. \r\n\r\n ОПЕК и партньорите му, сред които Русия, се споразумяха да намалят производството си, за да се запазят високи цените на световните пазари. \r\n\r\n Санкциите на САЩ срещу Венецуела и Иран също доведоха до спад на предлагането на суровината. \r\n \n\t\t\t\t\t\t", "date": "2019.03.28", "title": "Тръмп отново призова ОПЕК да увеличи добива, цените му са прекалено високи"}
{"url": "http://www.bnews.bg/article/259014-turtsiya_prizna_namesa_v_zakona_za_veroizpovedaniyata", "text": "\n Турция се намеси за поправките в Закона за вероизповеданията в България, заяви в публична реч външният министър на южната ни съседка Мевлют Чавушоглу. По думите му законопроектът е бил срещу всички основни права и свободи, затова Турция е била принудена да се намеси и да наложи да се внесат промени. \r\n  \r\nНатискът върху България е започнал още през януари тази година при посещението на турския вътрешен министър, заяви пред „Дарик” експертът по балкански въпроси Любомир Желев.  \r\n  \r\nВ четвъртък Народното събрание прие окончателно последните промени в Закона за вероизповеданията като разсрочи натрупаните до края на 2018 г. задължения на всички вероизповедания с 10 години. Такива задължения обаче има само Главното мюфтийство и те са в размери на 8 милиона лева. \r\n  \r\nВероизповеданията в България да могат да се финансират и от чужди държави. Това гласуваха още депутатите,  отхвърляйки предложението религиите у нас, които получават държавна субсидия, да нямат право да получават дарения от чужди държави или чужденци. \r\nАнкара ден и нощ работи за интересите на турските общности в чужбина и това е един от приоритетите на външната политика на страната, заяви турският външен министър Мевлют Чавушоглу в речта си. Тя е изнесена вчера следобед на предизборен митинг в град Текирдаг и в нея Чавушоглу се спира обстoйно на отношенията с България, каза за „Дарик“ Любомир Желев. \r\n\r\n „Наскоро, каза, в България беше направен опит да се приеме законът за религията, който нанасяше големи вреди и ограничаваше голяма част от правата и свободите на българските турци и мюсюлмани. След намесата на Турция, казва той, България беше принудена да промени текста на предложения проектозакон. Аз, казва Чавушоглу, лично предприех инициативи и някои контакти, за да се намери приемлив изход от създалата се ситуация.“ \r\nСпоред Любомир Желев натискът върху България от страна на Турция по текстовете в проектозакона за вероизповеданията започва още през януари. \r\n  \r\n„На 18 януари тук беше вътрешният министър на Турция, който проведе официални срещи с Бойко Борисов, с министъра на вътрешните работи и късно следобед с ръководителите на мюфтийството. Аз съм гледал репортаж на турска медия от срещата, видеокадри имаше, но звукът беше елиминиран. Не се чуваше нищо. Това беше прецедент. Така че още тогава имахме съмнения, че е оказан сериозен натиск.“ \r\n  \r\nОсвен, че разсрочи задълженията на Главното мюфтийство за срок от 10 години, днес парламентътгласува вероизповеданията в България да могат да се финансират и от чужди държави. Това стана с отхвърлянето на всички текстове, които предлагат  религиите у нас, които получават държавна субсидия, да нямат право да получават дарения от чужди държави или чужденци. \r\nТези предложения искат да гарантират ненамесата на чужди държави във вътрешната не само религиозна, но и политическа дейност, заяви от парламентарната трибуна  Юлиян Ангелов от Обединени патриоти. \r\n  \r\n„Не сме съгласни турската държава или държави от Арабския свят да финансират мюсюлманското вероизповедание в България, защото те налагат други течения на исляма, налагат пряка намеса в решенията на тази общност религиозна, включително и в политическите решения. На всички ни е ясно, че те определят и казват как да гласуват. И това, мисля, че на парламентарните избори най-добре го разбраха и колегите от ДПС, когато една държава се намеси, за да агитира през вероизповеданието и за друга партия - ДОСТ. И не трябва да си затваряме очите.“ \r\nГЕРБ и ДПС, които отхвърлиха предложенията обясниха, че го правят, защото всички вероизповедания, без мюсюлманското, включително и българската православна църква са били против държавата да се намесва в даренията. \r\nПо повод изявленията на външния министър на Република Турция Мевлют Чавушоглу от българското Външно министерство съобщиха, че по негово искане е проведен телефонен разговор с вицепремиера и министър на външните работи Екатерина Захариева. \r\nПо време на разговора Чавушоглу е изразил притеснения, че поправките в българския Закон за вероизповеданията са насочени срещу мюсюлманската общност.  Захариева е информирала своя колега, че измененията в закона, които са внесени от народни представители, не са насочени срещу нито едно вероизповедание в страната, а напротив – гарантират равнопоставено третиране на всички регистрирани вероизповедания.  \r\nБългария не може да приеме намеса от чужда държава в законодателния си процес и такава не е била допускана. Обръщаме внимание, че изказването на министър Чавушоглу е дни преди местните избори в Турция и практиката неведнъж е показвала, че използването на добросъседските отношения в такива ситуации обикновено не е от полза за никого, се посочва още в информацията на Външно министерство. \r\n \n\t\t\t\t\t\t", "date": "2019.03.28", "title": "Турция призна намеса в Закона за вероизповеданията"}
{"url": "http://www.bnews.bg/article/259004-obviniha_direktora_na_zaharen_kombinat_plovdiv", "text": "\n Директорът на \"Захарен комбинат\" в Пловдив вече е привлечен към наказателна отговорност. Определена му е гаранция от 250 000 лева от наблюдаващия прокурор. Това каза пред журналисти зам. главният прокурор Иван Гешев. \r\n\r\n Към наказателна отговорност е привлечена и жена, част от управленската верига на едно от основните дружества от съзвездието на сем. Арабаджиеви. Определена й е парична гаранция в размер на 75 хил. лева. \r\n\r\n Гешев уточни, че акцията в предприятието е по делото срещу семейство Арабаджиеви, а обвиненията са за осъществяване на състави на данъчни престъпления, а не са за участие като членове на организираната престъпна група. \r\n\r\n \"Става въпрос за лица, които са по периферията на групата. Дошло е ред да работим и да предприемем действия по отношение на тях. Претърсват се 7 адреса, иззети са много интересни документи, свързани със собственици на офшорни компании\", уточни Иван Гешев. \r\n\r\n Зам.-главният прокурор допълни, че испанският съд все още не е дал съгласие за екстрадирането на Ветко и Маринела Арабаджиеви. От Испания се очакват още веществени доказателства, сред които 50-60 000 евро (\"джобни пари\") и 26 телефона (\"там са били като телефонна централа\"). \r\n \n\t\t\t\t\t\t", "date": "2019.03.28", "title": "Обвиниха директора на \"Захарен комбинат\"-Пловдив"}
{"url": "http://www.bnews.bg/article/259015-ostaviha_v_aresta_bashtata_na_deteto_skochilo_ot_tretiya_etazh", "text": "\n Софийска районна прокуратура остави в ареста за 72 часа бащата, задържан заради жестокото отношение към малолетната си дъщеря. \r\nВъв вторник 11- годишното момиче е скочило от терасата на апартамента си, който се намира на 3-тия етаж в блок, в столичния кв. \"Захарна фабрика\".  \r\nМъжът е обвинен, че с отношението си е подтикнал детето да се самоубие. 42-годишният баща е осъждан за кражба на лек автомобил. Утре Софийският районен съд ще реши дали да го остави за постоянно в ареста. \r\nМеждувременно момичето все още се намира в болница и е в тежко състояние. \r\n \n\t\t\t\t\t\t", "date": "2019.03.28", "title": "Оставиха в ареста бащата на детето, скочило от третия етаж"}
{"url": "http://www.bnews.bg/article/258996-bashta_sin_chicho_i_plemennik_sa_zaginalite_kray_skutare", "text": "\n Баща, син, чичо и племенник са загиналите при зверската катастрофа край пловдивското село Скутаре. Двете семейства са от кирковското село Брегово и джебелското Ридино, област Кърджали, съобщава \"Родопи24\". \r\n\r\n Инцидентът стана минути след 21,00 часа в сряда вечерта. БМВ с пловдивска регистрация навлиза в насрещното платно и блъска кърджалийски \"Сеат\". На място във втория автомобил загиват четирима души - на 31, 28, 49 и 54 години. \r\n\r\n Зад волана на \"бавареца\" е бил 20-годишен водач, който е настанен в болница. В немското возило е бил и 17-годишен пътник. \r\n\r\n \"Въпросният водач е навършил 20 години само преди седмица, пробите му са за алкохол и наркотици са отрицателни\", съобщи окръжният прокурор Румен Попов. \r\n \n\t\t\t\t\t\t", "date": "2019.03.28", "title": "Баща, син, чичо и племенник са загиналите край Скутаре"}
{"url": "http://www.bnews.bg/article/259012-nov_zakon_razshiryava_pravoto_na_zakonna_samootbrana_sreshtu_kradtsi_v_italiya", "text": "\n Италианският парламент прие нов закон за правото на самозащита на жертвите на кражби, подкрепян от твърдолинейния министър на вътрешните работи Матео Салвини, но определян от критиците му като опит за внасяне в Италия на американската \"оръжейна култура\", предаде ДПА. \r\nСенатът одобри окончателно нормативния акт, наречен Закон за легитимната самоотбрана с 201 срещу 38 гласа и шестима въздържали се. \r\n\"От днес престъпниците трябва да знаят, че да си крадец в Италия, ще бъде по-трудно\", каза Салвини пред репортери след гласуването. Докато говореше, той държеше тениска с надпис на нея \"Самоотбраната винаги е законна\". \r\nЗаконът постановява, че самоотбраната срещу някого, който е влязъл с взлом в дома или магазина на даден човек и който физически го заплашва, \"винаги е законна\". Той също така увеличава наказанията за незаконно проникване в чужд имот, за кражба с взлом и грабеж. \r\nЗаконът не позволява да се стреля по крадци, които бягат или са били обезвредени, нито спестява на някого разследването или евентуалното съдене, ако при престрелка се е стигнало до раняване или смърт. \r\n\r\n Според председателя на асоциацията на италианските съдии Франческо Миниши реформата, заложена в закона, \"изпраща грешен сигнал\", защото има риск тя да накара хората да си мислят, че са свободни да стрелят по предполагаеми престъпници. \r\nДжорджо Берета, активист срещу оръжейното лоби, заяви, че в Италия няма престъпна вълна, която да оправдава законодателните промени. Миналата година е имало едва 16 убийства, свързани с влизания с взлом и грабежи - най-ниският брой за последните 30 години, отбелязва той. \r\nВ статия за сайта \"Осерваторио дирито\" Берета заявява, че новият закон има за цел да удовлетвори оръжейната индустрия и \"тази част от електората, която шумно призовава за по-свободен режим за огнестрелните оръжия и преди всичко за по-малко ограничения върху употребата им\". \r\n \n\t\t\t\t\t\t", "date": "2019.03.28", "title": "Нов закон разширява правото на „законна самоотбрана“ срещу крадци в Италия"}
{"url": "http://www.bnews.bg/article/259001-ep_predupredi_za_rastyashta_zaplaha_sreshtu_zhurnalistite_v_es", "text": "\n Европейският парламент прие резолюция, в която се потвърждават пропуските в законността в Малта и Словакия. Документът, приет с 398 гласа \"за\", 85 \"против\" и 69 въздържали се, е свързан с убийствата на разследващите журналисти Дафне Галиция в Малта и Ян Куциак в Словакия.  \r\nЕП осъжда непрестанните усилия на все повече правителства в ЕС да отслабят върховенството на закона, разделението на властите и независимостта на правораздаването. Убийствата на журналистите Галиция и, както и убийството на журналиста Виктория Маринова в България, имаха \"смразяващо въздействие\" върху колегите им в ЕС, се посочва в резолюцията. ЕП заявява, че силна демокрация, основана на върховенството на закона, не може да действа без силни и независими медии. \r\nЕвродепутатите призовават институциите и държавите в ЕС да започнат независимо международно разследване на убийството на Галиция и на предполагаемите случаи на корупция, финансови престъпления, пране на пари, измама и укриване на данъци, свързани с високопоставени малтийски настоящи и бивши обществени служители. Настоява се всички дела за клевета, заведени от представители на правителството срещу Галиция и нейното семейство, да бъдат прекратени. \r\nЕП призовава за разследване на разкритията в т. нар. Панамски досиета и връзките между регистрираното в Дубай дружество \"17 Black\" и министъра на туризма, бившия министър на енергетиката и началника на кабинета на министър-председателя на Малта. Евродепутатите настояват схемите за предоставянето на малтийско гражданство или право на пребиваване в страната за инвеститори, да бъдат прекратени незабавно. Тези програми представляват голяма опасност за борбата срещу прането на пари и \"водят до действителна продажба на гражданство на ЕС\", се посочва в документа. \r\nЕвродепутатите приветстват словашките власти, че са повдигнали обвинения срещу предполагаемия поръчител на убийствата на Ян Куциак и неговата годеница, и призовават разследването да продължи на национално и на международно равнище. Случаят трябва да бъдат изцяло разследван, включително всички възможни политически връзки с престъплението, се отбелязва в резолюцията. Изразява се загриженост от твърденията за корупция, конфликт на интереси и безнаказаност сред словашките власти. ЕП отбелязва политизирането и липсата на прозрачност в избора и назначенията, например на началника на словашката полиция.  \r\n \n\t\t\t\t\t\t", "date": "2019.03.28", "title": "ЕП предупреди за растяща заплаха срещу журналистите в ЕС"}
{"url": "http://www.bnews.bg/article/259008-utre_barekov_pravi_otchet_na_mandata_si_i_dava_preskonferentsiya_za_paketa_mobilnost", "text": "\n Утре, 29 март 2019 г., петък, от 10:00 ч. в София, хотел “Грами”, намиращ се на адрес бул. Александър Малинов 79 Г, ще се проведе конференция, на която Николай Бареков ще направи отчет на петгодишния си мандат като член на Европейския парламент /2014-2019/ и ще даде специална пресконференция по повод Пакета “Мобилност” с позицията му, отстояваща правата на наемните работници в България. \r\n\r\n Конференцията е организирана от г-н Бареков и Групата на Европейските консерватори и реформисти. \r\n \n\t\t\t\t\t\t", "date": "2019.03.28", "title": "Утре Бареков прави отчет на мандата си и дава пресконференция за Пакета “Мобилност”!"}
{"url": "http://www.bnews.bg/article/258998-zadarzhaha_falshifikati_na_izvestni_targovski_marki_na_kapitan_andreevo", "text": "\n 5613 текстилни изделия и 280 чифта спортни обувки със съмнения, че са произведени в нарушение на права върху интелектуалната собственост, задържаха на 12 март митническите служители от Главна дирекция „Митническо разузнаване и разследване“ и Териториална дирекция Южна морска на МП Капитан Андреево. \r\nСтоката е превозвана с товарен автомобил с турска регистрация, който пътувал от Турция за Румъния, съобщиха от Агенция „Митници“. Камионът е селектиран по метода „анализ на риска\" за щателна митническа проверка, при която се установява, че количеството на групажната стока от 678 колета съвпада с обявеното, но част от нея носи емблеми на световни марки. При проверката са открити 1568 тениски с логото на 17 световноизвестни марки, сред които „Adidas“, „Tommy Hilfinger“, „Armani“, „Fila“, „levis“, 1849 спортни комплекта с логото на „Lacoste“, „Puma“, „Philip Plein“ и 2196 шапки, по-голяма част с надписи „Air Jordan“. Откритите 280 чифта спортни обувки носят  фигуративното и словесно изображение на „Nike“. \r\n\r\n През последните две седмици на месец март, митническите служители на МП Капитан Андреево са задържали над 10 000 текстилни изделия, обувки и чанти със знаци на регистрирани търговски марки. \r\nВ изпълнение на Европейския Регламент 608/2013 относно защитата на правата върху интелектуалната собственост и Закона за марките и географските означения, имитациите са задържани и за случая ще бъдат информирани правопритежателите на търговските марки. \r\n \n\t\t\t\t\t\t", "date": "2019.03.28", "title": "Задържаха фалшификати на известни търговски марки на „Капитан Андреево“"}
{"url": "http://www.bnews.bg/article/259002-dete_skochi_ot_3_tiya_etazh_na_blok_v_sofiya", "text": "\n Заради системен тормоз от страна на баща си, 11-годишно момиче опита да се самоубие, като скочи от третия етаж на жилищна сграда в столичния квартал „Захарна фабрика”. \r\nБащата е задържан за 72 часа, съобщават от прокуратурата. Мярката му за неотклонение ще се гледа в петък от Софийския районен съд. \r\n  \r\nДетето е транспортирано в \"Пирогов\". От лечебното заведение съобщиха, че състоянието на пострадалото момиче е тежко. То е настанено в реанимация с множество травми. \r\nСпоред източници на NOVA това е вторият път, в който момичето прави опит за самоубийство като скача от балкона на апартамента, в който живее. \r\n \n\t\t\t\t\t\t", "date": "2019.03.28", "title": "Дете скочи от 3-тия етаж на блок в София"}
{"url": "http://www.bnews.bg/article/258995-grigor_potvardi_uchastie_v_madrid_na_gergyovden", "text": "\n Организаторите на Мастърса в Мадрид се похвалиха, че Григор Димитров е потвърдил участието си на турнира. \r\n\r\n Той започва на 6 май, като участие вече потвърдиха Роджър Федерер, Рафаел Надал, Новак Джокович и Александър Зверев. \r\n\r\n Участието в испанската столица ще бъде седмо поредно за Димитров. В Мадрид той постигна незабравимата си победа над световния №1 Новак Джокович през 2013-а. \r\n\r\n Най-доброто му представяне пък бе през 2015-а, когато достигна четвъртфинал, но загуби от местния любимец Рафаел Надал. \r\n\r\n През миналата година Григор отпадна още в първия кръг след разочароваща загуба от Милош Раонич. \r\n\r\n От началото на годината Григор има само два изиграни турнира, а преди участието си в Мадрид, е потвърдил и Мастърса в Монте Карло. \r\n \n\t\t\t\t\t\t", "date": "2019.03.28", "title": "Григор потвърди участие в Мадрид на Гергьовден"}
{"url": "http://www.bnews.bg/article/259005-maltiyskite_vlasti_arestuvaha_petima_migranti_otvlekli_malak_tanker", "text": "\n Търговски кораб, отвлечен от мигранти, които преди това екипажът му бе спасил на път за Либия, пристигна тази сутрин в Малта, след като малтийски спецчасти възстановиха контрола на екипажа върху плавателния съд, предаде ДПА, на която се позова БТА. \r\n\r\n Петима от 108-те мигранти на борда бяха арестувани, когато малкият турски танкер \"Ел Хиблу 1\" акостира край столицата Валета. Те са заподозрени, че противозаконно са поели командването на кораба и са го отклонили от курса. \r\n\r\n Арестуваните, за които властите казаха, че са оказали \"малка съпротива\" на малтийските командоси, бяха свалени на сушата с белезници, каза официален източник. \r\n\r\n При слизането си от кораба някои от останалите мигранти целуваха земята, каза говорител на малтийската правителство. Мигрантите са борда са били 12 деца, 19 жени и 77 мъже. \r\n\r\n Според германската хуманитарна организация \"Морско око\" (Sea-Eye), която наблюдава либийското крайбрежие, самолет от военноморската авиация на европейска страна е забелязал вчера две надуваеми лодки с бедстващи мигранти. Пилотът се е свързал с капитана на \"Ел Хиблу 1\" и го е помолил за помощ. Танкерът взел мигрантите и продължил по курса си, но те не искали да се връщат в Либия, сочат данните на \"Морско око\". Когато корабът наближил на шест мили (ок. 11 км) от либийския бряг, група мигранти се разбунтували и поели контрола върху управлението. \r\n\r\n Малтийските командоси щурмували плавателния съд и възстановили властта на капитана в ранните часове на деня днес, съобщиха от въоръжените сили на островната държава. \r\n\r\n Мигрантите, опитващи се да достигнат Европа по море, обикновено не желаят да бъдат връщани в Либия, където са изложени на сериозни проблеми, включително изтезания, изнасилвания и робски труд, отбелязва ДПА. \r\n\r\n   \r\n \n\t\t\t\t\t\t", "date": "2019.03.28", "title": "Малтийските власти арестуваха петима мигранти, отвлекли малък танкер"}
{"url": "http://www.bnews.bg/article/258999-protestirashti_ot_albanskata_opozitsiya_vlyazoha_v_sblasatsi_s_politsiyata", "text": "\n Протестиращи от албанската опозиция се опитаха да нахлуят в парламента, настоявайки за оставка на правителството и за предсрочни избори, предаде Асошиейтед прес. \r\nХиляди демонстранти, водени от дясноцентристката Демократическа партия, използваха димни бомби и гранати. Протестиращите влязоха в сблъсъци с полицията, опитвайки да пробият кордона, охраняващ сградата на парламента, където се провежда заседание. \r\n\r\n Полицията се въздържа от използването на сълзотворен газ, какъвто използва при предишните протести. Опозиционните лидери и други представители направиха кратки изявления. \r\nНашата най-голяма мисия е да свалим престъпното правителство, заяви лидерът на Демократическата партия Лулзим Баша, като призова всички албанци да се присъединят към протестите. \r\nНа друго място в Тирана група демонстранти опитаха да осуетят плана за среща на холандски министър, намиращ се на посещение в Албания, с вътрешния министър на страната. \r\nОпозицията обвинява социалистическото правителство на премиера Еди Рама, че е корумпирано и свързано с организираната престъпност, което правителството отрича.  \r\n \n\t\t\t\t\t\t", "date": "2019.03.28", "title": "Протестиращи от албанската опозиция влязоха в сблъсъци с полицията"}
{"url": "http://www.bnews.bg/article/259010-opustoshavashto_razsledvane_na_deputat_ot_gerb_sreshtu_aleksandar_yordanov_za_afera_s_diplomaticheski_imoti_vav_varshava", "text": "\n Разследване на Антон Тодоров, сега депутат от ГЕРБ, публикувано на 13.05.2016 година във в. Политика!: \r\n\r\n \r\n\r\n \r\n\r\n \r\n\r\n Склонността към далавери при повечето седесарски функционери е пословична. Различават се само в изобретателността и мащабите. От тази склонност не беше пощадено едно от знаковите лица на първата вълна седесарски вождове, което иначе минава днес за clean (чист). Става дума за бившия депутат, председател на НС и посланик в Полша и Македония Александър Йорданов. \r\n\r\n През декември 1993 г. един от неговите колеги в СДС – Едвин Сугарев, го описва по следния начин: „Да си затворим очите пред действията на въпросния господин, който въплъщава едновременно байганьовщината в политическото поведение и компромисността към политическия морал, би било акт с катастрофални за бъдещето на цялата коалиция последици”. \r\n\r\n Нека направим един малък „полет” над политическото и публичното поведение и решения, които е демонстрирал през годините Александър Йорданов. Подобно на повечето лидери на СДС и той започва с кариера в комсомола (или партията): \r\n\r\n \r\n\r\n „Що се отнася до моята политическа биография, то тя е повече от скромна. Като студент съм бил една година комсомолски секретар на организацията при Филологическия факултет във ВПИ-Шумен”, пише собственоръчно Александър Йорданов в автобиографията си, която открих преди време в архивите на СДС. Същият Йорданов години по-късно ще бъде описан в „Спомените” на Огнян Дойнов да твърди следното: „Александър Йорданов посещава семейство Дойнови във Виена през 1996 г., малко преди да отиде посланик във Варшава. Вечерята преминава кротко, в спокоен разговор. Гостът разказва за събитията в България и за собствения си принос в тях, Дойнов задава кратки въпроси. Стига се до невралгичния момент, когато Елена Дойнова пита госта не са ли негови думите срещу комунистите, които той третира като престъпници. “Как може?” – учудва се Александър Йорданов. – “Не съм казвал такова нещо. Моят тъст, когото много уважавам, е комунист. В моето семейство има комунисти, които са достойни хора. Как мога да кажа такива думи?” (Дойнов, О., Спомени, изд. Труд, С., 2002, стр. 466) \r\n\r\n \r\n\r\n „Антикомунизмът” на Ал. Йорданов е като на повечето седесарски вождове през годините – демонстративен, креслив, но дяволски фалшив. Старата гвардия също като „новата” около Костов беше изтъкана от двуличие, безпринципност и практикуване обратното на това, което проповядва. Веднага се аргументирам, ще го направя по моя начин – с документи. Старата седесарска гвардия и до днес парадира за някакъв автентичен антикомунизъм, на който според собствените им твърдения те са изразители. Ако това беше така, тогава Александър Йорданов щеше ли да остави, докато беше председател на 36-ото Народното събрание през 1992-1994 г. като началник на своя кабинет агента и осведомител на ДС Тодорка Велева-Уитлок с псевдоним Здравка. В качеството си на председател на НС е имал неограничена възможност да проверява сътрудниците си, а за началника на кабинета такава проверка е просто задължителна. \r\n\r\n \r\n\r\n Ако беше прочел личното дело на агент Здравка, големият антикомунист и борец с ДС Александър Йорданов щеше да разбере, че Велева е вербувана от СУ на МВР-III РУ-ДС още през 1968 г. на компроматна основа и до падането на комунизма десетилетия наред с вдъхновение сътрудничи на ДС. Председателят на 36-ото НС Александър Йорданов очевидно не се е интересувал от темата, защото фактите показват, че е бил буквално опакован в онези години от агенти на ДС в администрацията на парламента. По негово време и главният секретар на парламента Владимир Кочев е с агентурно минало. Той е вербуван на 13 ноември 1963 г. от ІV управление на ДС. След това е работил и за Второ главно управление на ДС (контраразузнаването) като агент Стефчо. Когато през 1992 г. Александър Йорданов е избран за председател на Народното събрание на мястото на Стефан Савов, той веднага заиграва по свирката на тези, които са го подкрепили (комунистите и ченгетата, които уж толкова ненавижда). Първо, ревизира решението за снемане имунитета на Андрей Луканов и наложената му мярка за неотклонение, което дава перспектива на правителството на Любен Беров. Александър Йорданов присъства на две заседания на Националния координационен съвет на СДС по това време, на които му е обяснено каква е политиката на СДС, а Петър Стоянов изготвя много подробна юридическа аргументация по казуса „Луканов”. Следва решение на правната комисия на НС, която потвърждава мнението на НКС на СДС – ревизията на решението за снемане на имунитета на Луканов има противоконституционен характер и поради това точка в дневния ред, която да съдържа възможност за подобна ревизия, не бива да се включва. НКС разчита на това Александър Йорданов като председател на НС да осигури отхвърлянето й. (Виж карето) \r\n\r\n \r\n\r\n От края на 1992 и през 1993 г. той неотклонно провежда изключително двулична политика – пред сините симпатизанти продължава да лъже и маже, на заседанията на НКС обещава, но когато влезе в НС, забравя всичко и се превръща в удобен инструмент за новото парламентарно мнозинство. В своето писмо до НКС на СДС, до парламентарната група на СДС в НС и до ръководството на РДП Едвин Сугарев пита истина ли е, че г-н Иван Зографски е превел голяма сума пари в България с намерението да закупи хотел „София”; искал ли е въпросният господин съдействие от РДП за закупуването на този и други хотели; защо г-н Александър Йорданов не е могъл да даде отчет за цитираните от медиите 5000 марки, изпратени му от българското дружество в Германия не за „Век 21”, а за СДС; има ли и други суми, които г-н Йорданов е получавал и с които се е разпореждал по същия начин…” Едвин Сугарев очевидно е засякъл нещо, към което Йорданов има неутолим апетит. Този апетит ще се прояви, докато въпросният господин е посланик в Полша. Това, което четете, е част от разследване на Националната следствена служба. Три вещи лица извършват финансово-икономическа и счетоводна експертиза по досъдебно производство с вх. № 98/07 от 04.10.2007 г. Какви са фактите, които научаваме от това разследване? С грама от 19.07.2004 г. посланикът ни в Полша уведомява министъра на вътрешните работи за допуснат „конфликт на интереси” от предшественика му посланик Ал. Йорданов при сключването от същия на Договор № 1500/29.12.00 г. с фирма „Одра Н.Т.Sp.z.o.o.” за отдаване под наем на част от помещенията в посолския жилищен комплекс на посолството ни в Полша”. Министърът на външните работи Соломон Паси подава сигнал № 5480/13.09.04 г. до главния прокурор, в който отправя молба за активно съдействие с цел изясняване на обстоятелствата по случая. \r\n\r\n Проверката е възложена на НС „Полиция” и след приключването й от СГП е издадено постановление за образуване на досъдебно производство от 21.06.2007 г. от Националната следствена служба. Какво се установява в хода на това досъдебно производство? Съгласно циркулярна нота от 26.07.2000 г., МВнР на Република Полша уведомява главния секретар на МВнР на Република България, че е взето решение от полските власти, съгласно което дипломатическите представителства във Варшава, които наемат, отдават под наем или под друга правна или фактическа форма за ползване помещения на своите мисии на стопански субекти или физически лица за цели, различни от предвидените във Виенската конвенция за дипломатическите и консулските отношения от 18.04.1961 г., са задължени за прекратят тази дейност до 30.11.2000 г. Причината е, че с това отдаване на практика се извършва търговска дейност, а това противоречи на на чл. 1, б. „И” от същата конвенция. В отговор на тази нота българската страна изпраща писмо от 08.01.2001 г., в което обяснява, че договорите с фирмите наемателки от началото на новата година са прекратени, а сградата на ул. „Бобровецка” № 4А, където се намира посолският жилищен комплекс (ПЖК), ще бъде предоставена на полска фирма за стопанисване и администриране. Полското министерство обаче е непреклонно, като отново се позовава на Виенската конвенция от 1961 г., българските представители там и МВнР тук обаче си пипат ушите и нарушението на конвенцията и неизпълнението на справедливите искания на полската страна са оставени без реакция. \r\n\r\n \r\n\r\n В докладна записка от 10.04.2000 г. посланикът ни предлага на ръководството на МВнР в лицето на Надежда Михайлова като ефективно решение сключването на договор с фирма, която да стопанисва българските имоти в посолския жилищен комплекс и в търговско-икономическото представителство (ТИП). Надежда Михайлова възприема тази идея на Ал. Йорданов и изпраща доклад до Междуведомствената комисия за държавните имоти извън страната (МВКДИИС), в който предлага да се даде право на посланика да сключи договор с полска фирма за отдаване под наем на около 60 апартамента от посолския жилищен комплекс. Този доклад на министър Н. Михайлова дава зелена светлина за разгръщане на „предприемаческия” талант на Ал. Йорданов. Това, което следва, е потресаващо. Както се вижда от Протокол № 9 от 28.11.2000 г., посланикът докладва пред МВКДИИС своето предложение – да бъде сключен договор с полската фирма „Одра Н.Т.Sp.z.o.o.”, като неговото обяснение защо изборът му пада върху точно тази фирма е, че тя е обещала най-добро предложение, изразяващо се в инвестиции в размер на 100 хил. щ. д. годишно и още 100 хил. щ.д. наем за 56 наети апартамента. Според документите се вижда, че посланик Йорданов вече има сключен договор № 554/26.04.00 г. с тази фирма за няколко апартамента, но нито МВКДИИС, нито МВнР са уведомени за това. На 11.09.2000 г. е назначена комисия за разглеждане на постъпилите оферти. И коя фирма мислите, че печели конкурса? Фирма „Одра Н.Т.Sp.z.o.o.”, естествено. \r\n\r\n \r\n\r\n А сега се дръжте здраво – започва най-интересната и най-позорната откъм гьонсуратлък част от сагата. Цитирам едно към едно написаното от трите вещи лица в заключението по извършената финансово-икономическа и счетоводна експертиза за магариите на посланика Ал. Йорданов: \r\n\r\n „В тази връзка (става дума за края на 2004 г., когато Ал. Йорданов вече е посланик в Македония, бел. моя) е изискана официална информация от Националния съдебен регистър за собствениците на фирма „Одра Н.Т.Sp.z.o.o.” от дипломатическото представителство във Варшава. Информацията е изпратена и в нея са посочени следните съдружници: \r\n\r\n 4 Константин Стайков – български гражданин, постоянно живеещ в Полша, с дата на вписване 29.08.2001 г. \r\n\r\n 4 Валерия Александрова Александрова – съпруга на Александър Йорданов Александров, който е бивш посланик на РБългария в Р Полша, подписал Договор № 1500/29.10.00 г., Договор № 554/26.04.00 г. и Анекс към него от 29.12.00 г. (изведен под № 1500, който в случая е дублиран) относно отдаване под наем на помещения от сградния фонд на дипл. представителство на същата фирма. Г-жа Александрова фигурира с дата на вписване 29.08.01 г. и дата на отписване 31.12.03 г. (същия месец, от който е прекратен едностранно договор № 1500/29.12.00 г. с фирма „Одра Н.Т.Sp.z.o.o.”); \r\n\r\n 4 Тодор Николаев Димитров – техник към ПЖК за периода 29.07.00 г. – 07.07.03 г. и съпруг на Донка Александрова Йорданова, която от своя страна е сестра на Валерия Александрова Йорданова (т.е. въпросният Тодор е шурей на посланика Александър Йорданов. Зетьо-шуро-баджанакизъм – българското проклятие, бел. моя). Към годината на започването на досъдебното производство (2007 г.) фирмата, в която съдружници за определен период са били съпругата и шуреят на Александър Йорданов, е натрупала задължения към МВнР за наеми – 563 904,04 щ.д., или 816 662,75 лв. и режийни разноски – 488 892,38 полски злоти, или 235 785,99 лева. \r\n\r\n \r\n\r\n Срещу фирма „Одра Н.Т.Sp.z.o.o.” МВнР завежда две дела, но исковете са заведени само за период от 1 година след прекратяване на договора, предвид големите такси, които се заплащат при внасяне на иска, представляващи процент от стойността му. От анализа, направен от експертизата, се вижда и това, че в сключения договор липсват ефикасни механизми за контрол на изпълнението му. И като капак – при съпоставка на проектодоговора, одобрен от Междуведомствената комисия за държавните имоти извън страната и окончателния договор, сключен от посланика Александър Йорданов, се констатират сериозни различия в клаузите. Тази афера вони! Цялото заключение на експертизата е 29 страници и от него се вижда грандиозен конфликт на интереси. Оказва се, че оценката, написана в писмото на Сугарев, което цитирах по-горе – за „въпросния господин, който въплъщава байганьовщината” – е болезнено точна. \r\n\r\n Питате се дали нещо е последвало от фрапантните факти, съдържащи се в документите, събрани в хода на разследването? Не, нищо не се е случило. Новина щеше да е, ако се беше случило обратното. \r\n\r\n \r\n\r\n Гъвкавият политически хитрец Ал. Йорданов в деня на заседанието на парламента първо се появява на митинга на СДС, който настоява Луканов да остане със снет имунитет. Пред този митинг Йорданов изчита като свое мнение и аргументи подготвената от Петър Стоянов юридическа аргументация срещу включването на точката за имунитета на Луканов в дневния ред на НС. Седесарите са във възторг от Ал. Йорданов, еуфорията е нестихваща, след което прясно избраният председател на НС прави удивителен лупинг – влиза в залата и отстъпва мястото си на зам.-председателя на НС от ДПС Кадир Кадир. Какво мислите, че се случва? Кадир буквално за минути решава въпроса така, както БСП искат, с което скрепява коалицията БСП-ДПС. СДС губи важна битка, а Ал. Йорданов си гарантира председателското място до есента на 1994 г. Същият водевил той разиграва и с имунитета на Александър Лилов.“ \r\n \n\t\t\t\t\t\t", "date": "2019.03.28", "title": "Опустошаващо разследване на депутат от ГЕРБ срещу Александър Йорданов за афера с дипломатически имоти във Варшава!"}
{"url": "http://www.bnews.bg/article/258990-antoniya_i_ivaylo_sabrali_300_gosti_na_taynata_si_masonska_svatba", "text": "\n По случай първата годишнина от случайното си запознанство на 17 март Антония и Ивайло Батинкови са организирали мащабна тайна сватба със специален ритуал, на която са присъствали 300 гости. Те са се врекли отново във вярност през настоящата 6019 масонска година. \r\n\r\n Преди време носителката на титлата \"Мис България\" за 2009 година сподели, че след морската си сватба в Гърция планират да организират и втора сватба в София, която ще е по-специална, но тогава тя не изпадна в подробности в какво ще се състои ритуала. \r\n\r\n В интервю за Dir.bg тази седмица семейството сподели, че наистина е събрало приятели, за да отбележат подобаващо датата, но не пожелаха да разкрият детайли от първата си годишнина. \r\n\r\n Събитието е било в столичен хотел, споделиха източници на Dir.bg, станали свидетели на празненството. Мащабната бляскава церемония се е състояла при закрити врата. \r\n\r\n Семейството поканило 300 гости, които първоначално са били посрещнати с питие за добре дошли във фоайето на хотела от младоженците, а след това височайшите посетители, представители на масонските ложи в цяла България, са били поканени на специален ритуал в зала, декорирана като масонски храм. Какво точно се е случило зад вратите можем само да гадаем, тъй като на церемонията, продължила около час, са присъствали само гостите, придружавани от законните си съпруги. \r\n\r\n След това всички са били поканени на пищна вечеря с няколкостепенно меню, като кулминацията е била многоетажна сватбена торта, украсена с рози и масонски символи. За доброто настроение на младоженците и гостите се е погрижила певицата Белослава заедно със своя бенд в рамките на около час и половина. \r\n\r\n Младоженецът Ивайло Батинков е държал прочувствена реч пред \"братята\" от родното масонство. \r\n\r\n Събитието е било издържано в черно-бялата гама с бели рози, кадифени черни покривки и сребърни свещници. А декорацията е съдържала масонски символи. \r\n\r\n Дрескодът за всички мъже е бил строг черен костюм с черни вратовръзки или папийонки, а за дамите с дълги бални рокли. \r\n\r\n За втората си сватба Антония е облякла бяла рокля, дело на София Борисова. Първият тоалет на юристката за гръцката ѝ лятна сватба също бе изработена от дизайнерката. Тогава тя бе избрала нюансът на слоновата кост с много дантела, гол гръб и силует на русалка. Този път обаче Петрова е била със снежнобяла рокля с корсет, паднало рамо без презрамки и обемен кринолин, който е бил от тюл с блестящ ефект. \r\n\r\n На бутиковото събитие всички са били във ведро настроение и танците са продължи до 2 часа след полунощ. \r\n\r\n Младоженците са напуснали хотела чак на следващия ден, като са прекарали \"първата си брачна нощ\" там. \r\n\r\n   \r\n \n\t\t\t\t\t\t", "date": "2019.03.28", "title": "Антония и Ивайло събрали 300 гости на тайната си масонска сватба"}
{"url": "http://www.bnews.bg/article/259009-sedesar_bez_moral_izlagal_za_da_stane_shef_na_parlamenta_se_gotvi_za_evrodeputat_ot_gerb", "text": "\n По повод кандидатурата на Сашко Йорданов за евродепутат, ето един истински документиран спомен на баща ми: \r\n\r\n Николай Петев, председател на Съюза на българските писатели, разказва: \r\n\r\n Избират за председател на Народното събрание Александър Йорданов, видния отвсякъде. И става в залата един депутат, от неговите, и вика: \r\n\r\n -Сашо Йорданов да каже писал ли е похвални статии за Тодор Живков във вестник „Литературен фронт“. \r\n\r\n Сашо излиза на трибуната и казва: \r\n\r\n -Да, писах статии за Тодор Живков, но Николай Петев ме накара! \r\n\r\n Избраха го за председател и след месец-два го виждам да върви по „Раковска“, с него двама пазванти. Спирам ги и казвам на охраната: \r\n\r\n -Разкарайте се, щото първо вас ще ви бия! \r\n\r\n И питам Сашо Йорданов: \r\n\r\n -Кажи бе, сестро, кога аз съм те карал да пишеш за Тодор Живков или друг, а? \r\n\r\n Той ми отговаря: \r\n\r\n -Никога не си ме карал! Ама ако не бях казал това, нямаше да ме изберат за председател на парламента! \r\n\r\n \r\n \n\t\t\t\t\t\t", "date": "2019.03.28", "title": "Седесар без морал излъгал, за да стане шеф на парламента, се готви за евродепутат от ГЕРБ!"}
{"url": "http://www.bnews.bg/article/258988-balgarski_ucheni_sazdadoha_bateriyata_na_badeshteto", "text": "\n Учени от БАН в партньорство със свои колеги от СУ \"Св. Климент Охридски\" създадоха батерия от ново поколение, която ще предизвика революция в съхраняването на енергия. \r\n\r\n Става дума за оригинална българска разработка на безопасна, евтина и безвредна за околната среда презаредима батерия на основата на натрий, съобщиха от БАН. \r\n\r\n Тя може да се комбинира с литиево-йонните батерии или дори да ги замени изцяло в редица приложения. Голямото постижение на нашите учени е разработката на нов тип електроди от достъпни материали като сулфатните соли, които са широко разпространени и могат да бъдат намерени дори на Марс. \r\n\r\n Водеща организация в проекта е Институтът по обща и неорганична химия (ИОНХ-БАН) при БАН. Партньори са Институтът по електрохимия и енергийни системи (ИЕЕС-БАН) на БАН и Факултетът по химия и фармация на СУ \"Св. Климент Охридски\" (ФХФ-СУ). \r\n\r\n В батерията на бъдещето литиевите йони са заменени с по-евтините, по-безопасни, по-екологични и лесно достъпни в природата натриеви йони, като механизмът на действие е запазен. Като първа стъпка изследователите от ИОНХ-БАН са създали нови електродни материали, подходящи за обратимо включване на натриевите йони, без да се наруши тяхната структура. От тези материали е конструирана моделна натриево-йонна клетка, която е подложена на електрохимични тестове в ИЕЕС-БАН. В същото време учените от ФХФ-СУ са моделирали на атомно ниво процесите в електролитния разтвор на батерията, за да ги изучат и управляват целенасочено в бъдеще. \r\n\r\n Едно от основните предимства на новата натриево-йонна батерия е акумулирането на енергия от възобновяеми източници. Това е особено важно на фона на постоянно растящия дял на възобновяемите източници в производството и потреблението на енергия в икономиката и бита по целия свят. \r\n\r\n Използването на натриевите йони за съхраняване на енергия ще намери ценно приложение и в електромобилите, където максималният пробег, цената и времето за зареждане са от първостепенно значение. Специално за автомобилната индустрия се разработва хибриден вариант - литиево-натриева батерия, която съчетава високата мощност на литиево-йонната с ниската цена на натриево-йонната. \"Това е пилотен проект с многообещаващи първоначални резултати, но постигането на крайната цел изисква още проучвания, изпитания и средства\", обясни проф. Радостина Стоянова от ИОНХ-БАН. \r\n \n\t\t\t\t\t\t", "date": "2019.03.28", "title": "Български учени създадоха батерията на бъдещето"}
{"url": "http://www.bnews.bg/article/258987-prinudiha_paralizirana_zhena_s_5_insulta_da_se_yavi_na_telk", "text": "\n 77-годишна парализирана жена с 5 инсулта от село Рупите бе транспортирана с частна линейка до Благоевград, за да се яви пред ТЕЛК комисия за преосвидетелстване, съобщи БНР. \r\n\r\n Скандалният случай е от вчера. Обясненията на лекарите и ръководството на болницата за това, че не се изпълнява наредбата за посещения на място при лежащо болни, е, че са много натоварени и няма достатъчно средства. \r\n\r\n Евангелия Костова е с последно решение от ТЕЛК преди 15 години. Според него жената е със 73% загуба на работоспособността. Близките ѝ подават документи за преосвидетелстване преди 1 година и 3 месеца. Докато чакат, състоянието й прогресивно се влошава- парализа и отоци по цялото тяло. За напълно неподвижната жена се грижи 81-годишният ѝ съпруг. \r\n\r\n Дъщеря ѝ Аксиния пише молба до ТЕЛК експерти да дойдат на място в село Рупите, на което жената има право. Получава отказ, но с уточнението, че могат да я преосвидетелстват по документи. Които след година и половина не отразяват реалното й състояние. Тогава семейството се принуждава да наеме частна линейка и да я транспортира до Благоевград. Където близките се натъкнаха на редица препятствия с качването на носилката до третия етаж, където е ТЕЛК комисията, тъй като специализираният асансьор е с чип. \r\n\r\n На въпрос защо е отказано домашно посещение и освидетелстване, д-р Олег Кашукеев заяви: „Прочетете си там какво сме писали, няма да ви кажа нищо“. \r\n\r\n След прегледа, дъщерята на 77-годишната жена обясни, че лекарите само да погледнали краката й и са попитали от колкото време са толкова подути. След като разбрали, че е в това състояние от половин година, казали на Аксиния да отведе майка си в линейката и да изчака пред кабинета за протокол. След 30 минути жената получи документ за 100% инвалидност. \r\n\r\n Според болничното ръководство посещенията на ТЕЛК комисиите на регионален принцип при лежащо болните е почти невъзможен заради натовареността им и заради липса на средства. \r\n \n\t\t\t\t\t\t", "date": "2019.03.28", "title": "Принудиха парализирана жена с 5 инсулта да се яви на ТЕЛК"}
{"url": "http://www.bnews.bg/article/258992-kray_na_razhdaniyata_v_yambol_ot_1_april_prashtat_rodilkite_v_sliven", "text": "\n От 1 април временно ще бъде преустановено приемането на родилки в Акушеро-гинекологичното отделение на ямболската болница \"Св. Пантелеймон\", заради липса на неонатолог, съобщи директорът на болничното заведение д-р Панайот Диманов. \r\n\r\n Единственият неонатолог в болницата заминава за чужбина. \r\n\r\n Болницата разполага с кувьози, но няма специалисти, които да работят с тях. За да се възобновят ражданията в отделението, трябва да бъде назначен нов неонатолог, но на този етап няма желаещи. \r\n\r\n В отделението, в което се раждат годишно около 400 бебета, има недостиг и на акушер-гинеколози. Останали са само двама. \r\n\r\n Най-близката болница, в която ще могат да се раждат ямболските бебета, е в Сливен. Разстоянието между двата града е 30 километра. \r\n \n\t\t\t\t\t\t", "date": "2019.03.28", "title": "Край на ражданията в Ямбол от 1 април, пращат родилките в Сливен"}
{"url": "http://www.bnews.bg/article/259011-initsiativniyat_komitet_lozenets_poiska_ostavkata_na_shefa_na_dnsk", "text": "\n Инициативният комитет \"Лозенец\" срещу изграждането на небостъргача на столичната улица \"Златен рог\" настоява ДНСК да прекрати строителството.   \r\n\r\n Вчера главният архитект на София заяви за строителството на небостъргача на ул. Златен рог, че „Разрешението за строеж е презаверено през 2012 г., ноември месец. 2017г. е изтекло.“ Макар да отказа да го заяви направо, тези думи са на практика признание, че в момента строителството се извършва незаконно. Чл. 225 ал. 2 т. 2 от ЗУТ е категоричен, че „Строеж или част от него е незаконен, когато се извършва… без одобрени инвестиционни проекти и/или без разрешение за строеж“, се казва в позиция на ИК.  \r\n\r\n Хората настояват ДНСК незабавно да прекратят строителството, проектът на сградата да бъде преработен и да се приведе съобразно изискванията на Общия устройствен план за височина до 26 м, а не както в момента изграждащите се 100-120 м. \r\n\r\n Припомняме, че от Инициативен комитет „Лозенец“ срещу изграждането на небостъргача срещу Японския хотел защитаваме тезата за изтеклото през ноември 2017г. разрешение за строеж вече почти година и половина. Фактът, че и главният архитект на София изразява същата теза е стъпка в правилната посока и очакваме и останалите отговорни институции да се произнесат своевременно. \r\n\r\n Считаме, че след оставката на г-н Цветанов, логичната следваща стъпка следва да бъде търсене на отговорност от страна на Дирекция „Национален строителен контрол“, които година и половина бездействат по този казус. Очакваме оставката на арх. Несторов и спиране на строителството на върха на Лозенец.  \r\n\r\n В същото време, категорично възразяваме на тезата, защитавана от Артекс, че строителното разрешение може да бъде валидно до 2020 година. Подобни разсъждения са смехотворни, при положение, че законодателят е определил действието на поправките на ЗУТ. Черно на бяло е написано, че всички текущи проекти, които се разглеждат се довършват по старият ред. А тези, които вече са с влязло в сила разрешение за строеж изобщо не могат да се надяват да ползват новите поправки. Но нещо, което е ползвано като услуга е удължаването на проекта. Законът казва, че е еднократно и новата крайна дата се записва в решението. Е тяхното решение казва 19.11.2017 г. и законът е ясен – едно удължаване. Няма място за пазарлък що се отнася до закона, твърдят още от ИК \"Лозенец\".  \r\n\r\n Становището на ДНСК от днес според авторите \"прилича по-скоро на акробатика достойна за цирк Балкански, отколкото за държавна институция\". \r\n\r\n Невярно е твърдението на архитект Несторов, че съдът е ангажиран да каже дали сградата е законна или не. Съдът е сезиран с жалба, която иска от съда да застави ДНСК да се произнесе по законността на строителството. Терминът НОВАЦИЯ означава, че старото правоотношение се ПРЕУСТАНОВЯВА и се създава НОВО. Новото правоотношение трябва да бъде съобразено с новите правила по градоустройството, категорични са от ИК.  \r\n\r\n \"А що се отнася за сроковете, ГПК предвижда, че ако има удължаване на срок заради промяна от страна на администрацията, то удължаването е само с времето, което е отнело да бъде разгледана преписката.  \r\nДнес архитект Несторов доказа, че е лакей да олигархията и настояваме той да подаде оставка незабавно\", пишат още от ИК \"Лозенец\". \r\n\r\n   \r\n \n\t\t\t\t\t\t", "date": "2019.03.28", "title": "Инициативният комитет \"Лозенец\" поиска оставката на шефа на ДНСК! "}
{"url": "http://www.bnews.bg/article/258986-spirat_dobiva_na_vaglishta_v_pernishko_zaradi_razkopani_chastni_nivi", "text": "\n Усвояването на нови площи за добив на въглища от участък в Пернишкия въглищен басейн ще бъде преустановено, информираха от Министерството на енергетиката. \r\n\r\n Ведомството ще изпрати предписание до концесионера - \"Мин индъстри\" ЕООД, до края на днешния ден, за преустановяване на напредъка на минните работи в земите, засегнати от дейността на участък I, хоризонт Север на рудник ОРО на Пернишкия въглищен басейн.  \r\n\r\n  По повод създалото се напрежение сред местните жители от няколко пернишки села министърът на енергетиката Теменужка Петкова е разговаряла днес с представители на концесионера и ги е запознала с получено вчера във ведомството писмо от Общинската служба по земеделие - Перник. От него ставало ясно, че в момента службата извършва проверка във връзка с уреждане на статута на земите, засегнати от добива.  \r\n\r\n До изясняването на въпроса и произнасянето на компетентните органи, нови площи не трябва да бъдат засегнати, категорична била министър Петкова. Тя изискала от концесионера информация за предприетите от него действия по уреждане на статута на земите. \r\n\r\n По време на срещата представителите на \"Мин индъстри\" ЕООД информирали, че от общо 170 дка земеделски земи, концесионерът е закупил около 120 дка в съсобственост. Придобиването на останалата част е възпрепятствано от множеството собственици на парцелите, част от които не могат да бъдат открити.  \r\n \n\t\t\t\t\t\t", "date": "2019.03.28", "title": "Спират добива на въглища в Пернишко заради разкопани частни ниви"}
{"url": "http://www.bnews.bg/article/258997-smyanata_na_vremeto_shte_zasegne_razpisaniyata_na_29_vlaka", "text": "\n Предстоящата смяна на часовото време в нощта срещу неделя ще наложи промени във времепътуването на общо 29 влака. При преминаването от зимно към лятно часово време всички влакове, които се движат след 03.00 ч., ще генерират виртуално 60 минути закъснение в нощта между 30 и 31 март 2019 г., съобщиха от пресслужбата на БДЖ. \r\nСмяната на часовото време тази година ще засегне 11 бързи, един международен, 9 пътнически, както и 8 крайградски влака. Тези композиции ще се движат с коригирани разписания, тъй като при разминаването с други влакове в еднопътни участъци, се предизвикват промени и в техните разписания от порядъка на 10-15 мин. \r\nПоради тази причина няма да бъдат осъществени връзките на общо 8 влака, основно на пътуващите с нощните композиции, във възелни гари с влакове по други направления, които се движат в сутрешните часове в интервала между 05.00 ч.- 07.00 ч. \r\nКомпозициите, които ще се движат с коригирани разписания, пътуват по направленията основно на нощните влакове: София-Варна /през Горна Оряховица и Карлово/, Пловдив-Варна, София-Пловдив-Бургас, Повеляново-Добрич-Кардам, както и единични влакове Мездра-Видин, Самуил-Силистра, Самуил-Русе. \r\nПодробна информация за разписанията на влаковете клиентите на националния железопътен превозвач могат да получат от служителите на гишетата \"Информация\" и билетните каси в железопътните гари и бюра в страната или на националния информационен телефон 0700 10 200, посочват от БДЖ. \r\n \n\t\t\t\t\t\t", "date": "2019.03.28", "title": "Смяната на времето ще засегне разписанията на 29 влака"}
{"url": "http://www.bnews.bg/article/258989-feldsher_e_v_bolnitsa_opital_se_da_spasi_trimata_izgoreli_zhivi_patsienti", "text": "\n Тримата мъже, които тази нощ загинаха при пожар в пловдивския Център за психично здраве, са били с параноидна шизофрения. Двама са родени през 1961 г., а третият през 1967 г. Те са от различни населени места от Пловдивска област и са били настанени принудително в центъра от органите на полицията. Това съобщи на извънреден брифинг окръжният прокурор на Пловдив Румен Попов. \r\n\r\n По думите му в стаята, където са лежали тримата пациенти и където е избухнал пожарът, се е развила много висока температура, която бързо е обхванала помещението. \r\n\r\n \"Малко след полунощ дежурният лекар е усетил дим. Достъпът до тези стаи е ограничен - вратата на коридора към стаите се заключва, фелдшерът се е опитал да потуши пожара. Направил е всичко възможно да влезе в стаята и да ги спаси. Но не е успял. Той е обгазен и в момента се намира в болница. За съжаление при пристигане на пожарникарите смъртта и при тримата пациенти е била настъпила отдавна\", обясни прокурор Попов. \r\n\r\n Останалите около 20 пациенти в това отделение са били евакуирани. Сред тях няма пострадали. \r\n\r\n По думите му, в отделението има строг охранителен режим - на пациентите са разрешени разходки до 2 часа на ден, забранено е вкарването на уреди, с които мога да се самонаранят или да наранят другиго, включително запалки и кибрит. Няма осветление или електрически уреди, освен лампи. \r\n\r\n \"Такива са изискванията на нормативната база. Изключена е версията за неизрядни уреди, защото такива не съществуват, както и късо съединение. По случая засега е образувано досъдебно производство за умишлен палеж, но ако стане явно, че е по непредпазливост ще бъде преквалифицирано\", уточни Румен Попов. \r\n\r\n Иззети са записите от камерите в коридора и в момента се преглеждат. \r\n\r\n \"Няма следи от запалителна течност. Със сигурност там някой е запалил нещо - цигара, хартия. Имало е източник на огън, но какъв е - назначени са експертизи\", допълни окръжният прокурор. \r\n \n\t\t\t\t\t\t", "date": "2019.03.28", "title": "Фелдшер е в болница, опитал се да спаси тримата изгорели живи пациенти"}
{"url": "http://www.bnews.bg/article/258994-potvardiha_prisadata_na_uchenika_ubil_11_godishnata_nikol", "text": "\n Апелативният съд в Бургас потвърди 8-годишната ефективна присъда на 16-годишния Иван Иванов, който беше признат за виновен за това, че убил 11-годишната Никол Йончева от Бургас на 20 август 2017 година. \r\n\r\n Двете съдебни инстанции решиха, че ученикът умишлено умъртвил момичето, като й нанесъл удар с нож в дясната част на врата и прерязал сънната артерия, което довело до остра кръвозагуба и анемия. \r\n\r\n Убийството е извършено по особено мъчителен начин - момиченцето е останало в съзнание след пробождането, достатъчно информативно е възприемало същността на ситуацията, в която се е намирало, виждало е изтичащата от раната кръв, било е затворена в кабината на асансьора, викало е за помощ, осъзнавало е неизбежността на смъртта си, изживявало е тежки предсмъртни мъки, и убийството е извършено с особена жестокост. \r\n\r\n Изслушаната и приета в хода на първоинстанционното съдебно следствие, комплексна психиатрично - психологическа експертиза е категорична в извода си, че 16-годишният подсъдим е вменяем. Според вещите лица Иван е могъл е да ръководи постъпките си и да разбира свойството и значението на стореното. Вещите лица констатират, че той не страда от психиатрично заболяване. Установяват диагноза \"лека умствена изостаналост с минимално нарушение на поведението. \r\n\r\n Потвърденото наказание е в размер на 8 години „лишаване от свобода“, което да бъде изтърпяно при първоначален „общ“ режим. Иван Иванов е осъден да заплати на майката на убитата Никол сумата от 150 000 лева. \r\n\r\n \"Размерът на наказанието е в рамките на година и половина над средния размер, визиран в материалната норма и съответства на характера и тежестта на осъщественото престъпно деяние. Така отмереното наказание е подходящо и справедливо за осъществяване целите на специалната превенция на закона, свързани най-вече с поправяне и превъзпитание на подсъдимия. Така отмереното наказание като обективно и справедливо ще изиграе и своя превантивно-възпиращ ефект за всички членове на обществото, с което ще се реализират в достатъчна степен целите на генералната превенция. Справедливо отмереното наказание би било ясен и категоричен сигнал към обществеността за неприемливостта и непримиримостта към този вид престъпна деятелност, особено в случаите на непредизвикана агресия на дете спрямо дете\", пишат в мотивите си апелативните съдии. \r\n\r\n Решението подлежи на обжалване и протест в 15-дневен срок от съобщаването му на страните пред ВКС. \r\n \n\t\t\t\t\t\t", "date": "2019.03.28", "title": "Потвърдиха присъдата на ученика, убил 11-годишната Никол"}
{"url": "http://www.bnews.bg/article/258991-bi_bi_si_plati_na_poroshenko_zaradi_falshiva_novina", "text": "\n Би Би Си съобщи днес, че е платила обезщетение на украинския президент Петро Порошенко заради статия, която некоректно твърди, че Киев платил 400 000 долара, за осигури на държавния глава среща с американския му колега Доналд Тръмп, предава БНР. Порошенко, който се стреми към втори мандат на предстоящите на 31 март избори, бе завел съдебен иск срещу медията заради съобщението от миналия май. \r\n\r\n Според статията Киев платил тайно на бившия личен адвокат на Тръмп Майкъл Коен поне $400 000 за уреждане на среща в Белия дом през юни 2017 г. \r\n\r\n \"Извиняваме се на г-н Порошенко за нанесени щети и се съгласихме да му изплатим обезщетение, да платим съдебните разходи и да участваме в съвместно становище в съда\", се казва в съобщението на Би Би Си. Размерът на обещаната сума не се съобщава. \r\n \n\t\t\t\t\t\t", "date": "2019.03.28", "title": "Би Би Си плати на Порошенко заради фалшива новина"}
{"url": "http://www.bnews.bg/article/258979-borbata_s_prestapnostta_v_tsifri_gdbop_s_nad_230_spetsaktsii_za_edna_godina", "text": "\n През 2018 г. ГДБОП са проведели 237 специализирани операции, съобщават от МВР. От силовото ведомство допълват, че е пресечена дейността на над 121 организирани престъпни групи, образувани са общо 260 досъдебни производства и са повдигнати обвинения на 834 души. \r\n\r\n Самостоятелно и съвместно с други служби, ГДБОП са иззели над 353 кг наркотици,  разкрити са нелегална лаборатория за синтезиране на метамфетамин и 8 закрити помещения за отглеждане на канабис. \r\n\r\n Пресечени са 7 трансгранични канала за наркотрафик. \r\n\r\n По отношение на дейността, свързана с трафик на културно-исторически ценности – ГДБОП са заловили 3 042 монети и 2 524 други движими културно-исторически ценности. \r\n\r\n Пресечени са 8 трансгранични канала за трафик на културно-исторически ценности. \r\n\r\n Във връзка с противодействието на трафика на хора усилията на ГДБОП са част от комплексния подход, прилаган от всички държавни институции, работещи по проблема. \r\n\r\n По направлението на дейност „контратероризъм“ –  иззети са 132 автомата, 4 карабини, 12 бойни пушки, 2 ловни пушки, 75 бойни пистолета, 44 573 различни по вид и калибър боеприпаси, 17 преработени газови оръжия, 8 кг взривни вещества, 59 детонатора и над 700 цеви за бойно оръжие, отчитат от дирекцията. \r\n\r\n През 2018 г. са пресечени 2 канала за контрабанда на цигари. Разкрита е нелегална фабрика за производство на цигари. Иззети са 23 357 057 къса цигари. 2 562 кг тютюн, 7 т петролни продукти, 21 225 л високоалкохолни напитки и 3000 бр. контрабандна стока. \r\n\r\n Резултатите от дейностите по линия фалшификациите, са иззети 32 149 фалшиви банкноти евро на обща стойност по номинал  3 214 770 евро, 1 302 314 фалшиви банкноти ЩД на обща стойност 130 116 350 ЩД; 34 973 фалшиви монети паунди на обща стойност по номинал 69 946 паунда. \r\n\r\n Разкрити са 3 печатници за документи и парични знаци; 5 работилници за документи, монети и електронни платежни инструменти /ЕПИ/ и 1 монетарница в Пловдив за производство на неистински монети на обща стойност 69 946 паунда. Пресечен е канал за трафик на фалшиви банкноти. \r\n\r\n В направление противодействие на киберпрестъпността, от над 100 адреса са иззети 94 сървъра, 70 сателитни приемника,  над 80  компютърни конфигурации, лаптопи и таблети, над 60 устройства за нерегламентиран достъп до телевизионни програми, обекти на авторско право, компютърни конфигурации със специализиран софтуер за сваляне и разпространение на материали с порнографско съдържание. \r\n\r\n От МВР посочват, че постигнатите крайни резултати на ГДБОП дават основание да определят 2018 г. като една успешна по противодействие на организираната престъпност. \r\n \n\t\t\t\t\t\t", "date": "2019.03.28", "title": "Борбата с престъпността в цифри: ГДБОП с над 230 спецакции за една година"}
{"url": "http://www.bnews.bg/article/258985-kurioz_tsska_oproverga_dumi_na_edin_ot_sobstvenitsite_si", "text": "\n ЦСКА публикува на официалния си сайт декларация, с която нарече новината за оттеглянето на един от съсобствениците на клуба \"fake\" (фалшива). Съобщението се появява часове, след като самият Юлиян Инджов потвърди за напускане пред Sportal.bg. \r\n\r\n Ако колегите са цитирали вярно бизнесмена, той казва: \"Да, смятам да прехвърля акциите си в ЦСКА на Гриша Ганчев. Няма конкретна причина\". \r\n\r\n \r\n\r\n \" \r\n\r\n \". \r\n \n\t\t\t\t\t\t", "date": "2019.03.28", "title": "Куриоз: ЦСКА опроверга думи на един от собствениците си"}
{"url": "http://www.bnews.bg/article/258978-iskat_po_barzi_sanktsii_za_stranite_narushavashti_pravilata_na_es", "text": "\n Съветникът на Европейския съд призова за по-бързo налагане на глоби на държавите, които нарушават законите на ЕС. Страните членки трябва да бъдат санкционирани, ако не успяват да прилагат правилата на Общността, заяви съветникът на най-висшия съдебен европейски орган във връзка със случай, който би могъл да ускори дългите процедури срещу европейските правителства, съобщава БГНЕС. \r\n\r\n Генералният адвокат на съда препоръча ежедневна глоба за Испания за това, че не успява да приложи правилата на ЕС за потребителски кредит. Това може да стане първият път, когато се налага глоба срещу страна от Съюза след едно-единствено решение на Европейския съд. В момента държавите се санкционират само след второ, потвърждаващо решение на магистратите. Целият процес обикновено отнема години, като позволява на страните да нарушават правилата на ЕС за продължителни периоди без наказания.  \r\n \n\t\t\t\t\t\t", "date": "2019.03.28", "title": "Искат по-бързи санкции за страните, нарушаващи правилата на ЕС"}
{"url": "http://www.bnews.bg/article/258981-treto_glasuvane_za_brekzit_utre_v_britanskiya_parlament", "text": "\n В британския парламент утре ще има трето гласуване по споразумението с ЕС за Брекзит, съобщи БТА. \r\n\r\n Вчера 441 депутати гласуваха \"за\" необходимите закони, които отлагат излизането от Европейския съюз след първоначално определената дата 29 март. 105 депутати бяха против отлагането. \r\n \n\t\t\t\t\t\t", "date": "2019.03.28", "title": "Трето гласуване за Брекзит утре в британския парламент"}
{"url": "http://www.bnews.bg/article/258993-dnsk_obyavi_stroezha_na_nebostargacha_zlaten_vek_za_zakonen", "text": "\n Началникът на Дирекцията за национален строителен контрол арх. Иван Несторов обяви на пресконференция, че строежът на небостъргача \"Златен век\" на ул. \"Златен рог\" в София е законен, но има отклонения от одобрените проекти, които са установени при проверката. Той припомни, че съгласно ЗУТ една сграда е незаконна, когато няма издадени строителни книжа, а в случая тази сграда има издадени такива. \r\n\r\n \"Арх. Здравков казва, че според него сградата е изгубила правно действие, тъй като едногодишният срок за право на строеж с всички удължавания е до ноември 2018 г. Аз съм съгласен с него, но има практика на ВАС за подобни казуси, където съдът се е произнесъл, че с всяко допълване на разрешението за строеж, автоматично се удължава и срокът на разрешението на строеж, обясни началникът на ДНСК Иван Несторов. По думите му последното допълване на разрешението за строеж на сградата е от август 2018 г. и става със заповед на главния архитект на София Здравко Здравков. \r\n\r\n     \r\n \n\t\t\t\t\t\t", "date": "2019.03.28", "title": "ДНСК обяви строежа на небостъргача \"Златен век\" за законен"}
{"url": "http://www.bnews.bg/article/258984-mahat_polemichniya_pametnik_ot_ploshtad_garibaldi_v_sofiya", "text": "\n Кметът на София Йорданка Фандъкова разпореди да бъде премахната т.нар. \"водна стена\" - новооткритият монолит на площад \"Гарибалди\", който стана повод за шеги в социалните мрежи. Някои оприличиха паметника на надгробен камък, а други - на котешка тоалетна. \r\n\r\n Потребителите във \"Фейсбук\" развихриха въображението си и се появиха най-различни забавни колажи по темата. Според мнозина фонтанът в сегашния си вид може да се оприличи на надгробна плоча, а пешеходците трябва да положат карамфили и свещички в основата му. Други пък смятат, че прилича на котешка тоалетна. \r\n\r\n Част от архитектурното творение е реставрираният мемориал, който беше открит преди 6 години от синдиката \"Образование\" към КТ \"Подкрепа\" в чест на най-голямата учителска стачка, провела се през 2007 г. \r\n\r\n Очаква се следващата седмица общинарите да изберат и кои да са новите ограничители на \"Графа\", след като сегашните се оказаха проблемни. Експерти ще избират между 4 варианта. Решението ще вземе във вторник експертният съвет по устройство на територията, стана ясно на заседанието на архитектурната комисия към СОС в сряда. Предложените варианти от проектантите от А.Д.А. са габърчета, които можело да се сложат на сегашните ограничители, и 3 вида колчета или боларди - от неръждаема стомана и отразители, лят камък и чугун. \r\n \n\t\t\t\t\t\t", "date": "2019.03.28", "title": "Махат полемичния паметник от площад \"Гарибалди\" в София"}
{"url": "http://www.bnews.bg/article/258977-opasnost_ot_slani_utre_i_v_sabota_sutrinta", "text": "\n И до края на деня над повечето райони ще преобладава слънчево време. Над югозападната част от страната облачността ще бъде значителна. Дори и там ще бъде почти без валежи. \r\n\r\n Ще духа слаб до умерен вятър от изток-североизток. С него ще продължи да прониква по-студен въздух. Максималните температури ще бъдат между 9° и  14°. \r\n\r\n Утре сутринта отново ще има места с отрицателни температури. \r\nНа много места в котловините ще има условия за образуване на слана.  \r\nПрез деня температурите ще бъдат близки до днешните. Дневните стойности ще бъдат между 10° и 15°. \r\nУтре ще е предимно слънчево, с временни увеличения на облачността, почти без валежи. По-значителна ще бъде облачността над източната половина на България. \r\n\r\n И в събота сутринта ще бъде студено, с опасност от слани. В събота през деня ще започне повишение на температурите. \r\n \n\t\t\t\t\t\t", "date": "2019.03.28", "title": "Опасност от слани утре и в събота сутринта"}
{"url": "http://www.bnews.bg/article/258980-reaktsiyata_si_pri_ruhvane_na_sgrada_treniraha_ekipi_na_vma", "text": "\n Екипите на Военномедицинската академия изпитаха реакцията си рухване на сграда. Те разиграха сценарий, при който две линейки на академията откараха четирима души, ранени при рухване на многофункционална сграда в района на София, като в момента на инцидента в нея е имало около 200 души.На мястото на бедствието работят екипи на Спешна помощ, пожарна, полиция и спасители. \r\n\r\n Проведената тренировка на военните формирования беше по повод 15-годишнината от членството на България в НАТО. \r\n\r\n Модулните формирования към ВМА се активират по заповед на министъра на отбраната, като в закона за отбраната това е т.нар. Мисия 3. \r\n\r\n От момента на пристигането на двете линейки спасителни екипи изнесоха на носилки пациентите и ги откараха в отделения на полевите болници, разположени в близост до мястото на инцидента. След извършване на преглед те бяха преместени в отделенията за спешна медицинска помощ. След като лекарите се погрижиха за тяхното състояние и ги стабилизираха, бяха отведени в отделението на чакащите, които с приоритет ще бъдат откарани в болничното заведение. \r\n\r\n В хода на тренировката дейността на екипите се проследяваше от генерал Стефан Янев, съветник на президента Румен Радев по националната сигурност. \r\n\r\n Полк. Димо Димов, началник Катедра \"Медицина на бедствени ситуации\" към ВМА отчита високото ниво на стационарните болници, но като основно предизвикателство е пациентите да пристигнат живи в полевите болници.Това става с активиране на модули, които да окажат стабилизираща помощ, по думите му. \r\n\r\n Добре подготвените кадри и оперативната съвместимост при съвместни операции с НАТО е причината за създаването на симулационен тренировъчен център в бившата столова на ВМА. В него ще се включват само военни, но се планира освен парамедици и бойни санитари да се обучават и цивилни медицински сестри и лекари, подчерта Димов. \r\n\r\n С инженерен тим от американските делегации се обсъжда конкретния дизайн на центъра. По предварителни разчети той ще струва на болницата около 2 млн. лева. \r\n\r\n Планира се закупуването на високотехнологични манекени, имитиращи човешкото тяло като болка, реакция на зениците и кървене. Сумата за един манекен е около 100 000 долара. \r\n\r\n За първи път бяха разпънати почти всички модули от мобилните болници. Модулът по превантивна медицина дава оценка на средата, а ако тя не е безопасна, се предприемат действия за постигане на нормални стойности. \r\n\r\n Особено опасни инфекции като ебола могат да бъдат изолирани в модула по инфекциозни болести без риск за обгрижващия персонал. Това обясни полк. Димо Димов. В сортировъчното отделение се разпределят всички пострадали, а отделението, където работят хирургични екипи, позволява спешни хирургични интервенции, като най-често се цели да се спре масивно кървене от крайник. Осигурена е и реанимационна помощ за пострадалите. \r\n\r\n При масово пострадали ние подпомагаме цивилните болници или разкриваме структура там, където друга болница не може да бъде разположена, подчерта Димов. Мобилните болнични съоръжения могат да бъдат разположени обаче само на безопасна територия. \r\n\r\n Оказва се, че не сме толкова назад в проекта, тъй като нашите колеги от САЩ оцениха много високо както сградната площадка, така и възможностите за тренировки, каза още Димов. \r\n \n\t\t\t\t\t\t", "date": "2019.03.28", "title": "Реакцията си при рухване на сграда тренираха екипи на ВМА"}
{"url": "http://www.bnews.bg/article/258975-tramp_poiska_ostavkata_na_top_demokrat", "text": "\n Президентът на САЩ Доналд Тръмп поиска оставката на председателя на Комисията по разузнаване към Камарата на представителите Адам Шиф във връзка с твърденията му, че кампанията на американския лидер е била в сговор с Русия преди президентските избори през 2016 г. \r\n\r\n \"Конгресменът Адам Шиф, който в продължение на две години съзнателно и незаконно лъжеше и издаваше информация, трябва да бъде принуден да напусне Конгреса\", написа Тръмп в \"Туитър\". \r\n\r\n В интервю за \"Фокс нюз\" в сряда американският лидер обвини Шиф, че е направил \"ужасяващи изявления, които той знаеше, че са лъжа\" и определи действията на демократа като \"престъпление\". \r\n\r\n Специалният прокурор Робърт Мълър заключи, че Тръмп не е сътрудничил с руското правителство по време на кампанията си през 2016 година. \r\n \n\t\t\t\t\t\t", "date": "2019.03.28", "title": "Тръмп поиска оставката на топ демократ"}
{"url": "http://www.bnews.bg/article/258983-ruskite_voenni_vav_venetsueala_nyama_da_voyuvat_a_shte_uchastvat_v_diskusii", "text": "\n Пристигналите във Венецуела руски войници няма да участват във военни операции, а в дискусии за бъдещето на двустранното военнотехническо сътрудничество. Това заяви днес пред агенция Интерфакс венецуелският военен аташе в Москва Хосе Рафаел Тореалба Перес, предаде Ройтерс, цитирана от БТА. \r\n\r\n Вчера говорителят на руското министерство на външните работи Мария Захарова потвърди, че по покана на властите в Каракас Русия е изпратила във Венецуела екип от \"специалисти\", които да обсъждат военнотехническото сътрудничество. \"Руските специалисти пристигнаха във Венецуела съгласно разпоредбите на двустранното междуправителствено споразумение за военнотехническо сътрудничество. Никой не е отменял този документ\", заяви говорителят. \r\n\r\n Пред Интерфакс Перес обяви, че венецуелският министър на отбраната Владимир Падрино Лопес ще участва в международната конференция по сигурността, която ще се състои на 23-25 април в Москва. \r\n\r\n САЩ: Да се върнат, откъдето са дошли \r\n\r\n Американският президент Доналд Тръмп призова вчера руските военнослужещи да напуснат Венецуела. \r\n\r\n \"Русия трябва да си ходи\", заяви пред репортери Тръмп на среща със съпругата на венецуелския опозиционен лидер Хуан Гуаидо - Фабиана Росалес. \r\n\r\n Попитан как може да стане това, американският президент отговори: \"Ще видим. Всички варианти са възможни.\" \r\n\r\n Тръмп и вицепрезидентът Майк Пенс се срещнаха в Белия дом с Фабиана Росалес, за да изразят подкрепа за нейния съпруг, който през януари се обяви за временен президент на Венецуела. \r\n\r\n Пенс на свой ред определи пристигането на руски войски във Венецуела като \"ненужна провокация\" и призова Русия да спре да подкрепя венецуелския президент Николас Мадуро. \r\n\r\n \"САЩ разглеждат пристигането на руски военни самолети този уикенд като нежелана провокация\", каза американският вицепрезидент. \r\n\r\n Захарова: Военните ни са там напълно законно \r\n\r\n Съединените щати нямат право да изискват от Русия да изтегли военните си специалисти от Венецуела и да прекрати всяко сътрудничество с тази страна. Така отговори днес на брифинг Мария Захарова във връзка с изявленията на американското ръководство. Коментирайки тези изявления, тя се запита на какво правно основание се правят: \"Въз основа на международното право, въз основа на местните американски закони или въз основа на други правни актове, за които никой не знае?\". \"Честно казано, това не е риторичен въпрос, все пак искам да получа отговор на въпроса\", цитира ТАСС изказването на Захарова. \r\n\r\n Официалният представител на руското външно министерство припомни, че \"руските специалисти са пристигнали във Венецуела в съответствие с разпоредбите на двустранно междуправителствено споразумение за военно-техническо сътрудничество\". \"Този документ не е отменен\", отбеляза Захарова. \r\n \n\t\t\t\t\t\t", "date": "2019.03.28", "title": "Руските военни във Венецуеала няма да воюват, а ще участват в \"дискусии\""}
{"url": "http://www.bnews.bg/article/258982-bez_karpi_palatki_i_karavani_varhu_dyunite_reshiha_v_parlamenta", "text": "\n Парламентът прие на първо четене забрана за поставянето на плажни принадлежности и палатки, както и за преминаването, паркирането и престоя на пътни превозни средства върху подвижни, неподвижни и облесени дюни, освен в случаите на разрешено строителство. Промените, внесени от Министерския съвет, в Закона за устройството на Черноморското крайбрежие бяха одобрени единодушно с 97 гласа \"за\". Прецизирани са и административнонаказателните разпоредби на закона. \r\nСъс законопроекта се създава възможност заповедите на министъра на туризма, с които се нарежда провеждането на търгове с тайно наддаване за отдаване под наем на обекти, изключителна държавна собственост, да подлежат на предварително изпълнение. Със законопроекта се създават два нови публични регистъра - на класифицираните морски плажове и на групираните морски плажове. \r\nВ хода на дискусията беше обърнато внимание на необходимостта от прецизиране на дефинициите за пътни превозни средства и пресилената санкция за поставяне на плажни принадлежности върху дюните. \r\nКойто в нарушение на закона постави плажни принадлежности или палатка върху подвижни (бели) дюни, неподвижни дюни с тревна растителност (сиви дюни) и облесени дюни, попадащи в границите на зона \"А\", зона \"Б\" или в урбанизираните територии на населените места след границите на зона \"А\", ако по друг закон не е предвидено по-тежко наказание, ще се наказва с глоба от 500 до 1000 лв. или с имуществена санкция от 1000 до 3000 лв., предвиждат измененията. Който в нарушение на закона премине или спре пътно превозно средство за престой или за паркиране върху дюни, ще се наказва с глоба от 1000 до 3000 лв. или с имуществена санкция от 3000 до 5000 лв. \r\n\r\n Министърът на туризма Николина Ангелкова коментира, че този законопроект е бил близо две години на обществено обсъждане. Тя каза, че от ведомството ще подкрепят всички конструктивни предложения за максимално прецизиране на текстовете, така че да бъдат в интерес на обществото и предлагането на по-качествен продукт за летен туризъм. \r\n \n\t\t\t\t\t\t", "date": "2019.03.28", "title": "Без кърпи, палатки и каравани върху дюните, решиха в парламента"}
{"url": "http://www.bnews.bg/article/258976-skandalno_dvoynik_na_visotski_obvini_v_manipulatsiya_kato_dve_kapki_voda", "text": "\n В последното издание на предаването „Като две капки вода” попфолк легендата Милко Калайджиев влезе в ролята на великия бард Владимир Висоцки и изпълни песента „Мурка”, пише show.blitz.bg. \r\n\r\n Изявата му бе посрещната с възторг както от публиката, така и от журито. Ден след това обаче, Ники Атанасов, известен като българския двойник на големия руски артист, написа във Фуйсбук, че при представянето на видеоклипа с песента на екрана е Висоцки, а звучи… неговия глас. \r\n\r\n Манипулация или грешка е това, което видяха зрителите на иначе едно от най-гледаните предавания. „ШОУ” се зае да потърси истината. \r\n  \r\n \n\t\t\t\t\t\t", "date": "2019.03.28", "title": "Скандално! Двойник на Висоцки обвини в манипулация \"Като две капки вода\"!\r\n\r\n"}
{"url": "http://www.bnews.bg/article/258968-gdbop_razbiha_grupa_za_razprostranenie_na_narkotitsi_vav_varna", "text": "\n Служители на ГДБОП задържаха група за разпространение на наркотици във Варна, съобщават от МВР. Операцията е проведена под наблюдението на Специализираната прокуратура. \r\n\r\n Повдигнато е обвинение на девет души – за шестима от тях ще бъде внесено искане за задържане под стража. \r\n\r\n Наркогрупата е разбита на 25 март. При операцията са задържани трима мъже, сред които и доставчикът на дрога на едро за групата. Те са хванати на междуселски път край Карнобат по време на сделка с 1,116 кг амфетамини. \r\n\r\n За количеството синтетичен наркотик доставчикът трябвало да получи 29 000 лв., които са иззети при обиски по време на операцията. \r\n\r\n Според събраните досега доказателства, групата се състои от девет души и е разпространявала наркотици във Варна от началото на 2018 г. Нейна територия на разпространение е бил и квартал „Максуда“ в областния град. \r\n\r\n Данните сочат, че участниците продавали на черния пазар по килограм амфетамини за две седмици, като е получавала за това около 60 000 лв. \r\n\r\n Извършени са претърсвания на 39 жилища, офиси и автомобили, ползвани от участници в групата. В тях са намерени и иззети различни количества наркотици – предимно кокаин и амфетамини. \r\n\r\n Специализираната прокуратура привлече като обвиняеми девет лица за участие в организирана престъпна група за държане и разпространение на наркотици във Варна. \r\n\r\n Днес в Специализирания наказателен съд ще бъдат внесени искания за „Задържане под стража“ на шестима от обвинените. На другите трима са наложени мерки за неотклонение „Парична гаранция“. \r\n \n\t\t\t\t\t\t", "date": "2019.03.28", "title": "ГДБОП разбиха група за разпространение на наркотици във Варна"}
{"url": "http://www.bnews.bg/article/258970-telefon_112_veche_e_dostapen_za_hora_s_uvrezhdaniya", "text": "\n Единният европейски номер за спешни повиквания 112 вече е достъпен за хора с увреждания. Министерството на вътрешните работи внедри услуга, която осигурява достъп до спешния телефон на незрящи и хора с увреден слух. \r\n\r\n Услугата е достъпна от края на януари и работи през интернет чрез мобилно приложение за телефони с мобилни платформи Android, iOS и Windows Mobile, както и стационарни и преносими компютри чрез уеб базирано приложение, достъпно през уеб браузър на адрес 112. mvr.bg. \r\n\r\n Провеждат се обучителни срещи с регионалните структури на Съюза на глухите в България за запознаване с новата услуга и оказване на помощ при работата с мобилното приложение. \r\n\r\n За да достигне до всички потребители, за услугата е изработен и информационен клип, който илюстрира възможностите й. \r\n \n\t\t\t\t\t\t", "date": "2019.03.28", "title": "Телефон 112 вече е достъпен за хора с увреждания"}
{"url": "http://www.bnews.bg/article/258974-myuftiystvoto_ima_10_godini_za_da_pogasi_dalgovete_si", "text": "\n Депутатите гласуваха окончателно промените в закона, с които се разсрочват дълговете на вероизповеданията, натрупани към държавата до 31 декември 2018 г., съобщава БГНЕС. \r\n\r\n Отсрочката на задълженията ще бъде за период от 10 години, а идеята за нея дойде от ГЕРБ, след като първоначалното предложение за цялостна финансова амнистия срещна широко обществено недоволство. По данни на финансовото министерство регистрираните вероизповедания у нас имат натрупани задължения в размер на над 8,2 млн. лева, а вече стана ясно, че около 8 млн. лв. от тях са дългове само на Главното мюфтийство. \r\n\r\n Парламентът реши още вероизповеданията в България да могат да се финансират и от чужди държави или чужденци. Мнозинството не одобри предложението на „Обединени патриоти“ религиите, които получават държавна субсидия, да нямат право да получават дарения отвън, както и да уведомяват Дирекция „Вероизповедания“ към Министерския съвет за всяко дарение или наследство на имущество от български юридически лица или с източник от чужбина.  \r\n \n\t\t\t\t\t\t", "date": "2019.03.28", "title": "Мюфтийството има 10 години, за да погаси дълговете си"}
{"url": "http://www.bnews.bg/article/258973-tok_parno_i_topla_voda_nyama_da_poskapvat_do_kraya_na_yuni", "text": "\n Комисията за енергийно и водно регулиране утвърди нова цена на природния газ за второто тримесечие на годината. Тя е с 0,83% по-висока и при това положение няма да се отрази на сметките за парно, топла вода и ток, посочиха от регулатора. \r\n\r\n Утвърдената от Комисията цена на природния газ за второто тримесечие е в размер на 45,17 лв./MWh лв. (без акциз и ДДС). За битовите и за стопанските потребители, ползващи природен газ, реалното увеличение ще бъде около 0,5%, тъй като останалите компоненти, формиращи цената на услугата – цена за достъп, пренос, разпределение и снабдяване, не се променят. \r\n\r\n Тъй като промяната е под 5 на сто, тя няма да се отрази на сметките за парно и топла вода. \r\n\r\n Без промяна остават и цените на електрическата енергия за битовите и небитовите потребители на регулиран пазар. \r\n\r\n Цената на синьото гориво расте трето поредно тримесечие, като тази пролет е най-ниското увеличение. От октомври досега цената на природния газ е скочила общо с близо 18 на сто. \r\n\r\n Следващата корекция на цената може да дойде през лятото. \r\n \n\t\t\t\t\t\t", "date": "2019.03.28", "title": "Ток, парно и топла вода няма да поскъпват до края на юни"}
{"url": "http://www.bnews.bg/article/258972-nov_period_na_nestabilnost_na_finansovite_pazari_v_turtsiya", "text": "\nНов период на нестабилност на финансовите пазари в Турция. Възстановяването на страната от рецесия е пред риск и възникват нови въпроси около състоянието на развиващите се пазари, докато световната икономика се забавя, пише \"Гардиън\".\r\n\r\nВчера правителството на турския президент Реджеп Ердоган засили натиска върху банките в Турция да спрат заемите в турски лири за чужди финансови институции - ход, който доведе до скок с повече от 1000% на разходите по заемите в турска валута.\r\n\r\nОсновният турски индекс на водещите компании Borsa Istanbul 100 затвори с 5,7% надолу, което е най-големият спад от юли 2016 г. Анализатори предупредиха, че някои инвеститори са предпочели да продадат местните акции вместо да заложат на валутата.\r\n\r\nКато отражение на растящите рискове доходността на турските облигации нарасна, докато суаповете за кредитно неизпълнение достигнаха ниво от 100 базисни пункта, което е по-високо от началото на седмицата.\r\n\r\nВалутата изгуби още 1% от стойността си на ранната търговия в Азия днес, като Централната банка на Турция предотврати по-големи загуби с по-строг контрол върху ликвидността.\r\n\r\nУилям Джаксън, главен икономист за развиващите се пазари към консултантската компания Capital Economics, коментира, че \"мащабът на затягането на финансовите условия е подобен на този по време на дълговата криза в еврозоната през 2011-2012 г.\".\r\n\r\nОказваният натиск върху банките да спрат да дават заеми в турски лири в чужбина, което има за цел ограничаване на валутните спекулации, идва на фона на все по-деликатно време за развиващите се пазари, докато световната икономика забавя темпа си на растеж в резултат забавеното икономическо развитие в Китай и търговския спор между Вашингтон и Пекин.\r\n\r\nДокато анализаторите уверяват, че проблемите на Турция вероятно ще бъдат ограничени, страната е сред първите развиващи се пазари, които изпитаха затруднения през миналата година, след като глобалните инвеститори заложиха срещу валутите на развиващите се икономики.\r\n\r\nПроблемите в Турция се появиха, след като Ердоган обеща да се бори със спекулантите преди местните избори през уикенда. Икономиката на страната остава в слаба позиция и все още се възстановява от възникналата нестабилност на финансовите пазари през миналото лято.\r\n\r\nВ неделя Ердоган предупреди инвеститорите, че ще платят \"висока цена\", ако залагат срещу лирата. Има опасения сред световните инвеститори, че правителството ще се намеси на пазарите.\r\n\r\nАнализатори коментират, че турските банки изглежда са изолирали лирата от чуждестранни валутни играчи, което затруднява да се спекулира срещу лирата, най-малко до приключването на местните избори в неделя.\r\n\r\nПодновените страхове за нивото на валутата идват, след като Турция навлезе в рецесия през втората половина на 2018 г. Централната банка беше принудена да вдигне основната лихва до 24 на сто. След близо 18-годишен икономически ръст при Ердоган БВП на Турция се сви с 2,4 на сто през последното тримесечие на 2018 г. след спад от 1,6 на сто през третата четвърт на годината. \n\t\t\t\t\t\t", "date": "2019.03.28", "title": "Нов период на нестабилност на финансовите пазари в Турция"}
{"url": "http://www.bnews.bg/article/258971-yuli_mesets_ochakvame_pokana_za_chakalnyata_na_evrozonata", "text": "\n През юли месец можем да очакваме да получим покана за влизането на България в чакалнята на еврозоната. Това е очакването на премиера Борисов, което той изказа по време на икономическия форум, организиран от Германо-българската индустриално-търговска камара (ГБИТК). \r\n\r\n По думите му дотогава трябва да се изгради прекрасна среда за инвеститорите, както и да се продължи да се работи по изграждане на транспортната инфраструктурата. Борисов обединил усилия с президента Румен Радев, за да може посещението на германския президент също да подпомогне усилията на България за една добра среда за германските инвеститори. \r\n\r\n В заключение премиерът заяви, че му е много приятно да гледа, че България изнася свои стоки в Германия и то в областите на машиностроенето и електрониката. По думите на Борисов това показвало реалната икономика и реалните индустрии в страната, благодарение на които се държи ръста на икономиката. \r\n\r\n \"На първо място са доходите. Хората свикнаха с новите магистрали, с метрото, сега искат доходите да се вдигнат. Българите се съизмерват с австрийци, германци, и ако не бъдат повишени заплатите, миграцията ще продължава\", каза още Борисов. \r\n\r\n Премиерът заяви обаче, че не е сигурен дали страната ни ще бъде приета в Шеген. Борисов изрази тази несигурност с аргумент, че има една-две държави, които били егоисти. Той обаче не назова имената на държавите, които пречат на България. \r\n \n\t\t\t\t\t\t", "date": "2019.03.28", "title": "Юли месец очакваме покана за чакалнята на еврозоната"}
{"url": "http://www.bnews.bg/article/258969-sasht_ne_iska_barkotiya_v_kosmosa_toy_tryabva_da_e_myasto_za_biznes", "text": "\n Действащият секретар на отбраната на САЩ предупреди, че тестването на оръжия против сателити (ASAT) може да създаде \"бъркотия\" в космоса, след като Индия унищожи един от собствените си спътници вчера, съобщава БиБиСи. \r\n\r\n Патрик Шанахан заяви, че САЩ все още изучават индийския тест, за който Делхи обяви, че се провежда в ниска земна орбита, за да не остават космически отпадъци. Индия е четвъртата страна, която е провела тест с ASAT. Китай предизвика международна тревога с подобен тест през 2007 г. \r\n\r\n \"Моето послание е: всички ние живеем в космоса, да не го превръщаме бъркотия. Космосът трябва да бъде място, където можем да правим бизнес. Космосът е място, където хората трябва да имат свобода на действие\", коментира Шанахан. \r\n\r\n Отломки от такива тестове могат да навредят на цивилни и военни спътникови операции и да се сблъскат с други обекти в космоса. Но Индия заяви, че умишлено е извършила своя тест \"Мисия Шакти\" в долната атмосфера - на надморска височина 300 км, за да гарантира, че няма отпадъци и че каквото и да е останало, \"ще се разпадне и ще падне на земята в рамките на седмици\". \r\n\r\n Някои експерти се съмняват в това твърдение, заявявайки, че траекторията на отломките не може да бъде контролирана. Американските военни наблюдават над 250 отломки от индийския тест, съобщава \"Ройтерс\", цитирайки Пентагона. САЩ проведоха първия си ASAT тест през 1959 година. \r\n\r\n Китайският тест от 2007 г., унищожи развален метеорологичен спътник на височина 865 км и остави голям облак от отломки в орбита. \r\n\r\n НАСА предупреждава за риск от отломки след индийския тест. \r\n\r\n \"Някои хора обичат да тестват анти-сателитните си способности и да създават места с орбитални отломки, с които ние все още се занимаваме. И същите тези страни идват при нас да се осведомят за ситуацията в космоса, заради местата с отломки, които самите те са създали\", заяви председателят на американската космическа агенция Джим Бриденстина. \r\n\r\n През 2012 г. тогавашният ръководител на индийската организация за научни изследвания и развитие на отбраната (DRDO) заяви, че Индия има \"всички градивни елементи\" за оръжие ASAT, но не иска да тества системата, като унищожава сателит, \"поради риска от космически отпадъци, засягащи други спътници\". \r\n\r\n Индийският премиер Нарендра Моди обяви теста ASAT в неочаквано обръщение към нацията, заявявайки, че Индия \"се е утвърдила като глобална космическа сила\". \r\n\r\n Застъпниците за контрол на оръжията изразиха загриженост за нарастващата милитаризация на космоса. Технологията ASAT ще позволи на Индия да унищожава спътниците на вражеските сили във всеки конфликт, а тестът вероятно ще подхрани нарастващото регионално съперничество между Индия и Китай. \r\n\r\n Пакистан, съсед и съперник на Индия, изпрати два спътника в орбита с помощта на Китай миналата година. Външното министерство на Индияопредели теста като мирен и заяви, че \"няма намерение да влиза в надпревара за въоръжаване в космоса\". \r\n\r\n Съобщението разгневи опозиционните партии, които обвиниха Моди, че използва теста като предизборен трик. Индийците гласуват на национални избори на 11 април. Избирателната комисия обяви, че ще разследва дали Моди нарушава избирателните правила, след като е получила жалби. \r\n \n\t\t\t\t\t\t", "date": "2019.03.28", "title": "САЩ не иска бъркотия в космоса, той трябва да е място за бизнес"}
{"url": "http://www.bnews.bg/article/258965-tsatsarov_razporedi_proverka_na_dost", "text": "\n По разпореждане на главния прокурор започва проверка за съответствие на дейността на ПП ДОСТ с разпоредбите на Конституцията и закона за политическите партии. \r\n\r\n Това съобщиха от прокуратурата. Повод за проверката е публикувана на 26.03.2019 г. декларация на Политическа партия „Демократи за отговорност, свобода и толерантност“ /ПП ДОСТ/ за организиране и провеждане на национална подписка с искане за законово признаване от страна на българската държава на статут на национално малцинство. \r\n\r\n \"С оглед съдържанието на декларацията и отправените в нея искания, както и по повод на публични изявления в тази насока на председателя на партията, главният прокурор Сотир Цацаров разпореди извършването на проверка от Върховната касационна прокуратура. \r\n\r\n Предмет на проверката е съответствието на дейността на ПП ДОСТ с разпоредбите на Конституцията на Република България и Закона за политическите партии и евентуалното наличие на предпоставките по чл. 149 ал. 1 т. 5 от Конституцията /искане до Конституционния съд за обявяване на противоконституционност на политическа партия/ или по чл. 40 ал. 1 т. 1 и т. 2 от Закона за политическите партии /иск до Софийски градски съд за разпускане на политическа партия/.\", се казва в съобщението на прокуратурата. \r\n \n\t\t\t\t\t\t", "date": "2019.03.28", "title": "Цацаров разпореди проверка на ДОСТ"}
{"url": "http://www.bnews.bg/article/258966-ogromen_pozhar_v_19_etazhna_sgrada_v_daka", "text": "\n Огромен пожар избухна в 19-етажна търговска сграда в столицата на Бангладеш, Дака, предаде АФП. \r\n\r\n 19 екипа на пожарната са пристигнали на място и гасят огъня. Военновъздушните сили също са се присъединили към потушаването на пламъците, съобщават властите. Все още не ясно дали има жертви. \r\n\r\n Снимки, разпространени в социалните мрежи, показват пламъците и гъстия, черен дим, излизащ от сградата. \r\n \n\t\t\t\t\t\t", "date": "2019.03.28", "title": "Огромен пожар в 19-етажна сграда в Дака"}
{"url": "http://www.bnews.bg/article/258967-papi_hans_s_kovaren_plan_za_pobeda_v_kapkite", "text": "\n Писателят Константин Трендафилов, по-известен като Папи Ханс, е изпаднал в депресия от позорното си участие в \"Като две капки вода\". \r\n\r\n Намаханият творец, който се помисли и за певец и направи няколко посредствени песнички, удари сериозно на камък с участието си в шоуто, пише show.blitz.bg.  \r\n\r\n Първоначалните нагласи на Папи бяха, че ще се справи с това предизикателство, дори ще се бори за победа. На преден план в шоуто цъфна липсата му на всякакъв певчески талант и дори лансирането от страна на Хилда Казасян не е достатъчно да го изкара на по-предна позиция.  \r\n  \r\n \n\t\t\t\t\t\t", "date": "2019.03.28", "title": "Папи Ханс с коварен план за победа в \"Капките\""}
{"url": "http://www.bnews.bg/article/258962-karakachanov_smyata_li_da_podava_ostavka_shema_za_prane_na_pari_li_e_apartament_geyt", "text": "\n Все повече читатели задават въпроса- Каракачанов смята ли да подава оставка? \r\n\r\n След изнесените факти за закононарушения, свързани с аферата апартамент гейт е напълно резонно досега Каракачанов да подаде оставката си. Припомняме, че за да закупи луксозното си жилище семейство Каракачанови според имуществените си декларации е живяло с 213 лева на месец! Вие вярвате ли? А поркуратурата и КПКОНПИ вярват ли? \r\n\r\n Вероятно да, след като не си мърдат пръста и не проверяват Каракачанов! Припомняме, че Каракачанов не е декларирал конфликт на интереси с кредитора си \"Софметал 07 ЕООД\" от когото е придобил луксозното си жилище на уникална цена от 643 евра на кв.м. Всъщност много специалисти загатват, че аферата апартамент гейт не продиктувана от жажда за  придобиване на луксозни имоти на ниски цени. \r\n\r\n Според тях става въпрос за сложна схема за пране на пари от власт имащи персони, които търсят всевъзможни начини да изсветлят финансите си, придобити по нерегламентиран път. \r\n\r\n Според експерти по финансови престъпления ако започна да се разплита сделката с апартамента на Каракачанов ще излезнат много интересни \r\nлица и роднински взаимовръзки, които са заели различни отговорни постове или иначе казано според тях е създаден един перфектен октопод използващ властта, за налагане на чадър! \r\n  \r\n \n\t\t\t\t\t\t", "date": "2019.03.28", "title": "Каракачанов смята ли да подава оставка? Схема за пране на пари ли е апартамент гейт?"}
{"url": "http://www.bnews.bg/article/258961-neuznavaema_lili_ivanova_v_izumitelen_toalet_na_nagradite_ikar", "text": "\n Лили Иванова излезе да пее в сряда вечерта на сцената на Народния театър за връчването на театралните награди \"Икар\" в наистина изумителен вид, пише Lupa.bg. \r\n\r\n Естрадната икона бе избрала за изявата си изцяло черен тоалет, който обаче не й стоеше особено добре и навяваше мрачни асоциации с Дракула. Лили, която през април официално ще стане на достолепните 80 години, е добавила няколко килограма към иначе дребната си фигура. \r\n\r\n А някои сравниха прическата й с тази на великата Стоянка Мутафова, или по-скоро на дъщеря й Муки... В Международния ден на театъра Лили Иванова се появи на сцената сякаш от отвъдното - подвижна платформа я качи от дълбините на сцената. За първи път в историята на театралните награди \"Икар\" певицата представи и най-новата си песен “Главна роля”. \r\n\r\n Тя е по музика на Артут Надосян, текст на Иван Тенев и аранжимент на Ангел Дюлгеров. И тъй като примата се задържа доста дълго на сцената, след като изпълни песента си и продължително се покланяше, извисяваше ръце нагоре, демонстрирайки този жест нейна запазена марка или пък раздаваше въздушни целувки на почитателите си театрали, се наложи режисьорът Стоян Радев дискретно да я хване за ръка и да я изведе от сцената. Малко по-късно примата отново се появи, за да получи специална награда \"Икар\" на Съюза на артистите за изключителен принос към българската култура и музика. \r\n\r\n Призът й бе връчен от един от спонсорите на наградите - шефа на популярната компания \"Минстрой\" Николай Вълканов. Да я поздрави, на сцената излезе и актьорът и водещ на церемонията Александър Кадиев. \r\n  \r\n \n\t\t\t\t\t\t", "date": "2019.03.28", "title": "Неузнаваема! Лили Иванова в изумителен тоалет на наградите \"Икар\""}
{"url": "http://www.bnews.bg/article/258955-vzeha_knizhkata_na_kmet_shofiral_s_1_1_promila_alkohol", "text": "\n\r\nВзеха книжката на кмета на село Царски извор Мирослав Димитров, защото е заловен да шофира след употреба на алкохол, съобщи БНР. \r\n\r\nДимитров е спрян за проверка през нощта в Горна Оряховица. При проверка с дрегерът апаратът е отчел 1,1 промила. На място пътните полицаи са свалили регистрационните табели на автомобила. \r\n\r\nКметът на стражишкото село е отказал кръвна проба. \r\n\r\nЗа подобно нарушение законът предвижда 1000 лева глоба и отнемане на свидетелството за правоуправление за 12 месеца.  \n\t\t\t\t\t\t", "date": "2019.03.28", "title": "Взеха книжката на кмет, шофирал с 1,1 промила алкохол"}
{"url": "http://www.bnews.bg/article/258963-koga_shte_spre_smyanata_na_vremeto_i_koe_da_izberem", "text": "\n В неделя местим стрелките на часовника с един час напред, за да влезем в крак с лятното часово време. Междувременно с голямо мнозинство Европейският парламент подкрепи предложението на ресорната комисия по транспорт и туризъм за премахване на сезонната промяна на часовото време през 2021 г. \r\n\r\n „Догодина трябва да кажем върху кое време ще фиксираме стрелките си. Важно е да не го направим в последния момент, а да използваме ефективно времето от една година, за да проучим какви са реалните обществени нагласи. Важно е и да се обясни добре на хората какво означава едното и другото време”, коментира в предаването „Тази сутрин” Ани Алашка от Българската стопанска камара. \r\n\r\n По думите й е важно да се проведат разговори на политическо ниво със съседите ни, за да не се окажем в различни часови пояси. \r\n\r\n Д-р Иван Кокалов заяви, че е „за” зимното часове време, защото то всъщност е астрономическото и е свързано с биоритмите в човешкия организъм. По думите му трябва да се фиксираме върху здравето на хората и работоспособността им. \r\n\r\n „От смяната на времето се увеличават стресът, депресиите, случаите с инсулт и инфаркти”, коментира той. \r\n\r\n Ани Алашка допълни, че трудовият травматизъм също много нараства заради недоспиване и липсата на концентрация. \r\n\r\n Припомняме, че след голямо проучване на Европейската комисия миналата година стана ясно, че европейците не искаме да променяме времето на лятно и зимно. Европейският парламент обаче реши, че още две години ще сме в този режим. После всяка държава ще решава сама за себе си кое време предпочита. \r\n\r\n В българската анкета участваха около 17 000 души. Според социологическо проучване 47% от българите предпочитат да остане зимното часово време. Близо 32% от анкетираните обаче бяха за постоянно лятно часово време. \r\n\r\n Много експерти тогава заявиха, че допитването не е представително и обективно, защото хората нямат ясна представа за реалните ефекти от едното и другото часово време. \r\n \n\t\t\t\t\t\t", "date": "2019.03.28", "title": "Кога ще спре смяната на времето и кое да изберем?"}
{"url": "http://www.bnews.bg/article/258959-daritkava_shte_e_shef_na_pg_na_gerb_s_tozi_skandal_otvratihme_naroda", "text": "\n Даниела Дариткова ще бъде шеф на парламентарната група. Човек с качества, може да контролира групата в добрия смисъл на думата. До кая на деня ще ви кажа кой ще замени Цачева. Искаме да направим всички проверки. Ще има тежки наказания, защото се напуснаха много важни постове. В историята няма такива тежки санкции, които са наложени в една партия. Ако и другите партии действаха така, нямаше да има какво да си приказваме. Това каза Бойко Борисов на пресконференция. \r\n\r\n Дали ще повишим резултата ще го видим на 27 май. Поуките всеки си ги извади. От моите санкции си личи. Всички са напуснали държавните постове. Не зная какво е интересно откъде идва атаката. Преценихме ,че не изглежда красиво, не изглежда добре. Искам да видя нутариалните актове на всички в тази сграда. Просто ми е интересно. От първия момент ви казах, че не изглежда добре. По-тежки санкции от тези, не мога да си представя. Структурите си искат ГЕРБ. Припознава го като важен за него хора. Седем дни нямаше медия, която тази тема да не я държаха от сутрин до вечер. \r\n\r\n За приятелският огън е сто процента фалшива новина. Всички сме страдали от този скандал. С този скандал отвратихме народа. Вежди Рашидов има фирма за търговия. Той купува апартаменти и ги препродава. Това му е бизнесът на него. Всички ги обичам, но ако има скандал, трябва да поеме отговорност. Да не мислите, че ми е приятно да чета как ГЕРБ ще се цепи. Факт е, че оставихме неприятно отношение към обществото. \r\n\r\n Винаги съм се плашил от приятели. Затова съм твърдял, че нямам приятели. Знаете ли колко ми е важно, в момента върви важен геостратегически процес. Колко ни е важно инерконектора България-Гърция да се стартира. Оставям на медиите да се занимават с разследвания. Тежък удар понесе ГЕРБ с историята с апарментите.  \r\n \n\t\t\t\t\t\t", "date": "2019.03.28", "title": "Дариткава ще е шеф на ПГ на ГЕРБ, с този скандал отвратихме народа"}
{"url": "http://www.bnews.bg/article/258957-arteks_natopi_tsvetanov_za_lobistkata_popravka_v_svoya_polza", "text": "\n Часове, след като главният архитект на София Здравко Здравков не отговори ясно на въпроса на какво основание строежът на небостъргач от \"Артекс\" в столичния квартал \"Лозенец\" е в ход, от компанията излязоха с позиция по темата. От нея се разбира, че според строителната фирма за сградата \"Златен век\" има действащо разрешение за строеж до 2020 г.  \r\n\r\n Позицията на компанията, ставала център на внимание в последните дни заради клиентите си от схерата на политиката и цените, на които последните са придобили имоти, се появи във фейсбук. От \"Артекс\" не отговарят директно на арх. Здравков, а обясняват, че позицията им е \"във връзка с появилите се неверни твърдения от последните дни относно законността на строителството на сграда „Златен век“.  \r\n\r\n Версията на главния архитект на София през деня бе, че разрешителното за строеж на \"Златен век\" не е презаверявано, а това е можело да се случи до ноември 2018 г. По думите му каква е фактическата обстановка на практика трябва да провери ДНСК.  \r\n\r\n \"Декларираме, че проектът се изпълнява изцяло в съответствие с действащото българско законодателство и притежава всички валидни нормативно изискващи се документи\", пишат от \"Артекс\" и прилагат документ от ДНСК, след проверка, предизвикана от омбудсмана Мая Манолова, според който нямало нарушения.  \r\n\r\n  От компанията изброяват хронологично събития с цел подкрепа на тезата, че разрешителното за строеж, което притежават, е със срок на действие 2020 г. и не е имало нужда да се презаверява. Ето и обясненията:  \r\n\r\n Разрешението за строеж за сградата„Златен век“ (Разрешение за строеж №134) е издадено на 26.01.2007 г. от Главния архитект на София. Строежът е Втора категория, като попада в т. 2, буква „д“ - сгради и съоръжения за обществено обслужване с капацитет над 1000 места за посетители, чл. 137, ал.1 от ЗУТ. \r\n\r\n Строителната площадка за сградата е открита с Протокол за откриване на строителната площадка и определяне на строителна линия и ниво /обр.2/ от 11.01.2010 г. \r\n\r\n Със Заповед № РД-09-50-1027/19.11.2012 г., издадена от Главен архитект на СО на основание чл. 153, ал.3 от ЗУТ, разрешение за строеж №134 от 26.01.2007 г. е презаверено за нов срок от 5 /пет/ години, считано от 19.11.2012 г., съгласно действащия ЗУТ към 2012 г. \r\n\r\n Преди изменението на ЗУТ с Държавен вестник, бр.13 от 07.02.2017 г., законът позволява многократно презаверяване на разрешенията за строеж. Към влизане в сила на тези промени разрешението за строеж е валидно (в рамките на срока, удължен с презаверката от 2012 г.). \r\n\r\n С изменението на ЗУТ с Държавен вестник, бр.13 от 07.02.2017 г., с което се прави ревизия на множество законови текстове, и същото далеч не касае единствено чл. 153 от ЗУТ относно сроковете на валидност на разрешенията за строеж, срокът на валидност на разрешенията за строеж за обекти първа и втора категория (които включват всички по-главни инфраструктурни проекти – метростанции, магистрали, железопътна инфраструктура, както и високи сгради и т.н.) е удължен на 10 г. от датата на започване на строителството. Тази дата съобразно закона е датата на съставяне на протокол за откриване на строителната площадка и определяне на строителна линия и ниво – 11.01.2010 г. \r\n\r\n Законовият текст цели да увеличи срока за завършване на най-сложните и обемни строежи съгласно ЗУТ, за много от които е налице европейско финансиране и съфинансиране от Република България, с оглед съхраняване на публичния интерес. Целта на закона е да се създаде облекчение за завършване на вече започнати проекти от съответните категории, като се избегнат административни пречки, които биха оказали негативно влияние на усвояването на съответните финансирания.  \r\n\r\n При така приетия законов текст и с оглед факта, че сградата от самото начало (от 2007 г.) е категоризирана като втора категория строеж по ЗУТ, не е необходима презаверка на разрешението на строеж преди 11.01.2020 г. и строежът й е законосъобразен. \r\n\r\n В закона за изменение на ЗУТ от 2017 г. не се съдържа изрична регламентация относно заварени случаи на вече издадени разрешения за строеж, които са валидни към датата на влизане в сила на законовите промени. Цитираният в медиите параграф 58 от закона касае единствено процедури по издаване на разрешения за строеж – т.е., процедури, по които разрешение все още не е издадено. \r\nВ случая е било налице валидно и влязло в сила разрешение за строеж, като такива заварени случаи не са извадени извън обхвата на въведеното общо правило за 10 годишна валидност на разрешенията за строеж за строежи от втора категория. Тъй като новоприетата норма създава права за инвеститорите, съгласно утвърдените принципи в тълкуването на действието на гражданския закон, той следва да се прилага еднакво както за бъдещи, така и за висящи при приемането му правоотношения. \r\n\r\n От \"Артекс\" настояват, че обектът в \"Лозенец\" многократно е бил проверяван от ДНСК през цялата 2018 и 2019 г., като при всички извършени проверки е констатирана пълна законосъобразност на строителството и издадените строителни книжа. \r\n\r\n По-рано през деня случая \"Апартаментгейт\", който тръгна от разказ за новия апартамент на Цветан Цветанов, завърши с оставка на председателя на депутатите от ГЕРБ в парламента. Цветанов остава дясна ръка и заместник на Бойко Борисов в партията, ще води и изборния щаб за европейските избори на 26 май. Преди това оставка камо министър попаде Цецка Цачева, а след нея и двама зам.-министри - на спорта и на енергетикака. \r\n \n\t\t\t\t\t\t", "date": "2019.03.28", "title": "Артекс натопи Цветанов за лобистката поправка в своя полза"}
{"url": "http://www.bnews.bg/article/258954-slanchevo_sutrinta_hladno_pochti_bez_valezhi", "text": "\n\r\nВремето в четвъртък ще бъде предимно слънчево, почти без валежи, студено в сутрешните часове. Повече слънчеви часове се очакват над източната част от страната. \r\n\r\nНощта ще бъде ясна над по-голямата част от страната. Облачността над източните райони ще се разкъса и ще намалее. Над южните райони облачната покривка ще се ще се увеличи, но дори не тези места вероятността за валежи е малка. \r\n\r\nВ сутрешните часове ще има условия за слани на отделни места в котловините. \r\n\r\nВятърът временно ще отслабне. \r\n\r\nПрез деня той ще бъде слаб до умерен, ориентиран от изток и североизток, и ще пренася над страната по-хладен въздух. \r\n\r\nМинималните температури са между -1 и 4 градуса.\r\nМаксималните са в интервала 9-14 градуса, малко по-високи в крайния югозапад.  \n\t\t\t\t\t\t", "date": "2019.03.28", "title": "Слънчево, сутринта хладно, почти без валежи"}
{"url": "http://www.bnews.bg/article/258960-smilov_gerb_shte_napravyat_greshka_ako_go_ostavyat", "text": "\n Тази партия е сглобена на база рационален интерес. Цветанов не си отива. Не мога да кажа, че той са разделя с битността си на водещ политик. От друг ъгъл ще символизира единството на партията. Това каза социологът Юрий Асланов по БТВ. \r\n\r\n Учуден и отвратен съм от търсене на конспиративни теории. В нито един момент не допуснахме, че има един автентичен факт и дори говоренето на Цветанов заобикаля този проблем. Цветанов не говори за апартамента,  че тук има очевидна търговия с влияние. ГЕРБ не могат да анулират всички щети. Тази пиеса много пъти е играна. На публиката тя й омръзна. Проблемът не е изчезнал. В беда сме, ако свикваме с това положение. Няма гаранция, че няма да избие пак, ако по този начин си измиваме ръцете. Когато ти си публично лице, към теб аршинът трябва да си друг. Сам трябва да знаеш, че не бива да нагазваш в това поле. Трябва да знаеш да даваш пример. \r\n\r\n С какво се е разделил Цветанов-с един формален статут. И остава с един апартамент повече. Формално нищо не е загубил. Имам усещане, че Цветанов съвсем остава. Той беше водещ на срещата с журналистите тази сутрин . При това положение няма как да се извлекат  ползи за ГЕРБ при това положение.   \r\n\r\n Даниел Смилов допълни: Скандалът с апартаментите на властта е имиджов удар. Говори се, че с този жест на Цветанов,  ГЕРБ можели да имат позитиви. Това няма кака да стане, при положение, че хората ти са хванати в неетична проява. \r\n\r\n Цветанов остава във властта. Няма да бъде на позиция в парламента. Това не означава, че към него трябва да има реверанс от разследващите органи. Той не е частно лице, той е политик. Г-н Борисов е без дясна ръка и той носи негативи от това нещо. Като ръководител на тази партия е отговорен за това, което се е случило. Явно Цветанов е важен за ГЕРБ. \r\n\r\n Не зная доколко без него ГЕРБ няма да може да функционера. Ако една институция е читава, тя ще може да се раздели с хората. Ако бяхме в скандинавска държава, щеше да е недостатъчна оставката от депутатското място. Ако бяхме африканска държана-щеше да е много.  ГЕРБ ще направят грешка, ако оставят  Цветанов на същото ниво. Проблемът на ГЕРБ е, че градската десница няма да гласува. \r\n \n\t\t\t\t\t\t", "date": "2019.03.28", "title": " Смилов: ГЕРБ ще направят грешка, ако го оставят"}
{"url": "http://www.bnews.bg/article/258956-10_zaginali_pri_izraelski_udar_nad_alepo", "text": "\nИзраелските военновъздушни сили прелетяха над индустриалната зона в северната част на град Алепо в Сирия, съобщиха сирийските медии, цитирани от РИА Новости. \r\n\r\nСпоред вестник The Jerusalem Post, който цитира правозащитни организации в резултат на удара в Алепо са загинали 10 души. Има и ранени. \r\n\r\n\"Израелските агресори удариха няколко позиции в индустриалната зона Шейх Наджар. Избухнаха няколко вражески ракети\", заяви представител на сирийското военно командване. \r\n\r\nПо думите му, в резултат на удара са причинени материални щети. В същото време западните медии, позовавайки се на сирийската опозиция, се съобщава че ударът е нанесен по позициите на иранските военни в района. В Алепо е нарушено електроснабдяването.  \n\t\t\t\t\t\t", "date": "2019.03.28", "title": "10 загинали при израелски удар над Алепо"}
{"url": "http://www.bnews.bg/article/258964-tragediya_trima_dushi_zaginaha_pri_pozhar_v_psihiatriyata_v_plovdiv", "text": "\n Трима души загинаха при пожар в Центъра за психично здраве в Пловдив. Сигнал в полицията е получен малко след полунощ. \r\n\r\n На място веднага са изпратени екипи на пожарната, евакуирани са 61 пациенти. \r\n\r\n След потушаване на огъня в една от стаите на мъжкото отделение са открити три тела. Самоличността на загиналите все още не е установена. \r\n\r\n Извършва се оглед и се изясняват причините за възникването на пожара. Образувано е досъдебно производство. \r\n \n\t\t\t\t\t\t", "date": "2019.03.28", "title": "ТРАГЕДИЯ! Трима души загинаха при пожар в психиатрията в Пловдив"}
{"url": "http://www.bnews.bg/article/258958-izoblichavashtite_vaprosi_na_koito_tsv_tsv_nyama_pravilen_otgovor", "text": "\n Вторият в ГЕРБ Цветан Цветанов отказа да даде отговор на куп журналистически въпроси, свързани основно с апартамента му на ул. „Латинка“. Ето какво не поиска да обясни Цецо, който в същото време уверяваше, че се дава пълна свобода на медиите: \r\n\r\n - Дали би си купил пак апартамента? \r\n- За ниската цена на сделката с „Артекс“ \r\n- За Симеон Велков-купувачът на двата апартамента на Цветанов и за това как е постъпил в РВД.  \r\n- Защо сделката с „Артекс“ и със Симеон Велков са в един и същи ден. \r\n- Дали придобиването на имот на данъчна оценка е укриване на данъци. \r\n- Дали го е страх от предсрочни избори. \r\n \n\t\t\t\t\t\t", "date": "2019.03.28", "title": "Изобличаващите въпроси, на които Цв Цв няма правилен отговор"}
{"url": "http://www.bnews.bg/article/258953-tri_ostavki_vav_frenskoto_pravitelstvo_zaradi_predstoyashtite_izbori", "text": "\n\r\nТрима високопоставени членове на френското правителство напуснаха постовете си, за да участват в изборите за Европейския парламент и за местна власт, предаде \"Ройтерс\". \r\n\r\n\"Емануел Макрон прекрати в сряда правомощията на министъра на външните работи Натали Луазо, пресаташето на правителството Бенжамен Гриво и държавния секретар по цифровите комуникации Мунир Маджуби\", се казва в съобщения на Елисейския дворец. \r\n\r\nЛуазо ще бъде водач на евролистата на движението на Макрон. \r\n\r\nМаджуби ще се кандидатира за кмет на Париж на предстоящия през 2020 г. местен вот. \r\n\r\nГриво не е обявил официално плановете си за кмет на френската столица, но и не крие интереса си към предстоящата изборна надпревара. \n\t\t\t\t\t\t", "date": "2019.03.28", "title": "Три оставки във френското правителство заради предстоящите избори"}
