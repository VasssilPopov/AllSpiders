{"url": "http://www.bnews.bg/article/252714-nabeden_ot_tsvetanov_lekar_za_bebeto_ot_frizera_osadi_prokuraturata", "text": "\n Лекар, набеден за убийството на новородено, осъди прокуратурата за 40 000 лева обезщетение. \r\n  \r\nПри случая, станал известен преди 8 години като „бебето от фризера”, четирима лекари от болницата в Горна Оряховица бяха обвинени, че погрешно обявили новородено за мъртво, след което го укрили във фризер. Тогава без разследване МВР и Прокуратурата единодушно обявиха, че бебето е било живо близо денонощие след раждането, а четиримата медици бяха задържани при показен арест пред колегите им. Тогавашният вътрешен министър Цветан Цветанов дори разсекрети и публично чете от парламентарната трибуна разпечатки от записани със СРС техни разговори. \r\nТри години по-късно делото бе прекратено заради липса на престъпление. Деветорнасъдебна експертиза доказа, че лекарите са действали правилно в ситуацията и бебето е било мъртвородено. Вече втора съдебна инстанция пък потвърждава обезщетението от 40 000 лева за лекаря Михаил Милатович заради непремерени изказвания на определени прокурори, както и заради публичното огласяване на разговорите. \r\n  \r\nПрез ноември 2010-а 17-годишна родилка прави спонтанен аборт в 22-ата седмица в горнооряховската болница. Бебето е обявено за мъртво, по-късно лекарите се заблудили, че плодът може да е още жив заради епизодични движения, които деветорната експертиза впоследствие доказа като имитация на жизнена дейност. \r\n  \r\nЗаблудата на лекарите обаче става причина за цинични разговори между тях. Разговорите се оказаха записани чрез СРС по друго досъдебно производство и впоследствие бяха публично огласени от прокуратурата. Лично наблюдаващият прокурор по делото Светослав Калчев поискал от тогавашния вътрешен министър Цветан Цветанов да премахне поверителността от записите. Цветанов пък го направи незабавно и също прочете разпечатките от парламентарната трибуна. \r\n\r\n Четиримата лекари - Стефан Лазаров, Катя Гецова, Михаил Милатович и Димитър Сотиров, бяха арестувани показно пред колегите си в болницата. Три години по-късно делото срещу тях бе прекратено заради липса на престъпление. Милатович, който дори не беше сред обвинените, обаче заведе иск за обезщетение, и получава такова вече на втора съдебна инстанция. \r\n\r\n   \r\nСпоред съда моралните вреди за Милатович са нанесени най-вече от непремерени изказвания на определени представители на прокуратурата, които без сериозно разследване и проведени експертизи публично обявили, че новородено бебе е убито от лекари. По този начин нарушили презумпцията за невиновност и без да са събрани доказателства на практика създали общественото убеждение, че Милатович е престъпник. \r\n  \r\nОт свидетелски показания на негови колеги става ясно, че допреди инцидента лекарят бил един от най-търсените специалисти в областта. След обявеното по медиите обаче вече никой не искал да ходи в болницата, а лекарите там били наричани „убийци”. Затова допринесло и публичното огласяване на записите. Съдът допълва, че няма право и задължение да преценява доколко то е незаконно, но заявява, че определено представлява противоправно поведение,предаде Дарик. \r\n\r\n Прокуратурата два пъти отказва да образува дело срещу Цветан Цветанов за набедяване на лекарите от трибуната ана народното събрание, с което той буквално им  даде присъди. \r\n \n\t\t\t\t\t\t", "date": "2018.11.26", "title": "Набеден от Цветанов лекар за \"бебето от фризера\" осъди прокуратурата"}
{"url": "http://www.bnews.bg/article/252700-nikita_ne_moga_da_se_usmihvam_a_nyama_kak_da_namalya_shtetite_po_litseto_si", "text": "\n Екстравагантната участничка в „Биг Брадър“ Никита Джонсън не може да се усмихва. Причината е, че има прекалено много филъри в устните си. Те й пречат да изразява каквато й да е емоция, заради което тя се усмихва само с очи. \r\n\r\n „Когато се усмихваш, филърът се мести и стои нефизиологично. Лицето се променя. Всичко в рамките на естественото е най-красивото. Оттам насетне вече се губи разбирането каква е разликата между естествено и не. Това за мен е един урок, който научих“, изповяда се самата Никита пред съквартирантите, цитира „България Днес“. \r\n\r\n Mилена, както е истинското й име, не крие, че лицето й е напълно обезобразено от пластични операции. С годините проблемите й с лошите резултати от интервенциите се задълбочават. \r\n\r\n „Първата ми корекция са гърдите. По лицето имам различни видове филъри, естетична безоперативна хирургия. Вкарва се материал в лицето чрез инжекция, този материал се нарича хиалуронова киселина и той попълва бръчки. Понякога, когато се злоупотреби, както в много случаи и аз съм злоупотребявала, стои леко като подплънка, стои неестествено“, признава преди време Никита. \r\n\r\n Тя се е съветвала с различни лекари в България и Швеция какво може да направи, за да намали щетите по лицето си. Това се оказва невъзможно. \r\n \n\t\t\t\t\t\t", "date": "2018.11.26", "title": "Никита: Не мога да се усмихвам, а няма как да намаля щетите по лицето си"}
{"url": "http://www.bnews.bg/article/252715-makedontsi_iskat_balgarsko_grazhdanstvo_dabch_ne_raboti_zaplatite_dali_tekat", "text": "\n Македонски граждани недоволстват, че не могат да подадат документите си за получаване на българско гражданство заради скандала с Агенцията за българите в чужбина и разследването за корупция в нея. \r\n\r\n Трябва официално да се обяви - ще продължи ли и как ще работи, по какъв регламент занапред Агенцията за българите в чужбина, казва мъж от град Куманово, Македония: \r\n\r\n „Всеки ден някъде от 50 до 100 човека идват в София, ходят при нотариуси, обаче не могат да ги легализират документите, не могат да ги оформят, защото нямат дати за подаване. Трябва някой да каже по новините или през центъра. Хората правят разноски. Някои идват от Скопие, някои идват от Охрид, някои идват от Тирана. Това са 200 евро път\", казва той, предаде БНР. \r\n\r\n По-рано днес станя ясно, че премиерът , като е  възложил на министри да умуват как това да се случи. \r\n \n\t\t\t\t\t\t", "date": "2018.11.26", "title": "Македонци искат българско гражданство, ДАБЧ не работи, заплатите дали текат?!"}
{"url": "http://www.bnews.bg/article/252713-bonusite_v_agentsiyata_po_vpisvaniyata_napalno_pravomerni", "text": "\n \r\nПриключи проверката в Агенцията по вписванията относно раздадените бонуси на служители в институцията. \r\n\r\n От инспектората към Правосъдното министерство са установили, че промените във вътрешните правила относно възнагражденията „не са незаконосъобразни“. \r\n\r\n Това съобщиха от ведомството на Цецка Цачева.  \r\n\r\n Припомняме, че бяха раздадени 700 000 лева бонуси за времето, докато имаше срив на Търговския регистър, а новата шефка на Агенцята променила правилаат, за да се стигне до паричните придобивки. \r\n\r\n Въпреки това от Инспектората съобщават, че условията за определяне и изплащане на допълнителните възнаграждения за постигнати резултати се уреждат с Наредба за заплатите на служителите в държавната администрация, приета с ПМС №129 от 26.06.2012 г. и Вътрешните правила за заплатите в Агенцията по вписванията, като конкретните правила и разработена методика за определяне на допълнителното възнаграждение се посочват в утвърдените от изпълнителния директор на Агенцията Вътрешни правила за заплатите в АВ. \r\n \n\t\t\t\t\t\t", "date": "2018.11.26", "title": "Бонусите в Агенцията по вписванията - напълно правомерни!"}
{"url": "http://www.bnews.bg/article/252701-vizhte_zhenata_na_smahnatiya_yaya_koyato_toy_obozhava", "text": "\n  Теменужка е името на жената до музиканта Стоян Роянов, заради която той упорито отказва да докосва други жени. Участникът в Биг Брадър призна, че преди години е изневерил на половинката си, за което се разкайва. Чудатият изпълнител провали няколко мисии в къщата о остави без храна, ток и вода останалите съквартиранти. \r\n\r\n „Какви мисии е отказал и защо – това е извън моите интереси. За мен семейството е на първо място, то е преди всичко. Аз не гледам телевизия от 15 години и не следя участието му. От това, което чувам мога да кажа, че държанието му е много хубаво за един женен мъж. Гордея се с него“, коментира пред „България Днес“ Нуша. Тя е убедена, че изборите, които ЯЯ прави в къщата са си негови. „В реалния живот имам уникален съпруг във всяко едно отношение. За по-добър не бих могла да си мечтая“. \r\n\r\n Съпругата на Роянов е илюстратор, писател, издател, учител по рисуване, инициатор на конкурс за авторски детски приказки. Шест години е живяла в САЩ,  а понастоящем със Стоян и дъщеря им пребивават във Варна. \r\n\r\n „Със Стоян сме женени от 18 години. Той е уникален не само като съпруг, но и като баща. Мога да кажа, че и аз съм уникална –нещо, което той обожава“, допълва щастливата съпруга. Снимка вижте \r\n\r\n \r\n  \r\n \n\t\t\t\t\t\t", "date": "2018.11.26", "title": "Вижте жената на смахнатия ЯЯ, която той обожава "}
{"url": "http://www.bnews.bg/article/252717-diva_naglost_spipaha_dzhambazki_sas_zareden_pistolet_na_letishte_sofiya", "text": "\n Евродепутатът от ВМРО Ангел Джамбазки е бил хванат със зареден пистолет \"Макаров\" на летище София миналата сряда преди обяд. Партийният заместник на Красимир Каракачанов се е опитал да се качи с оръжието на борда на самолет за Брюксел, съобщава  \"Дума\", позовавайки се на свои източници в аеропорта. Служители на летищната охрана са открили оръжието на Джамбазки по време на рутинната проверка на пътниците преди полета за Брюксел. Оказало се, че в оръжието на евродепутата имало 8 патрона, а 1 е бил в цевта.  \r\n\r\n Веднага последвала процедура по конфискация на пистолета на Джамбазки. Това обаче разгневило зам.-председателя на ВМРО и той започнал да спори и да се държи предизвикателно с проверяващите го служители, докато му съставяли протокола за изземане на пистолета. Няколко пъти органите на реда любезно му обяснили какви са действащите антитерористични мерки, въведени от всички авиокомпании и летища в света, включващи забрана за носене на оръжие от пътниците както на аеропортите, така и по време на полети.  \r\n\r\n Припомняме, че Джамбазки е евродепутат от четири години и половина и работата му налага редовно да лети - особено по линията София-Брюксел. Така че във всички случаи и като европейски политик той би трябвало да е добре запознат с правилата и забраните за оръжие в самолетите.  \r\n\r\n Политикът обяснил на летищната охрана, че просто е забравил оръжието в себе си. В крайна сметка той бил пуснат безпрепятствено да излети за Брюксел, въпреки невъздържаното му поведение и опита да пренесе заредено огнестрелно оръжие.  \r\n\r\n Два дни по-късно - на 23 ноември, евродепутатът кацнал с обратен полет на летището в София и веднага поискал да му върнат отнетия \"Макаров\". Според очевидци този път националистът сякаш бил съвсем различен човек - изглеждал силно притеснен и от арогантното и агресивно отношение нямало и следа. Той се държал изключително любезно със служителите на летището, докато му оформяли документите за предаване на оръжието. Накрая Джамбазки си получил пистолета, а скандалът бил потулен от летищните власти. \r\n\r\n До приключване на редакционния брой вчера Джамбазки не беше открит за коментар. Автоматичен оператор обясняваше първо на сръбски, а после и на немски език, че телефонът на абоната временно е изключен. От редакцията предположихме, че в този момент Ангел Джамбазки отново е в самолет, след като часове по-рано беше в София. От пресцентъра на столичното летище също не отговаряха на стационарния телефон за контакти. \r\n \n\t\t\t\t\t\t", "date": "2018.11.26", "title": "Дива наглост: Спипаха Джамбазки със зареден пистолет на летище \"София\"!"}
{"url": "http://www.bnews.bg/article/252716-vnimanie_za_turistite_v_egipet_ima_sluchai_na_natravyane_s_hrana_i_smarten_sluchay", "text": "\n За сериозни хранителни натравяния, вече придружени и със смърт в Египет на български туристи алармираха наши читатели. \r\n\r\n За да стигне до повече нашенци, които са там, или подготвят пътешествие до древната държава съобщава във Фейсбук и Алекс Александрова, която пише: \r\n\r\n \"Здравейте, \r\n\r\n Имам нужда от помощ. Пътуването, което осъществихме до Египет завърши с трагичен край за един от хората в групата. Последният ден от престоя ни там човекът рязко се влоши. След направена консултация с лекар се установи, че има хранително натравяне от храната, която е консумирал дни наред в ресторанта на хотела. В следствие на натравянето кръвното му налягане се повиши и цялостното му здравословно състояние се влоши. По време на полета до София човекът почина. \r\n\r\n Гласност а случващото се от страна на туристическите агенции няма. Стотици българи ежеседмично пътуват до Египет. Дори и в момента там има наши сънародници, които ядат същата тази храна, която уби мъжа. \r\n\r\n Миналият месец семейство от Великобритания намира смъртта си в Хургада, Египет. Властите моментално изтеглят 300 техни туристи от там и стопират последващите екскурзиите на територията. \r\n\r\n Моля, всеки които има познат или приятел журналист да разкаже за случилото се. Търся съдействие за разгласяване на случилото се. \r\n\r\n Моля Ви, споделяйте публикацията, а не я харесвайте, за да може да достигне до максимален брой хора. \r\n\r\n Благодаря.\" \r\n\r\n BNews продължава да следи случая. \r\n\r\n   \r\n\r\n \r\n \n\t\t\t\t\t\t", "date": "2018.11.26", "title": "Внимание за туристите: В Египет има случаи на натравяне с храна и смъртен случай!"}
{"url": "http://www.bnews.bg/article/252703-meraklii_prashtat_oferti_na_golata_kali_foto_18", "text": "\n Кали реши да играе ва банк и се пусна по цици. Певицата, която е доста активна в социалните мрежи, но никога не е прекалявала с голотиите като колежката си Камелия, се показа по изрязани гащи и черна шапка. Фотото веднага предизвика вниманието на феновете, свикнали досега да виждат снимки на Кали предимно от участия или от пътешествията й. \r\n\r\n Намериха се и „бизнесмени”, които веднага предложиха щедри хонорари на коментаторката от „ВИП Брадър” за една или две нощи. Изпълнителката уточни, че кадърът е правен преди близо шест години по време на заснемането на клип и сега тя го открила в архива си. Клюкари обаче предполагат, че самотата е дотегнала на Кали, която наскоро призна, че е разделена с бащата на третия си син. Явно е намерила начин да привлече мъжкото внимание, при това безотказно. Снимката вижте  \r\n \n\t\t\t\t\t\t", "date": "2018.11.26", "title": "Мераклии пращат оферти на голата Кали (Фото 18+)"}
{"url": "http://www.bnews.bg/article/252712-deloto_sreshtu_lazar_lazarov_e_prekrateno", "text": "\n Софийският градски съд прекрати за втори път делото срещу бившия шеф на Агенция \" Пътна инфраструктура\" Лазар Лазаров. \r\n\r\n Той е подсъдим за безстопанственост, ощетила Пътната агенция с близо 42 милиона лева. Според съдебния състав в обвинителния акт са допуснати съществени процесуални нарушения, които пречат на Лазаров да разбере в какво е обвинен. Самият той го нарече \"хаос\". \r\n\r\n Делото срещу Лазар Лазаров първоначално беше изпратено в Специализирания съд. \r\n\r\n Той отказа да го гледа и след произнасяне на Върховния касационен съд беше изпратено в Градския съд, съобщи БНР. \r\n\r\n Заради неясноти и противоречия в обвинителния акт магистратите прекратиха делото, но след протест на прокуратурата, Апелативният съд отново върна процеса в Софийския градски съд. \r\n \n\t\t\t\t\t\t", "date": "2018.11.26", "title": "Делото срещу Лазар Лазаров е прекратено!"}
{"url": "http://www.bnews.bg/article/252656-dzhizasa_si_brakna_otzad_i_si_mirishe_prastite_brutalno_video", "text": "\n Благой Георгиев сътвори грандиозен гаф в къщата на \"Биг Брадър\". \r\n\r\n БЛИЦ СПОРТ публикува скандално видео, на което бившият национал си бърка с пръст в задните части, а след това допира пръста да лицето си, за да помирише на какво ухае задника му. \r\nНа изпепеляваща сцена на първи ред присъства и половинката на Джизъса Златка Райкова. Действията се разиграват в леглото на двамата влюбени. \r\n\r\n Конфузната ситуация напомня доста на тази с треньора на германския национален отбор по футбол Йаким Льов. През 2016 година, по време на среща на Бундестима срещу Украйна, специалистът си бръкна в гащите на два пъти, след което души ръцете си. Видеото вижте  \r\n \n\t\t\t\t\t\t", "date": "2018.11.26", "title": "Джизъса си бръкна отзад и си мирише пръстите (БРУТАЛНО ВИДЕО)"}
{"url": "http://www.bnews.bg/article/252707-obshtina_harmanli_dalzhi_nad_2_mln_leva_zaradi_navodneniyata_v_s_biser", "text": "\n Община Харманли ще търси безлихвен заем от държавата в размер 2 милиона и 300 хиляди лева, за да изплаща искове по дела на ищци, пострадали от наводнението в село Бисер през 2012 година, когато се скъса стената на язовир\" Иваново\" и 11 души загинаха. \r\n\r\n Към момента са заведени 33 дела.Общата стойност на исковете е за над 4 милиона лева, а лихвите са за още 4 милиона. \r\n\r\n Три от делата са във Върховния касационен съд, 12 са в Апелативен съд - София, 17 - в Софийски градски съд и 1 в Административен съд - Ямбол. \r\n\r\n Вече има постановени три решения, по които общината е осъдена да заплати общо 1 170 000 лева. \r\n\r\n До дни се очакват още 5 решения, предаде БНР. \r\n \n\t\t\t\t\t\t", "date": "2018.11.26", "title": "Община Харманли дължи над 2 млн. лева заради наводненията в с. Бисер"}
{"url": "http://www.bnews.bg/article/252708-soros_byaga_ot_turtsiya", "text": "\n Фондация \"Отворено общество\" на милиардера и филантроп Джордж Сорос обяви днес, че е решила да прекрати операциите си в Турция, изтъквайки че „безпочвени твърдения” в медиите са направили невъзможно за нея да осъществява работата си, предаде Ройтерс. \r\n\r\n Фондацията посочи също, че разследвания в последно време на Министерството на вътрешните работи са се опитали да покажат нейна връзка с масовите протести срещу корупцията и действията на режима на Ердоган през 2013 г. \r\n\r\n Фондацията отрича подобна връзка. \r\n\r\n Тя съобщава, че ще подаде заявление за ликвидация и прекратяване на операциите на компанията колкото се може по-скоро.  \r\n\r\n През пролетта на тази година „Отворено общество” прекрати дейността си и в Унгария заради „репресии” от страна на властите. \r\n \n\t\t\t\t\t\t", "date": "2018.11.26", "title": "Сорос бяга от Турция"}
{"url": "http://www.bnews.bg/article/252711-izvanredno_borisov_zakriva_dabch", "text": "\n Извънредна новина от избухна: премиерът иска да закрие ДАБЧ след сканадалите и арестите в тази Агенция. \r\n\r\n Изказването му е направено по повод Проект на Решение за одобряване проект на Закон за изменение на Закона за лечебните заведения, представен он здравния министър Кирил Ананиев. \r\n\r\n Ни в клин, ни в ръкав премиерът казва: \r\n\r\n \"Възложил съм на ресорните министри да мислят как да закрием ДАБЧ (Държавната агенция за българите в чужбина).\" \r\n\r\n \"Възложил съм на няколко от колегите тук да мислят как да закрием Агенцията за българите в чужбина, има си МВР, Министерство на правосъдието и Президентство. Това са трите институции, които се произнасят по този въпрос“, обяснява премиерът и допълва, че сега се работи по тази тема. \r\n\r\n \"Външно министерство ще се занимава с културата, заедно с Боил Банов, с образованието и с всичко останало. Ние така или иначе сега го правим“, пояснява Борисов. \r\n \n\t\t\t\t\t\t", "date": "2018.11.26", "title": "ИЗВЪНРЕДНО: Борисов закрива ДАБЧ!"}
{"url": "http://www.bnews.bg/article/252709-balgariya_mozhe_i_da_vodi_delo_v_sada_na_es_zaradi_paket_mobilnost", "text": "\n България може да заведе дело в съда на ЕС, ако бъдат приети неблагоприятни за страната ни предложения за промени в т.н. \"пакет за мобилност 1“. Това заяви транспортният министър Росен Желязков. По думите му, предложените от Австрийското председателство промени отново не удовлетворяват страната ни: \r\n\r\n \"Австрийско председателство отиде по-далече в рестрикцията си и предложи прибиране и на превозното средство на четири седмици. Разбира се, имаме и друго виждане по отношение на въвеждането на интелигентните тахографи, тъй като става въпрос за устройства, които все още не съществуват на пазара. Бих го заявил отсега, каквото и да стане, ако е неблагоприятно, ще водим дело в съда на ЕС\", каза Желязков. \r\n\r\n Пакетът “Мобилност“ е свързван с осъществяването на международни превози от тежкотоварните камиони. България и Латвия са единствените страни, които не подкрепят предложените промени защото, според тях, спорният документ цели да ограничи достъпа на българските превозвачи до пазарите в Западна Европа, съобщи БНР. \r\n \n\t\t\t\t\t\t", "date": "2018.11.26", "title": "България може и да води дело в съда на ЕС заради пакет \"Мобилност\""}
{"url": "http://www.bnews.bg/article/252695-noviyat_na_chalgadzhiykata_rayna_ya_skri_v_burka", "text": "\n Певицата Райна замина за Дубай заедно с мъжа до себе си - ММА боецът Валери Тюлеков. \r\nДвамата пуснаха снимка, на която са облечени в арабски одежди, а певицата буквално се е забулила и се виждат само очите й. Двойката е заедно отскоро, но личи, че всеки буквално е обсебен от другия. Райна не спира да публикува снимки и сторита заедно с новата си изгора. Преди време пък из медиите тръгна слух, че боецът получава оферти от хомосексуалисти, пише Блиц. \r\n \n\t\t\t\t\t\t", "date": "2018.11.26", "title": "Новият на чалгаджийката Райна я скри в бурка "}
{"url": "http://www.bnews.bg/article/252702-maya_manolova_prashta_na_ks_izbornite_promeni_na_gerb", "text": "\n \r\nОмбудсманът Мая Манолова обяви, че ще сезира Конституционния съд, ако електронната идентификация бъде отложена. \r\n\r\n Да бъде отложена електронната идентификация се предлага през промените в Закона за въоръжените сили, става ясно от становището на Манолова, изразено по време на кръгла маса, посветена на въвеждането на машинното и електронното гласуване, съобщава БНР. \r\n\r\n Правителството се опитва да прикрие отказа си да въведе машинното и електронно гласуване, което нарушава правата най-вече на българите, които живеят зад граница, смята тя. \r\n\r\n \"Не е честно ние получаваме няколко милиарда лева годишно във вид на преведени средства от българите зад граница, а в същото време да продължаваме да се чудим по какъв начин да бъдат ограничени техните изборни права\", каза Манолова. \r\n \n\t\t\t\t\t\t", "date": "2018.11.26", "title": "Мая Манолова праща на КС изборните промени на ГЕРБ"}
{"url": "http://www.bnews.bg/article/252697-sinat_na_kali_ya_hrani", "text": "\n Средният син на попфолк изпълнителката Кали й сготви и я нахрани. 9-годишния Марк вече умело върти черпака в кухнята и дори с гордост демонстрира кулинарните си умения. Пайнерката не пропусна да сподели кадър, как Марк бърка сос за спагети в кухнята им. „Искам да науча децата си на самостоятелност, но е трудно. Трудно за мен, тъй като съм обсебващ родител”, споделя певицата, пише „Телеграф\". \r\nМалкият Марк обаче заслужено получи похвали от меломаните. А те не пропуснаха да споделят, че е само на 9, а вече толкова добре се справя в кухнята. \r\n  \r\n \n\t\t\t\t\t\t", "date": "2018.11.26", "title": "Синът на Кали я храни"}
{"url": "http://www.bnews.bg/article/252704-misis_balgariya_universe_2018_galina_dolapchieva_na_bal_s_prints_kiril_v_london_snimki", "text": "\n Мисис България Universe 2018 д-р Галина Долапчиева бе сред ВИП гостите на Годишния благотворителен бал на фондация \"Стоян Камбарев\", който се проведе преди дни в Лондон. \r\n\r\n Мисис България Universe 2018 д-р Галина Долапчиева бе сред ВИП гостите на Годишния благотворителен бал на фондация \"Стоян Камбарев\", който се проведе преди дни в Лондон. Залата на енигматичното Café de Paris бе препълнена с високопоставени гости, кралски особи и представители на бизнеса, политиката, културата и шоубизнеса. \r\n\r\n Нашата миска успя да се снима за спомен с патрона на бала НВ Принц Кирил. Красавицата се включи в благотворителния търг, закупувайки картина на авангардния и най-скъпо продаван български млад съвременен художник Калоян Илиев-Кокимото. \r\n\r\n „Да попаднеш на това събитие е изключителна привилегия. Затова намерих място в препълнения си график и уважих поканата на Деси Тенекеджиева“, споделя най-красивата омъжена българка за 2018 година. \r\n\r\n Сред гостите бяха още Ави Лернер – един от най-известните филмови продуценти в света, собственик на Милениум Филмс и студио Ню Бояна, бизнесдамата и продуцент Дарина Павлова, както и Хю Куарши – популярният британски актьор от Star Wars и много сериали на BBC, световноизвестните музикални продуценти Денис Инголсби и Саймън Бритън от Tears from Fears. Голямо внимание сред гостите предизвика и зашеметяващата Марта Вачкова- един от най- верните приятели на Фондацията. \r\n\r\n \r\n \n\t\t\t\t\t\t", "date": "2018.11.26", "title": "„Мисис България Universe 2018“ Галина Долапчиева на бал с Принц Кирил в Лондон (СНИМКИ)"}
{"url": "http://www.bnews.bg/article/252690-voenen_helikopter_se_razbi_v_istanbul", "text": "\n Четирима войници са загинали при катастрофа на военен хеликоптер в жилищен район на Истанбул днес, съобщи турската частна телевизия Си Ен Ен-Тюрк. Един войник е бил ранен при инцидента. \r\n\r\n Според сведенията хеликоптерът се е ударил в покрива на четириетажна жилищна сграда в квартал Санджактепе, а после е паднал на улицата. \r\n\r\n Няма цивилни жертви, въпреки че районът, намиращ се в азиатската част на мегаполиса, е застроен с жилищни блокове. \r\n\r\n На мястото са били изпратени екипи на полицията, пожарната служба и \"Бърза помощ\". \r\n\r\n Вертолетът УХ-1 е изпълнявал тренировъчен полет недалеч от военновъздушна база на армията, преди да се разбие, уточнява Асошиейтед прес. \r\n\r\n Министърът на отбраната Хулуси Акар посочи, че пилотът се е опитвал да извърши принудително кацане, насочвайки апарата към празен терен, за да предотврати цивилни жертви. Причината, поради която са били предприети тези действия, не е известна, каза още министърът. \r\n\r\n Състоянието на пострадалия войник е сериозно. Той се намира в интензивно отделение на местна болница и предстои да бъде подложен на операция, добави Акар. \r\n\r\n Разследват се причините за инцидента. \r\n \n\t\t\t\t\t\t", "date": "2018.11.26", "title": "Военен хеликоптер се разби в Истанбул"}
{"url": "http://www.bnews.bg/article/252699-poroshenko_podpisa_ukaza_za_vavezhdane_na_voenno_polozhenie_v_ukrayna", "text": "\n Президентът на Украйна Петро Порошенко подписа указ за въвеждане на военно положение в страната, съобщиха на сайта на държавния глава. Военното положение в Украйна ще действа от 26 ноември до 26 януари 2019 г. На Генералния щаб на украинската армия е възложено да организира частична мобилизация.  \r\n\r\n На службите за сигурност пък е наредено да затегнат контраразузнавателния, антитерористичния и антидивернионния режими, а също така да се усили информационната сигурност.  \r\n\r\n Военното положение обаче ще влезе в сила след одобрение от Върховната Рада. То обаче дава почти неограничена власт на президента, коментира РИА Новости. Той може да забранява политически партии, да разрешава отнемане на имущество от граждани и да замени гражданските власти с военна администрация.  \r\n\r\n Съветът за национална сигурност и отбрана на Украйна се събра извънредно днес след инцидента в Керченския пролив.  \r\n\r\n     \r\n \n\t\t\t\t\t\t", "date": "2018.11.26", "title": "Порошенко подписа указа за въвеждане на военно положение в Украйна"}
{"url": "http://www.bnews.bg/article/252691-he_sazdal_parvite_genno_redaktirani_bebeta", "text": "\n Китайски учен твърди, че е участвал в създаването на първите генно редактирани бебета - близначки, чиято ДНК е променена, така че да се предава на поколенията, съобщи Асошиейтед прес. Американски учен също каза, че е участвал в разработката в Китай. \r\nАко твърденията на учените са верни, това ще е голяма промяна в науката и етиката. \r\n\r\n Подобни експерименти са забранени в САЩ, именно защото ДНК промените могат да бъдат предадени на поколенията, а и съществува риск да бъдат засегнати други гени.  \r\n  \r\nХе Джанкуей от Южния научно-технологичен институт в Шънджън, който е учил в американските университети Райс и Станфорд, каза, че е променил ембрионите на няколко двойки, подложили се на репродуктивно лечение. Досега е имало една бременност с такива ембриони. \r\n  \r\nЦелта не е била да бъде предотвратена наследствена болест, а да бъде направен опит бебетата да придобият резистентност към зараза с вируса ХИВ. \r\n  \r\nПотвърждение на твърденията на Хе няма. Статия за разработката му не е публикувана в научно списание, за което методът да бъде проверен от специалисти. \r\n\r\n   \r\nХе разказа върху какво работи в Хонконг на организаторите на конференция по генно редактиране, както и в ексклузивно интервю пред Асошиейтед прес. \r\n  \r\nМного специалисти мислят, че методът е прекалено рисков. Някои учени порицаха начинанието като експеримент с хора, който не е оправдан морално. \r\n  \r\nИзвестният генетик от Харвард Джордж Чърч обаче го защити, защото ХИВ и СПИН са \"основна и нарастваща заплаха за човешкото здраве\". \r\nУчени защитиха генното модифициране на човешки ембриони \r\n  \r\nОт няколко години съществува сравнително лесен метод за редактиране на гени - КРИСПР-кас9. Той се използва върху хора отскоро за лечение на фатални болести, като направените промени остават само за този човек. При редактирането на сперма, яйцеклетка или ембрион обаче промените могат да бъдат наследени. \r\n  \r\nКитайският учен каза, че първо е тествал метода с мишки, маймуни и човешки ембриони в лаборатория и е кандидатствал за патенти. Той е избрал да редактира гена CCR5 за ХИВ, защото СПИН е голям проблем в Китай. \r\n  \r\nВсички мъже, участвали в експеримента, са били заразени с ХИВ, но жените са били здрави. Генното редактиране обаче не е целяло да предотврати малкия риск от предаване на вируса, защото това вече се постига с традиционна медицина. Хе е предложил на двойките шанс да имат дете, което да бъде предпазено от тяхната съдба. \r\n  \r\nГенното редактиране е направено по време на оплождане ин витро. Когато ембрионите били на 3 до 5 дни, били проверени дали са с редактирани гени. Двойките можели да изберат дали да използват редактиран ембрион или обикновен. \r\n  \r\nРедактирани било 16 от 22 ембриона, а от тях 11 били използвани за имплантиране на шест жени, преди да бъде постигнато забременяването с близначките. \r\n  \r\nИзследванията показват, че едното момиченце има две копия на променения ген, а другото само едно. Данни да са увредени други гени няма. Липсата на гена CCR5 обаче е предпоставка за поява на други заболявания, например западнонилска треска, или човекът да умре от грип. \r\n  \r\nИзползването на ембриона със само едно копие на редактирания ген за специалистите е доказателство, че \"главната цел е била да бъде тествано редактирането, а не да бъде избягната болестта\". \r\n \n\t\t\t\t\t\t", "date": "2018.11.26", "title": "Хе създал първите генно редактирани бебета"}
{"url": "http://www.bnews.bg/article/252710-pike_olekna_s_48_000_evro_zaradi_izdanka_na_patya", "text": "\n 48 хиляди евро ще трябва да прати защитникът на \"Барселона\" Жерар Пике заради престъпление срещу пътната безопасност. \r\n\r\n Това е провинението на футболиста, който през август 2018 г. бе спрян за проверка от полицията в Барселона и бе установено, че кара без точки в книжката си.  \r\n\r\n Днес (26 ноември) той се яви в съда с 15 минути закъснение и в компанията на адвоката си и не пожела да коментира действията си пред медиите, които го чакаха. След изслушването, той разбра, че трябва да плати солидната сума заради провинението. \r\n\r\n \r\nСнимка: Getty Images \r\n\r\n 48 хиляди евро ще трябва да прати защитникът на \"Барселона\" Жерар Пике заради престъпление срещу пътната безопасност. Така е формулирано провинението на футболиста, който през август 2018 г. бе спрян за проверка от полицията в Барселона и бе установено, че кара без точки в книжката си.  \r\n\r\n Днес (26 ноември) той се яви в съда с 15 минути закъснение и в компанията на адвоката си и не пожела да коментира действията си пред медиите, които го чакаха. След изслушването, той разбра, че трябва да плати солидната сума заради провинението. \r\n\r\n Въпреки че глобата е сериозна, Пике може да е доволен, че не му бе наложена ефективна присъда, която в неговия случай стига до 6 месеца затвор. \r\n\r\n Това не е първото провинение на испанеца на пътя. През октомври 2014 г. той плати 10,5 хиляди евро заради обида на пътен полицай при проверка. През 2011 г. пък бе изловен да носи сина си Милан, който трябваше да е на детската седалка, докато половинката му Шакира управлява автомобила, съобщи БТВ. \r\n \n\t\t\t\t\t\t", "date": "2018.11.26", "title": "Пике олекна с 48 000 евро заради издънка на пътя"}
{"url": "http://www.bnews.bg/article/252696-magi_zhelyazkova_pokaza_presa_trepach", "text": "\n С перфектно оформена коремна преса се фука Маги Желязкова. Мисис България, която се разведе, за да се омъжи скоропостижно след това за Георги Сидеров, пъчи добре оформено плоско коремче в столичен клуб.  Мисис България 2003 е на 44 години, но с лекота издухва конкуренцията. Тя успя почти без думи да направи на пух и прах присъстващите там млади дами, имащи претенции, че изглеждат добре. \r\nСидерова е стегната като камък, а тялото й—като изваяно, пише „България днес”. Маги, освен това е заложила на станалия модерен напоследък леопардов принт. \r\n„Не само на визия го докарва, но и на поведение. Нека младите кифли да се учат какво е да си дама в обществото, че дори и в дискотеката”, хвалят я нейни фенки. \r\n  \r\n \n\t\t\t\t\t\t", "date": "2018.11.26", "title": "Маги Желязкова показа преса трепач"}
{"url": "http://www.bnews.bg/article/252692-zashto_severin_zhivee_nashiroko_a_ivancheva_natyasno_otgovarya_tsetska_tsacheva", "text": "\n След обвиненията за килията и начина на живот на Иванчева и Петорва в ареста, отговори ведомството на Цецка Цачева в писмо до медиите: \r\n\r\n \"Арестът на бул. „Г.М. Димитров“ №42 и арестът на ул.“М-р Г.Векилски“№2 са съобразени и отговарят на условията за пребиваване на задържани лица, в съответствие с чл.43 от Закона за изпълнение на наказанията и задържането под стража /ЗИНЗС/. Всички задържани лица в двата ареста са поставени в еднакви условия за пребиваване, които са необходими за поддържане на физическото и психическото им здраве, и уважаване на човешкото им достойнство. \r\n\r\n Спалните помещения /килии/ в арест „М-р Г. Векилски“№2 са еднотипни като изграждане и оборудване. Те отговарят на изискванията за минимална жилищна площ от 4 кв. м.  в спално помещение за всяко задържано лица и са оборудвани със самостоятелни легла за настаняване, метални маса и столове, метални шкафчета за съхранение на разрешени вещи и предмети. Във всяка килия има достъп до дневна светлина чрез два прозореца, укрепени със защитни решетки, които се демонтират през лятото, а през зимата достъпът до свеж въздух се осъществява чрез метални клапи. Във всички спални помещения се осигурява изкуствено осветление – постоянно и резервно. Изградена е аспирационна система, която осигурява непрекъсната циркулация на въздуха в килиите и общите помещения. \r\n\r\n Всички помещения разполагат със собствен санитарен възел с непрекъснат достъп до течаща вода. Санитарният възел е отделен от останалата част на килията с масивна преградна стена с височина 1,2 м. Подът на санитарния възел е с трайно подово покритие – плочки теракота, а стените са облицовани с фаянсови плочки, което дава възможност хигиената в помещението да се поддържа на необходимото ниво.  Хигиената в килиите се поддържа от задържаните под стража лица, на които се предоставят необходимите препарати и средства за поддържане – кофи, метли, парцали и др. \r\n\r\n    На всяко задържано лице най-малко два пъти седмично се осигурява време за къпане. Всекидневно, при тяхно желание, се осигурява достъп до топла вода за хигиенизиране на помещенията, в които пребивават, личен тоалет и пране на дрехи и бельо, както и други нужди по тяхно искане.          \r\n\r\n Всяко задържано лице има право на храна – закуска, обяд и вечеря, като в двата ареста тя се доставя три пъти на ден от Затвора - София. Храната отговаря на разпоредбите на ЗИНЗС, според които следва да е достатъчна по химически и калориен състав, съгласно таблици, утвърдени от министъра на правосъдието, съгласувани с министъра на здравеопазването и министъра на финансите. \r\n\r\n За нуждите на задържаните лица в двата ареста има обособени лавки, в които е предоставена възможност с лични средства да пазаруват хранителни и битови продукти по избор. Задържаните под стража лица могат да получават хранителни пратки и други разрешени вещи по време на свиждане, които могат да съдържат до 5 кг. хранителни продукти и до 5 кг. плодове и зеленчуци. Според нормативната уредба, те биват подлагани на проверка от надзорно-охранителния състав на ареста. \r\n\r\n В двата ареста се осигурява ежедневен престой на открито на задържаните лица през светлата част на денонощието.  В ареста на ул. „М-р Г.Векилски“ № 2, престоят на открито се осъществява в обособени три отделни заграждения във вътрешния двор на ареста, с цялостен достъп до външна среда с пряка слънчева светлина, естествен достъп и циркулация на свеж въздух, гимнастически уреди. \r\n\r\n Задържаните под стража лица имат право на телефонни разговори за времето от 08:30 ч. до 17:00 ч. на определените за целта места -  престой на открито и арестните коридори. \r\n\r\n Обискът на задържаните лица и претърсване на помещенията, съгласно ЗИНЗС, се извършва планово и извънредно при наличие на основания за откриване на неразрешени вещи и предмети. Обискът на задържаните лица се извършва от длъжностни и поемни лица от същия пол, по начин, който не уронва достойнството на задържаните лица. \r\n\r\n Към двата ареста има обособен Медицински център, който осъществява медицинска помощ и грижа за всяко задържано лице. Центърът се състои от директор, който се намира в ареста на ул.“М-р Г.Векилски“№2, лекар ординатор, отговарящ за задържаните лица в ареста на бул. “Г.М.Димитров“ № 42, лекар по дентална медицина, който обслужва задържаните лица от двата ареста, фелдшер и медицинска сестра. Към Медицинския център са привлечени външни специалисти-консултанти: невролог, кардиолог и дерматолог, които осъществяват консултации на място, без да е необходимо допълнително извеждане на задържаните лица. На задържаните лица всяка седмица се осъществява амбулаторен медицински преглед. При спешна необходимост, прегледът е незабавен. Задържаните лица при необходимост и по съответен законоустановен ред биват настанявани за лечение във външни болнични заведения. \r\n\r\n Всяка жалба и сигнал на задържано в ареста лица се проверява от горестоящия административен ръководител. За последните шест месеца в ареста на ул. „М-р Г.Векилски“№2 са постъпили 109 жалби и сигнали само от три задържани лица с претенции относно битовите условия в ареста. Задържаните лица са уведомени по надлежния ред за резултатите от проверките. Проверки се извършват и от Инспектората по чл.46 от Закона за администрацията към министъра на правосъдието.\" \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2018.11.26", "title": "Защо Северин живее нашироко, а Иванчева  -  натясно, отговаря Цецка Цачева"}
{"url": "http://www.bnews.bg/article/252706-ispaniya_bila_ray_za_zlatni_vizi", "text": "\n Испания се утвърждава като европейски рай за \"златни визи\", съобщава испанският ежедневник \"Ел Паис\". \r\n\r\n През 2018 г. е отчетен рекорден брой хора, които са получили виза за пребиваване на територията на страната срещу инвестиции в недвижими имоти за над 500 000 евро. \r\n\r\n От началото на годината до 31 октомври общо 5 778 чужденци са получили \"златна виза\" срещу направена инвестиция в страната. Още преди да са изтекли последните два месеца от годината, техният брой почти изравнява златните визи, отпуснати през 2017 г. (общо 5 875). \r\n\r\n Програмата \"Златна виза\" започва през 2013 г. с цел да се привлекат инвеститори по време на икономическата криза. От тогава насам броят на разрешителните за пребиваване постоянно нараства. \r\n\r\n Испания не е единствената страна, която предлага подобни улеснения за хората със средства. В още 13 държави от Европейския съюз е възможно получаването на разрешително за пребиваване и дори на гражданство. \r\n\r\n Международната неправителствена организация \"Прозрачност без граници\" осъжда тази практика. В доклад от миналия месец асоциацията посочва Испания като страната членка с най-много отпуснати златни визи - 24 095 според официалната информация. Следователно тя е и една от държавите, които са вложили най-много пари в Европейския съюз. \r\n\r\n \"Пребиваването в Европа и европейското гражданство са се превърнали в луксозна стока\", критикува Даниел Амоедо от \"Прозрачност без граници\" в Испания. Според него тези програми крият много по-сериозни рискове от чисто етичния проблем с продажбата на паспорти и уточнява, че има предвид лицата, замесени в корупционни схеми в Бразилия, Русия или Украйна. Чрез тези визи те могат да се възползват от правото на свободното движение в Шенгенското пространство, уточнява Амоедо. \r\n\r\n По отношение на съмненията за пране на пари адвокат Кристобал Каретеро е категоричен, че при златните визи няма такава опасност. По негови думи според Закона за мерките срещу изпирането на пари всички участници в процедурата по отпускане на визите носят отговорност. По тази причина всеки подозрителен случай трябва да бъде докладван. Инвеститорът е длъжен да докаже произхода на всяко евро, обяснява Каретеро и уверява, че банките са изключително стриктни. \r\n\r\n Според \"Прозрачност без граници\" обаче настоящата нормативна уредба не е достатъчна, защото разпределя отговорността към процедурата между банките и посредниците. От асоциацията са на мнение, че държавата трябва да извършва по-сериозни проверки. В подкрепа на тази теза те изтъкват краткия срок (по-малко от месец), за който се издава златната виза, след като инвестицията бъде одобрена. \r\n \n\t\t\t\t\t\t", "date": "2018.11.26", "title": "Испания била рай за \"златни визи\""}
{"url": "http://www.bnews.bg/article/252683-razkriha_grupa_za_kompyutarni_izmami_izzeha_kriptovaluta_za_5_miliona_leva", "text": "\n Специализираната прокуратура и ГДБОП разкриха престъпна група за компютърни измами и незаконно придобиване на криптовалута на обща стойност над 5 млн. долара. Криптовалута за около 3 млн. долара (равняващи се на около 5 млн. лева) е \"иззета\" при извършените претърсвания на компютри, съобщиха от пресцентъра на прокуратурата. \r\n\r\n Прокуратурата уточнява, че разследването е образувано в края на юни т.г. Повдигнати са обвинения на трима души, след като на 22 ноември са били иззети ползвани от тях компютри и флашпамети, хардуерни портфейли, тефтери с данни за множество акаунти на съществуващи и несъществуващи физически лица, които са били използвани в незаконната схема за придобиване на криптовалута. \r\nТе са използвали иновативни механизми, специализирани софтуери и най-вече, високи компютърни познания в областта на търговията с криптовалута. Иззет е и лек автомобил на стойност 60 000 лв., купен с пари от престъпната дейност. \r\nОткрити са също множество цифрови комбинации - кодове за достъп до конкретни платформи, предлагащи услуги за съхранение и придобиване на криптовалута, както и за достъп до хардуерни портфейли (места за съхранение на криптовалута). \r\nДвама от обвинените са задържани за постоянно в ареста. На третия участник наблюдаващият делото прокурор е определил \"парична гаранция\" в размер на 50 000 лева. \r\n \n\t\t\t\t\t\t", "date": "2018.11.26", "title": "Разкриха група за компютърни измами, „иззеха“ криптовалута за 5 милиона лева"}
{"url": "http://www.bnews.bg/article/252681-tryabva_da_se_razvie_gazovata_infrastruktura_v_balgariya_uveren_e_predsedatelyat_na_kevr", "text": "\n Трябва да се развие газовата инфраструктура в България. Това каза председателят на Комисията за енергийно и водно регулиране (КЕВР) Иван Иванов по време на конференция в София. Това ще даде възможност за доставки на природен газ от различни източници. \r\n  \r\nОсвен това трябва да се пристъпи към създаването на либерализиран пазар на природен газ в страната и в последствие в региона на Югоизточна Европа. \"Енергийната комисия ще създаде една устойчива регулаторна рамка за един бъдещ пазар на природен газ в страната, която да даде гаранция на инвеститорите и търговците\", добави Иванов. \r\n\r\n Интерконекторът Комотини - Стара Загора е от изключително значение за България, защото той ще даде възможност страната ни да получава природен газ от Южния газов коридор, смята Иванов. С напредването на строителството на газопровода TANAP, респективно на този през Гърция (TAP), във втората половина на 2020 г. \r\n  \r\nБългария може да получава газ по това направление. Освен това през следващата година България ще може да разчита на доставки на природен газ и от север - от Румъния, изтъкна председателят на КЕВР. \r\n \n\t\t\t\t\t\t", "date": "2018.11.26", "title": "Трябва да се развие газовата инфраструктура в България, уверен е председателят на КЕВР"}
{"url": "http://www.bnews.bg/article/252684-rumen_radev_armiyata_se_topi_a_vse_oshte_nyama_politicheska_volya_i_resursi_da_se_prekrati_otlivat_na_hora", "text": "\n Военното образование е изправено пред сериозни изпитания в динамичната и непрекъснато изостряща се среда на сигурност и ограничени ресурси. С тези думи президентът и върховен главнокомандващ на въоръжените сили Румен Радев се обърна към участниците в тържественото събрание, посветено на 140 години от създаването на първото военно училище и началото на военното образование в България във Велико Търново, предава БТА. \r\n\r\n Той посочи, че в тази сложна обстановка армията продължава да се топи, а все още няма политическа воля и ресурси да се прекрати отливът на хора. По думите му професионално подготвените офицери, сержанти и войници са основата на модерната армия, тази армия, от която България има нужда. \r\n\r\n Той подчерта, че модерните оръжия и съвременните технологии никога няма да могат да компенсират липсата на хора. Президентът посочи, че трябва да се инвестира повече в подготовката на бъдещите български военни лидери. Това са хора с умения, възпитани в идеалите и ценностите на родолюбието, честта и дълга. \r\n\r\n Президентът благодари на ръководството на НВУ \"Васил Левски\" за постигнатите високи резултати и осъвременените учебни програми. Той увери курсантите и студентите, че са избрали правилното място и припомни, че да си български офицер не е просто професия, а призвание и дълг към отечеството. \r\n \n\t\t\t\t\t\t", "date": "2018.11.26", "title": "Румен Радев: Армията се топи, а все още няма политическа воля и ресурси да се прекрати отливът на хора!"}
{"url": "http://www.bnews.bg/article/252685-trenyorat_na_arsenal_uchi_angliyski_ezik_po_metodikata_na_berbatov", "text": "\n Мениджърът на Арсенал Унай Емери разкри, че английският гангстерски сериал Peaky Blinders много му помага с научаването на езика. Баскът е начело на \"артилеристите\" от лятото, като в последните му интервюта все повече се усеща напредък в говора на английския. \r\n\r\n Действието на поредицата се развива в Бирмингам между двете Световни войни, а сериалът е култов и с огромна популярност в последните години. Испанецът Емери признава: \r\n\r\n \"Сериалът е добър, но е трудно да се разбира заради акцента. Много е агресивен, но ми харесва.\" \r\n\r\n Подобна методика призна да е използвал преди години Димитър Бербатов, който усвоил базово английски език с гледане на любимия си филм - \"Кръстникът\". \r\n\r\n Още с присъединяването си към Арсенал през лятото специалистът заяви, че иска да говори на английски на своите пресконференции, а не на родния си испански. По тази причина той посещава курсове, за да подобри своите знания. \r\n\r\n \"Във всяка професия трябва да усещаш страст, за да даваш най-доброто от себе си. Футболът е моята страст- споделя 47-годишният мениджър. - Това е моята работа, но не го усещам така. Възприемам го като хоби, върша всичко с огромно желание.\" \r\n\r\n Арсенал заема петата позиция във временното класиране на Висшата лига, като е на 1 точка от топ 4. В Лига Европа \"топчиите\" са лидери в своята група с 3 победи и 1 равенство. \r\n \n\t\t\t\t\t\t", "date": "2018.11.26", "title": "Треньорът на Арсенал учи английски език по методиката на Бербатов"}
{"url": "http://www.bnews.bg/article/252693-ognyan_gerdzhikov_nagradi_borbena_vdovitsa_za_advokat_na_godinata", "text": "\n Традиционният благотворителен бал на юристите събра елита в правния свят за шеста поредна година. Над 200 адвокати и магистрати от цялата страна присъстваха на бляскавата церемония, на която бяха раздадени Националните правосъдни награди. \r\n\r\n Но освен статуетките, грамотите, вълнението от отличените успехи и тържествените речи, във фокуса на събитието бяха деца с церебрална парализа, част от които присъстваха в залата, заедно със своите семейства, а балът на юристите беше посветен на каузата да събере пари за тяхното подпомагане. Освен това организаторите подпомогнаха и Асоциацията за подкрепа на децата – за талантливи деца. \r\n\r\n Три от децата – Валерия, Белослава и Аглея пяха по време на церемонията, а малките художници Васил и Камен, предоставиха картини за търга. За доброто музикално настроение на гостите се погрижи също така и певицата Цвети Радойчева. В края на събитието близо 9000 лв. бяха дарени, събрани от благотворителна томбола, процент от благотворителния куверт, отделни дарители и търг с картини, безвъзмездно предоставени от художниците Иван Яхнаджиев, Деси Димитрова, Силви Басева, Илия Желев и Николай Янакиев. актьорът Ники Сотиров, тв водещата Константина Живова, адвокатът-художник Румяна Недялкова, също така две авторски картини на фотографа Бойчо Костадинов , откупени от последната му изложба и предоставени от Асоциацията на жените адвокати. По време на церемонията малката правнучка на Златьо Бояджиев нарисува четири картини. \r\n\r\n Тя ги подари на професионалното жури – проф. Огнян Герджиков, проф. Сашо Пенов и адвокат Владимир Дончев, както и на специалният гост на церемонията Мартен Прадел. Преди да започне официалната церемония водещите Боряна Баташова и юристът Юлиян Демирев прочетоха поздравитилин адрес от г-жа Марияна Кънчева – българският съдия в Общия съд на ЕС. Първо бяха връчени четири специални приза. За Про – боно адвокат с над 40 безплатни дела за 2018 година, отличието получи адвокат Елка Пороминска. Статуетката й бе връчена от екс адвоката и настоящ изпълнителен директор на Българската агенция за инвестиции г-н Стамен Янев. Призът Адвокат в медиите получи бившият правосъден министър Антон Станков. \r\n\r\n Отличието Принос в Адвокатурата отиде при човекът, който обедини адвокатурата за един 5-годишен мандат – бившият председател на Софийската адвокатска колегия Петър Китанов. Статуетката му връчи декана на ЮФ към СУ проф. Сашо Пенов. Четвъртият специален приз отиде при един от директорите на Международния адвокатски съюз – г-н Мартен Прадел, който долетя от Париж заради церемонията. Той е и партньор в световно-известната кантора Бето Саралини, член е на Съвета на парижките адвокати, и дейността му е съпроводена с огромен медиен интерес с приноса му към кампанията за независимостта на съдебната система в Полша. Статуетката му бе дадена от директора по международно сътрудничество към UIA – Константин Димитров. За „Сделка на годината“ бяха отличени Евролекс България. \r\n\r\n Миналогодишният победител в тази категория Иван Кръпов поднесе статуетката на адвокат Андрей Делчев.. „Синдик 2017“ стана Ана Миленкова. Статуетката и грамотата и връчиха миналогодишната победителка Велина Рашкова и членът на УС на Асоциацията на синдиците – Димитър Тодоров. В тази категория бяха номинирани още Венцеслава Стефанова и Росен Милошев. Номинираните медиатори бяха Габриела Димитрова, Мариана Николова, Свилена Димитрова и Цветелина Фердинандова. Елиза Николова, председател на ПАМБ връчи статуетката на Свилена Димитрова. В категорията „Прокурор на годината“ статуетката отиде при Иван Гешев, заместник-главен прокурор. За „Съдия 2018“ призът бе даден на Стефан Милев от председателката на Българска съдийска асоциация г-жа Богдана Желявска. Другите номинирани съдии бяха Михаил Алексов и Даниела Радева. \r\n\r\n Призът за „Млад юрист“ получи Виктор Гугушев. Той бе награден от Млад юрист на 2017-та Величка Алмишева. Останалите номинирани бяха Асен Апостолов, Ивайло Василев, Маргарита Балабанова, Никола Шопов и Христина Иванова. Адв. Владимир Дончев даде наградата в категорията „Правосъдие зад граница“ на Йорданка Бекирска. В тази категория бяха номинирани и Анна Попова и Веселина Демирева. Победител в категорията Нотариус на годината Камен Каменов – приза му бе връчен от председателя на Нотариалната камара Димитър Танев. \r\n\r\n Останалите номинирани нотариуси бяха Антоанета Итева, Даниела Иванова и Калоян Иванов. В категорията „Дело на годината“ статуетката бе присъдена на благоевградсият адвокат Албина Анева, по така нашумялото дело за Тото милионера и неговият приятел, който му дал на заем 60ст за фиша, а след това претендирал за ½ от спечелената сума. Статуетката й бе връчена от бившия социален министър и настоящ парламентарен секретар на вицепремиера Марияна Николова г-жа Христина Христова. Миналата година г-жа Марияна Николова бе на същата сцена и също взе статуетка от името на Валери Симеонов за спечеленото от него дело срещу братя Домусчиеви. \r\n\r\n Останалите номинирани дела бяха - делото „Октопод“ – адв. Ина Лулчева, делото Андрей Едрев срещу държавата за златните залежи – адв. Петър Николов, делото за военното НДК – подсъдимият Иван Иванов, гл. Секретар на агенция към МО, емблематичното дело за подкуп – със участието на съдия Петър Сантиров, Николай Цонев и Тенчо Попов – адв. Васил Василев. Адвокат на 2018 г. стана борбената Златина Хаджипанайотова, която промени закона и вече 6000 деца останали без един или двама родители ще получават помощи от държавата. Статуетката й бе връчена от проф. Огнян Герджиков. Останалите номинирани бяха Иван Демерджиев, Елка Пороминска, Людмил Павлов, Мариана Тодорова, Стоян Стоянов. Емилиян Арнаудов от Кантора на 2017 „Попов, Арнаудов и партньори“ предаде статуетката за Адвокатска Кантора на „Пенков, Марков и партньори“. Призът прие управляващият съдружник адвокат Владимир Пенков. Останалите номинирани бяха АК Балабанова и Василев, АК Китанова и партньори, АК Христо Ботев, АД Танчев и Чекелева. \r\n\r\n При връчване на наградата Гран при за цялостен принос към правото над 200 гости в залата станаха на крака и аплодираха тазгодишния лауреати – 94-годишният професор Александър Янков. Статуетката му връчи миналогодишният победител проф. Мръчков, а грамотата му даде заместник председателят на ВАС Людмил Рангелов, който е студент на проф. Янков. Сред гостите бяха председателят на Софийската адвокатска колегия адвокат Ивайло Данов, семейство Барбукови, президентът на Свилоза АД Красимир Дачев, продуцентът от Холивуд Зий Ребело, както и адвокати и магистрати от цялата страна. Церемонията се проведе като официална вечеря в хотел Маринела, а по време на вечерта се лееха вината на F2F. \r\n\r\n Националните правосъдни награди се осъществяват и с медийната подкрепа на: телевизия Евроком и предаването „Темида-цената на истината“, БЪЛГАРСКАТА НАЦИОНАЛНА ТЕЛЕВИЗИЯ, БЪЛГАРСКО НАЦИОНАЛНО РАДИО и предаването „Законът и Темида“, телевизия Ин Лайф, вестниците Стандарт, 19 минути, бизнес списанието В2В, онлайн медиите pik.bg, kmeta.bg, legalno.bg, epicenter.bg, Bulgaria news, actualno.com, bnews.bg, blife.bg, sofiainfo.bg, dartsnews.bg, temida.tv, classa.bg, big5.bg, no-comment.bg, nbox, най-голямото ФБ списание HiLife и много други. В томболата участваха - луксозни вратовръзки от бутик Агресия, козметични процедури от Дерма Про, вино F2F, барокова рамка за снимки от Премиум стайл, ядки Вени, луксозно червено вино – специална селекция на марката Тонино Ламборгини, рокля от новия бутик „Lilian Edwards London“, едногодишна карта от фитнес и СПА Pulse , уикенд за двама от ГРАНД ХОТЕЛ БАНСКО, вечеря от Ресторант Розе и ваучери от Marina Spa. \r\n\r\n \r\n \n\t\t\t\t\t\t", "date": "2018.11.26", "title": "Огнян Герджиков  награди борбена вдовица за Адвокат на годината"}
{"url": "http://www.bnews.bg/article/252682-petkova_proektat_za_gazova_vrazka_s_gartsiya_e_vav_finalna_faza", "text": "\n Министърът съобщи, че до дни предстои да бъде подписано споразумение за финансиране с Европейската инвестиционна банка. Проектът за изграждане на газовата връзка е във финална права. Това заяви по време на конференция в София енергийният министър Теменужка Петкова. \r\n  \r\nПред експерти в бранша министърът съобщи, че до дни предстои да бъде подписано споразумение за финансиране с Европейската инвестиционна банка. Освен това държавата е заделила държавна гаранция в размер на 110 млн. евро, припомни още Петкова. \r\n\r\n   \r\n \n\t\t\t\t\t\t", "date": "2018.11.26", "title": "Петкова: Проектът за газова връзка с Гърция е във финална фаза"}
{"url": "http://www.bnews.bg/article/252689-puskat_probno_tramvaya_po_grafa", "text": "\n Пускат пробно трамвая по Графа в сряда. На 28 ноември започват 72-часови проби на трамвайното движение.  \r\n\r\n Релсовият път в целия участък е напълно завършен, приключи и поставянето на паважа в обхвата на трасето. \r\n\r\n В момента се фугира релсовият път в участъка от ул. „Г. С. Раковски“ до ул. „Шишман“, съобщи столичният кмет Йорданка Фандъкова на страницата си във Фейсбук.  \r\n\r\n Ще излязат ли пробойни и колко, предстои да видим. \r\n \n\t\t\t\t\t\t", "date": "2018.11.26", "title": "Пускат пробно трамвая по Графа"}
{"url": "http://www.bnews.bg/article/252680-grigor_se_prismya_na_meratsite_na_hamiltan_kam_nikol", "text": "\n Григор Димитров попари мераците на Люис Хамилтън да си върне обратно Никол Шерцингер. Хавайката и българина за пореден път доказаха, че са заедно, напук на слуховете, че връзката им е пред разпад. Медиите в Англия тръбят, че Хамилтън напоследък доста активно си пише с Никол, с надеждата да си я върне. Двамата бяха заедно седем години, а когато певицата обяви, че иска деца и семейство, пилотът от Формула 1 реши, че му е рано за брачен живот и я заряза. \r\nДвойката се събира и разделя над шест пъти, докато Никол окончателно не го заряза. Към днешна дата петкратния световен шампион и рали състезател не пропуска да й прави комплименти и да накара Гришо да ревнува, пише \"България днес\". \r\nТенис звездата обаче не изглежда притеснен от случващото се. Преди дни, той дори помогна на любимата си да направи парти за сватбата на своя приятелка в Калифорния. \r\n\r\n Именно със снимките, които Никол пусна от купона, Гришо се присмя на опитите на Хамилтън да си я върне.  В момента смуглата красавица е отдадена на кариерата си и не изглежда особено заинтересувана от бившата си любов. Тя преодоля болезнената раздяла с бившия си годеник и е щастлива. \r\nС Григор също не се виждат често, защото той постоянно пътува по турнири, а Никол има постоянни участия в риалити формати, което я превръща в съдия на едни от най-гледаните шоута през последните години. \r\n  \r\n \n\t\t\t\t\t\t", "date": "2018.11.26", "title": "Григор се присмя на мераците на Хамилтън към Никол"}
{"url": "http://www.bnews.bg/article/252686-obviniha_dvama_burgaski_nadzirateli_za_smartta_na_zatvornik", "text": "\n   \r\n\r\n Софийска градска прокуратура /СГП/  повдигна обвинение на  Стилиян К. и Ангел М. за причинена от тях по непредпазливост в условията на независимо съпричинителство смърт на  затворника Горан Горанов - престъпление по чл.122 ал.1 от НК. \r\n\r\n Стилиян К. и Ангел М. са привлечени като обвиняеми за това, че на 25.03.2017г., за времето от 07.00ч. до 07.30ч., в гр.Бургас, като надзиратели в Затвора-Бургас, при условията на независимо съпричиняване, чрез бездействие, по непредпазливост са причинили смъртта на лишения от свобода Горан Горанов, настанен в наказателна килия във II-ра зона с повишена сигурност в Затвора - Бургас. \r\n\r\n Сутринта на 25.03.2017г. възникнала повреда на парната инсталация в килията на лишения от свобода, при която имало свободно изтичане /пробив/ на водна пара под налягане с температура 140 градуса по Целзий. \r\n\r\n При съприкосновението й с тялото на Горан Горанов тя предизвикала тежка термична травма, несъвместима с живота. \r\n\r\n При аутопсията на трупа на Горан Горанов е установена мацерация на стъпалата със свличане на кожата на петите. Свличане на кожа е установено на задната повърхност на двете бедра, гърба, коленете на трупа, дясната длан, по външната повърхност на дясната предлакътница. По трупа са установени следи от изгаряния. \r\n\r\n Експертното заключение сочи, че смъртта е настъпила вследствие на термична травма – попарване на дихателните пътища и на 53% от кожата на главата на починалия, причинена от повреда на парната инсталация. \r\n\r\n Основна роля в леталния изход са термичните промени в дихателните пътища от вдишаната гореща пара. Липсата на епител по хода на дихателните пътища е довела до бързо настъпване на кислороден глад във всички органи и тъкани, което е довело до бързото развитие на дихателна/кислородна дихателна недостатъчност и развитие на термичния шок. \r\n\r\n При термична травма се получава дехидратация (обезводняване) на организма и хемоконцентрация (сгъстяване на кръвта), което може да причини инфаркт на миокарда. Смъртта е в пряка причинно - следствена връзка с термичната травма. \r\n\r\n Двамата обвиняеми, въпреки че са били длъжни, не са изпълнили законовото си задължение да осигурят защитата, безопасността и сигурността на лишения от свобода. При възникналата аварийна ситуация с парното отопление, обвиняемите надзиратели не са реагирали на виковете за помощ на лишения от свобода. Обвиняемите не са предприели своевременно мерки за ограничаването, преодоляването и ликвидирането на последствията от нея и опазване на живота и здравето на лишения от свобода Горан Горанов, независимо че са забелязали излизащата пара от прозореца на неговата килия, която постепенно е изпълнила коридора на II-ра зона с повишена сигурност в Затвора – Бургас. \r\n\r\n Спрямо обвиняемите е  наложена забрана за напускане на страната. \r\n\r\n Предстои внасяне на материалите по делото с обвинителен акт в съда. \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2018.11.26", "title": "Обвиниха двама бургаски надзиратели за смъртта на затворник"}
{"url": "http://www.bnews.bg/article/252687-ukrayna_tseli_nato_da_se_namesi_v_konflikta_s_rusiya_i_da_stane", "text": "\n Главната причина за въвеждането на военно положение в Украйна е да се даде възможност на НАТО да се намеси в конфликта. По този начин събитията в Керченския пролив ще придобият съвсем друго геополитическо значение. Това съобщава във Facebook, като се позовава на свои източници по високите етажи на властта в Киев, шеф-редакторът на украинското издание \"Обозреватель\" Орест Сохар. \r\n\r\n \"Моите източници твърдят, че военното положение ни е необходимо за да се повиши статута на отношенията ни със Северноатлантическия алианс. Това ще даде възможност да НАТО да въведе свои кораби в акваторията на Черно море и да се случи нещо особено. Въвеждането на военно положени сочи именно това\", посочва Арест Сохар, цитиран и от УНИАН. Постоянният представител на президента на Украйна в Автономна република Крим Борис Бабин от своя страна обяснява, че в украинските райони, граничещи с Крим, има признаци за загуба да държавното управление и въвеждането на военно положение ще помогне на военните органи да затегнат реда там, предава УНИАН. \r\n\r\n \"Има закон, който определя режима на военното положение. И след като то е въведено аз съм уверен, че военните органи ще възстановят реда в тези райони, които са близо до Крим. Тук има признаци на липса на държавно управление и вече сме докладвали на президента на Украйна за това положение, като чест от хибридната агресия на Русия срещу нас\", заяви Борис Бабин. \r\n\r\n Руският външен министър Сергей Лавров коментира от своя страна изострянето на отношенията между Москва и Киев. \"Настоятелно призоваваме западните спонсори на Киев да укротят тези, които сега чрез военна истерия се опитват да спечелят точки за предстоящите избори или други събития в Украйна\", каза Лавров, цитиран от световните информационни агенции.  Лавров също така посъветва Киев да бъде адекватен, тъй като \"Западът вече се чувства неудобно заради украинското ръководство\". \r\n  \r\n \n\t\t\t\t\t\t", "date": "2018.11.26", "title": "Украйна цели НАТО да се намеси в конфликта с Русия и да стане..."}
{"url": "http://www.bnews.bg/article/252705-d_r_ognyanova_zaprilicha_na_frida_kalo", "text": "\n Актрисата Диана Димитрова, нашумяла като д-р Огнянова от „Откраднат живот”, е станала копие на Фрида Кало в реклама на изложба, която подготвя. Както е известно, звездата от сериала е и художничка и от години продава успешно своите творби. Тя вече има 3 самостоятелни изложби, а тази, която подготвя в момента, е четвъртата. Откриването е в края на месеца.  \r\nДни по-рано актрисата си направи фотосесия специално за повода. От снимките ясно личи, че е била вдъхновена от стила на голямата Фрида Кало, особено що се отнася до прическата. В картините си обаче Диана следва изцяло своя личен стил като творец. Тя споделя, че ги е рисувала най-вече през нощта, тъй като денем е била плътно заета със снимките на „Откраднат живот”. Понякога за сън ѝ оставал по-малко от час за цяло денонощие, но макар и изморена, се чувствала вдъхновена и щастлива с работата си, пише \"Уикенд\".  \r\n  \r\n \n\t\t\t\t\t\t", "date": "2018.11.26", "title": "Д-р Огнянова заприлича на Фрида Кало "}
{"url": "http://www.bnews.bg/article/252671-pochina_italianskiyat_rezhisyor_bernardo_bertoluchi", "text": "\n Италианският режисьор Бернардо Бертолучи почина на 77-годишна възраст, предаде Ройтерс, като се позова на италиански медии. \r\n\r\n Режисьорът, роден в Парма, е издъхнал в дома си в Рим след битка с рака. \r\n\r\n Едни от най-известните му филми са „Последно танго в Париж”, „Последният император”, „Открадната красота” и „Мечтатели”. \r\n\r\n Бертолучи е носител на две награди „Оскар” за „Последният император” – за режисура и сценарий. Филмът печели общо 9 награди „Оскар” през 1988 г. \r\n\r\n Бертолучи започва кариерата си като асистент-режисьор на Пиер Паоло Пасолини във филма му „Безделник” („Accatone”) от 1961 г. Първия си филм режисира на 21-годишна възраст – „Сухата кумица” („La Commare Secca”) от 1962 г. \r\n\r\n Привлича световното внимание с „Последно танго в Париж”, в който участват Марлон Брандо и Мария Шнайдер. \r\n\r\n През 2011 г.  Бертолучи получи почетна „Златна палма” в Кан. \r\n \n\t\t\t\t\t\t", "date": "2018.11.26", "title": "Почина италианският режисьор Бернардо Бертолучи"}
{"url": "http://www.bnews.bg/article/252698-ustata_zahapa_krisko", "text": "\n Рапърът Устана словесно нападна колегата си Криско. Иван Динев възнегодува, че има чалга бойз, скрити зад етикета „рапъри“. През последните години Криско неведнъж е обвиняван, че рапърските му парчета звучат прекалено чалгарски. Тези нападки се засилиха, след като направи и дует със Слави Трифонов,  използвайки текст и музика от ретро чалга парче, писа „България Днес“. \r\n\r\n „Тръгвайки да пиша текста на новата ми песен „Дебел“, си казах: „Аз защо не взема да си вкарам всички голове, които искат да ми вкарат, да взема да напиша малко самоирония „много съм дебел, защо, защото не спряхте да ме храните“. То е хем самоирония, хем атака. Идеята ми, когато правех това парче, беше много ясна. Исках да оставя всичко комерсиално настрана. Реших, че ще направя парче за мой кеф, така започва и текстът. С думичките по-нататък стрелям и предизвиквам новите актуални чалга бойз, скрити зад етикета „рапъри“, изригна Устата, намеквайки за Криско като представител на новото музикално поколение. \r\n\r\n Самият Устата многократно е обвиняван, че е повече чалгар и по-малко рапър, заради дуетите си с Азис и Софи Маринова и честата му поява на концертите на „Пайнер“. \r\n\r\n „Много се дразнех през последните години, когато казваха „Ето това е „чалга“, а това тук, което е десет пъти по-тъпо и по-просташко понякога, е новата българска музика“. В случая не защитавам нито попфолк изпълнителите, нито стрелям срещу хип-хоп гилдията. Става дума за съвсем друго нещо. Голяма част от продуктите, които са на много ниско ниво. И за това реших да им покажа всъщност какво е хип-хопът от един „чалга рапър“ и накрая да видят как се римува с 8,9 срички в секунда. Така че край нас има много хубава музика и много тъпа българска музика. Това парче е срещу тъпата българска музика“, аргументира се Устата.   \r\n \n\t\t\t\t\t\t", "date": "2018.11.26", "title": "Устата захапа Криско"}
{"url": "http://www.bnews.bg/article/252664-bremennata_bogdanska_papchasa", "text": "\n Бременната Александра Богданска-Петканова е в ужас от пъпки. \r\nХормоналните промени в организма на моделката са станали причина лицето ѝ да се изприщи. За развалянето на гладката ѝ кожа допълнително е допринесъл апетитът ѝ към сладкото. Откакто е трудна, половинката на Лудия репортер Даниел Петканов изпитва непрекъснат глад за захар и шоколад. Тя не спира да се тъпче с торти, пайове и бонбони. За щастие на Александра, поетите въглехидрати не се лепят на фигурата ѝ, която продължава да е много стройна. Вредната храна обаче се отразява в пъпките на лицето ѝ, пише \"Уикенд\".  \r\n \n\t\t\t\t\t\t", "date": "2018.11.26", "title": "Бременната Богданска пъпчаса "}
{"url": "http://www.bnews.bg/article/252672-snezhni_buri_v_sasht_stotitsi_poleti_sa_otmeneni", "text": "\n Снежна буря връхлетя части на Съединените щати. Стотици полети бяха отменени, а хиляди пътници останаха блокирани по летищата. \r\n\r\n Предупреждения за виелици са издадени за районите от Канзас до Чикаго. Сняг покри части от Мисури, Небраска и Айова. \r\n\r\n Поривите на вятъра достигат 80 километра в час. На места се очаква снежната покривка да достигне 30 сантиметра. Над 600 полета са отменени. \r\n\r\n Очаква се бурите да продължат и през следващите часове. \r\n \n\t\t\t\t\t\t", "date": "2018.11.26", "title": "Снежни бури в САЩ! Стотици полети са отменени!"}
{"url": "http://www.bnews.bg/article/252677-kola_izgorya_v_plovdiv_utochnyava_se_dali_e_zapalena_umishleno", "text": "\n Автомобил изгоря напълно тази нощ в Пловдив. Бързата намеса на пожарникарите предотврати прехвърлянето на огъня върху близка кооперация. \r\n\r\n Огънят лумнал около 2 ч. тази нощ в лек автомобил, паркиран в квартал „Кючук Париж”. Съседи от близки кооперации били събудени от гърмежа на запалените гуми и подали сигнал в пожарната. \r\n\r\n Автомобилът е бил паркиран на тротоара до кооперация, която е можела също да пламне. От пожарната уточняват дали колата е запалена умишлено. \r\n \n\t\t\t\t\t\t", "date": "2018.11.26", "title": "Кола изгоря в Пловдив, уточнява се дали е запалена умишлено"}
{"url": "http://www.bnews.bg/article/252679-mvr_zapochva_proverki_na_kamioni_taksita_avtobusi_i_patnitsite_v_tyah", "text": "\n От днес до 2 декември на територията на страната ще бъде извършен засилен контрол на водачите на товарни автомобили, автобуси и пътниците в тях, както и на водачите на таксиметрови коли, съобщиха от МВР. \r\n  \r\nВ хода на планираната операция ще се проверява за спазване на разрешената максимална скорост за движение, употребата на алкохол, наркотични вещества и техните аналози, използване на обезопасителни колани, техническата изправност на автомобилите и на осветителните им системи. \r\n\r\n По време на проверките ще се следи и за управление на автомобили от неправоспособни водачи, както и на такива, на които временно е отнето свидетелството за управление. \r\n  \r\nПо време на проверките по метода \"широкообхватен контрол\", ще се следи и за валидна задължителна застраховка \"Гражданска отговорност\", както и заплатена ли е необходимата винетна такса за ползване на републиканските пътища. \r\n \n\t\t\t\t\t\t", "date": "2018.11.26", "title": "МВР започва проверки на камиони, таксита, автобуси и пътниците в тях"}
{"url": "http://www.bnews.bg/article/252694-golyamata_drama_na_vesela_neynski_izgubila_2_detsa_sled_aborti_v_4_iya_mesets", "text": "\n Певицата Весела Нейнски крие лична драма, която два пъти е белязала живота й. Два пъти тя е забременявала и е губила децата си в четвъртия месец от бременността. През 2008 г. 36-годишната Весела получила тежък кръвоизлив след аборт, предизвикан по медицински показания в клиника „Света София” от д-р Валентина Мазнейкова.  \r\nСлед 18 дни кървене след отстраняването на мъртвия плод, певицата отишла на преглед при д-р Начко Чалманов в АГ болница „Шейново”. Той я посъветвал да се върне отново в клиника „Света София”, тъй като открил остатъчен материал от бременността й въпреки извършеното абразио. Весела отказала, тъй като не искала отново да търси помощта на д-р Мазнейкова. Певицата изповяда болката си, че е загубила две деца при аборти в четвъртия месец и пред съквартирантите си в Къщата на „Биг брадър: Мост Уонтед”. \r\nПрез пролетта на 2008 г. Неински отишла на консултация в клиникита на известната като акушер гинеколог на ВИП персоните д-р Валентина Мазнейкова, за рутинен преглед. Певицата поискала да се извърши изследване на плода, което обикновено се правело в третия месец. Прегледът с ехограф установил, че бебето няма сърдечна дейност. Според д-р Мазнейкова, плодът бил загинал от 7 до 10 дни преди Весела да отиде в клиниката.  \r\n„Това беше една тъжна история за една дама, която имаше силно желание да има живо дете и да се подложи на всякакви генетични изследвания. Такова състояние е изключително опасно и животозастрашаващо за жената, тъй като, ако един плод загине повече от седмица, съществуват огромни рискове той да провокира кръвотечение, инфекция, кръвоизливи, усложнения. При такава диагноза максимално бързо трябва да се направи почистване, т.т. премахване на загиналия плод. Това, разбира се й беше предложено, тя прие всичко така, както трябва да бъде. Бяха назначени изследвания, препоръката беше на следващия ден, ако тя реши и е съгласна, за което подписа необходимите документи, да дойде на следващата сутрин за кюретаж на матката. Всички рискове й бяха обяснени внимателно. Весела беше предупредена за опасностите и за това какво би трябвало да се направи. Тя прочете всичко внимателно и постави своя подпис под тези документи. На следващата сутрин беше приета в отделението за процедурата. Извърших я лично аз с голямо внимание и подготовка още от предния ден. Операцията бе извършена под венозна упойка, продължи няколко минути, след което Весела беше настанена в отделението. След около 2 часа, при абсолютно стабилни показатели, тя беше изписана със съвет до една седмица да бъде консултирана лично от мен. В рамките на тази една седмица тя не се яви и не ме е потърсила за каквото и да било. Най-парадоксалното е, че година след това тя излезе в медиите, като твърди нещо много странно и невярно – че 20 дена след кюретажа, поради факта, че не съм могла да й обърна достатъчно внимание, тя е потърсила консултация в АГ болница „Шейново”. Там е била приета и е установено, че има нужда от повторен кюретаж, който й е бил извършен. Тя заяви, че разполага с цялата документация. Обърнах се към ръководството на болницата и изисках документацията, но се установи, че лицето не е постъпвало, не е лекувано, не е амбразирано. Никакви манипулации не са били регистрирани и извършени във въпросната болница. Разполагам с този документ, както и с цялата медицинска документация от нашата клиника”, категорична е д-р Мазнейкова.  \r\nВерсията на певицата за смъртта на бебето й обаче е съвсем различна. Според нея е възможно да не фигурира с основната база данни на „Шейново”, защото действително не е постъпвала за лечение, а е изчистена там амбулаторно. След разразилата се дискусия в медиите, д-р Чалманов потвърдил, че е оперирал Нейнски с цел отстраняване на остатъците от нейната бременност. \r\n„Отидох за хореон биопсия - едно изследване, при което се взема ДНК от самия плод в ранна седмица на бременността с цел да се направи анализ и да се установи дали той има някакви хромозомни нарушения. Това е профилактично изследване, което не е задължително, но аз държах да направя всичко, което науката познава, за да съм сигурна, че ще родя здраво дете”, разказва Весела.  \r\nД-р Мазнейкова обаче й казала: „Да, ще ви направя това изследване, легнете за ехографски преглед”. Всичко продължило около минута. Установило се обаче, че сърцето на плода е спряло, пише \"Уикенд\".  \r\n„Разстроих се ужасно, защото много исках това дете. Шест дена преди това бях на друг лекар и имам ехографски доказателства, че детето ми тогава имаше сърдечна дейност и се развиваше нормално. Именно поради тази причина шокът за мен беше голям. Когато ми съобщи, че сърцето на детето ми е спряло и трябва на другия ден да дойда в 8 часа, за да бъде извадено, аз се облях в сълзи. А д-р Мазнейкова с хладнокръвен тон продължи все едно нищо не се е случило: „Дължите ми 50 лева за ехографския преглед и 350 лева за абразиото утре”... И ме изпрати в това състояние да попълвам декларации. Тръгнах, и през сълзи, обличайки се, я помолих да ми обясни къде да отида за документите. А Мазнейкова ни в клин ни в ръкав ме попита: „А бащата Васил Петров ли е?” Бях изумена и потресена: „Как може да ми задавате такъв въпрос, откъде накъде да е той? Тя продължи: „Ами чела съм, че имате връзка...” Вече не издържах и отвърнах сопнато: „Това беше преди 10 години! Не знам как лекар може да се занимава с клюки в такъв момент, когато вижда, че на пациента му е изключително тежко! След това чух, че тя имала навика да коментира в пресата неща, свързани с известни нейни пациенти, които са лични и са предмет на лекарска тайна. На другия ден дойдох в клиниката за операцията. Много държах след аборта да ми бъде предоставен материал за да се направи ДНК анализ - исках да знам каква е причината за смъртта на плода. Това ми е първа бременност и исках да знам за в бъдеще от какво съм застрашена. Тя обаче ми заяви: „Няма смисъл да се ровиш в нещата, каквото станало, станало – гледай напред!” \r\nНе бях в състояние да споря с нея, тъй като предстоеше да вляза в операционната и зависех изцяло от нейната добра воля. Накараха ме да подпиша още декларации - че клиниката не носи отговорност, ако се случат някакви усложнения или ако бъда заразена с хепатит или СПИН по време на интервенцията. Отказах да подпиша, защото имах изследвания от три лаборатории, че съм клинично здрава. Не можех да се съглася да бъда подложена на хирургическа интервенция и те да не носят отговорност. Обясниха ми, че това е рутинна операция, че подписването било символично. Но за мен това беше нередно. След операцията на другия ден, която извърши лично д-р Мазнейкова, тя ми каза, че е нормално кръвотечението да продължи 3-4 дни. В този срок отидох в клиниката на преглед, но тя беше заета с раждане – не можа да ме прегледа. На шестия-седмия ден й се обадих по телефона и й казах, че кръвотечението не е спряло и че от мен изпадат парчета плът, попитах я това нормално ли е. Тя каза: „Да, тъй като в късна седмица на бременността е направено абразиото, в самия край на третия месец – нормално е да има по-дълго време кръвотечение.” Но това по-дълго време продължи близо три седмици... Отидох при моя личен лекар, който ми даде направление за друг гинеколог и за кръвни изследвания. Установи се, че съм получила анемия вследствие на кръвоизлива, чувствах се зле, виеше ми се свят... Слава Богу, аз съм завършила алтернативна медицина в Англия и това ми помогна да не стигна до сепсис и тежки инфекции - през цялото време приемах хомеопатични антисептици и други препарати за кръвоизлива, което ми помогна да не вдигна висока температура и ме поддържаше в сравнително добра форма.  \r\nНякъде към 20-я ден отидох в АГ болница „Шейново” - направиха ми ехографско изследване и се установи, че не съм била изчистена добре. Лекарите ми казаха: „Върнете се при д-р Мазнейкова, за да ви доизчисти”. Не исках да се оставя втори път в ръцете й. Помолих специалистите в „Шейново” да извършат второто абразио. Четири часа по-късно кръвоизливът спря. Направен беше хистологичен анализ на това, което извадиха от мен и се установи, че е вече е имало възпаление и че са били останали парчета от плацентата. Извадиха един буркан с вътрешности от плода. Можело е да умра”, връща се към кошмарните моменти Весела. \r\nСамо 4 часа след повторното амбразио в „Шейново” състоянието й се нормализирало.Нейни приятелки я посъветвали да потърси правата си в съда. „До този момент нямам деца и не знам за в бъдеще какви могат да бъдат последствията. Но аз мисля, че Господ отгоре един ден ще съди, когото трябва. Не съм искала да печеля пари от нещастието си и да търся обезщетение. Не исках да посипвам раната си със сол и да коментирам месеци наред това, което ми се е случило. За мен не е важно да търся отмъщение”, категорична е певицата. След злощастното събитие Весела отново забременяла, но уви, и втората й бременност била несполучлива. \r\n  \r\n \n\t\t\t\t\t\t", "date": "2018.11.26", "title": "Голямата драма на Весела Нейнски - изгубила 2 деца след аборти в 4-ия месец "}
{"url": "http://www.bnews.bg/article/252678-nikolay_mihaylov_veche_e_futbolist_na_levski", "text": "\n Николай Михайлов вече е вратар на \"Левски\". Стражът е подписал договор до края на сезона, с опция за още две години.  \r\n\r\n Михайлов е юноша на \"сините\". До момента има 15 мача за столичния гранд. Спечелил е две титли на България с 26-кратните шампиони, Купа и Суперкупа на България.  \r\n\r\n Той се раздели с клуба през лятото на 2007 година, когато Рафаел Бенитес го привлече в \"Ливърпул\". \r\n\r\n Миналата седмица стражът премина успешни медицински прегледи, след които стана ясно, че е здрав, но ще трябва да свали няколко килограма, за да влезе във форма. За последно той бе част от кипърския \"Омония\", с който разтрогна през месец май. Преди това той има два престоя в турския \"Мерсин\", а най-добрите си години прекара в холандския \"Твенте\". \r\n\r\n Михайлов ще бъде картотекиран веднага щом му пристигне жълтата му карта. На \"Герена\" очакват той да реши проблемите с вратарския пост, които неизменно съпътстват тима през последните няколко месеца. \r\n \n\t\t\t\t\t\t", "date": "2018.11.26", "title": "Николай Михайлов вече е футболист на \"Левски\""}
{"url": "http://www.bnews.bg/article/252673-shestima_zaginaha_pri_pozhar_v_zhilishtna_sgrada_v_shveytsariya", "text": "\n Шестима загинаха при пожар в ранните часове на днешния ден в жилищна сграда в град Золотурн, Северозападна Швейцария, заяви швейцарската полиция. \r\nСред загиналите има деца, а неуточнен брой хора са откарани в болница. Причината за пожара засега не е ясна, предаде Ройтерс. \r\n\r\n Снощи един от обитателите на сградата забелязал дим на стълбището на кооперацията и в около 2 ч. подал сигнал, каза полицията. Към този момент в сградата имало около 20 души. \r\n\r\n Пожарът вероятно е избухнал в приземната част и поради това сградата се изпълнила с дим, който започнал да излиза от прозорците. Пристигнали десетки пожарникари и служители на аварийно-спасителните служби. \r\n\r\n Като предпазна мярка временно е била евакуирана и съседна сграда. \r\n\r\n   \r\n\r\n   \r\n \n\t\t\t\t\t\t", "date": "2018.11.26", "title": "Шестима загинаха при пожар в жилищна сграда в Швейцария"}
{"url": "http://www.bnews.bg/article/252669-pochina_nay_golyamata_lyubov_na_lili_ivanova_snimka", "text": "\n Почина музикантът Иван Пеев, стана ясно от официалния профил на Лили Иванова. Той е нейният втори съпруг. Примата публикува тяхна обща снимка, към която написа \"Почивай в мир, Ванко!\". Пеев е роден през 1937 г. в Горна Оряховица. \r\n\r\n Завършва консерватория в класа по цигулка на проф. Владимир Аврамов. Работи в редакция Забавна музика на Балкантон и като музикален редактор в БНР. Ръководител е на оркестър 6+1, който повече от 10 години съпровожда концертите на Лили. \r\n\r\n Ванко е прочут цигулар,  пианист, аранжор и композитор. За него тя казва, че е единственият мъж, когото е обичала. \"Всички мъже сравнявам с Ванко, той беше аристократ\", споделя певицата. \r\n \n\t\t\t\t\t\t", "date": "2018.11.26", "title": "Почина най-голямата любов на Лили Иванова (Снимка)"}
{"url": "http://www.bnews.bg/article/252688-sasht_ni_razmaha_prast_balgariya_da_vnimava_s_dostavkite_na_gaz_ot_rusiya", "text": "\n \r\nАмериканският посланик Ерик Рубин също подчерта, че енергийната сигурност е част от националната сигурност. По думите му 13 европейски държави продължават да разчитат на доставките на газ от Русия, България е една от тях. САЩ не искат европейските им партньори да са обект на икономическа и енергийна принуда от страна на Русия, подчерта той на конференция. \r\n\r\n Щатите подкрепят енергийната ни независимост. Двете американски централи играели ключова роля в енергийната ни независимост, заяви още посланикът на САЩ у нас на конференция за енергийната сигурност в региона.. \r\n\r\n Междувременно енергийният министър Теменужка Петкова каза, че енергийната сигурност е пряко свързана с националната сигурност. Тя се обяви за ограждане на енергийната инфраструктура в региона, както и за диверсификация на доставките. \r\n\r\n Ключов проект за региона е връзката с Гърция. Този проект е топ 7 приоритетен проект за ЕС. Министър Петкова е доволна, че проектът за газовия хъб \"Балкан\" се ползва с доверието на Брюксел. \r\n\r\n Българското правителство работи целенасочено за пазарното развитие на този пазар, похвали се още тя. \r\n\r\n \r\n  \r\n \n\t\t\t\t\t\t", "date": "2018.11.26", "title": "САЩ ни размаха пръст: България да внимава с доставките на газ от Русия"}
{"url": "http://www.bnews.bg/article/252663-teodora_duhovnikova_s_pokartitelna_izpoved_prezhivyah_koshmara_narechen_rak", "text": "\n Актрисата Теодора Духовникова направи изненадваща изповед. Чаровната звезда от „Откраднат живот” сподели, че е преживяла рак на гърдата. 41-годишната Теодора направи признанието си малко след като грабна приза „Жена на годината” в раздел „Актриси”. Тя поясни, че онкологичното заболяване е открито в начален стадий и за щастие вече е в миналото. \r\nВ арт средите разказват, че заради фамилната си обремененост актрисата често се подлага на профилактични прегледи при мамолог, тъй като няколко жени от семейството й развили болестта. Именно при един от прегледите Духовникова открива заболяването и при себе си, но решава да запази в тайна случващото се, пише „България днес”. \r\nАктрисата безкрайно държи на спокойствието на двете си дъщери—Ема и Бояна, а и неведнъж е казвала, че по-важно от семейството няма, както и че става лоша, когато някой се намеси в отношенията й с децата и мъжа й Стефан. \r\n\r\n „Преживях кошмара, наречен рак. Благодаря на лекарите, които спасиха живота ми — проф. Гаврилов и д-р Марга Николова”, лаконично сподели Духовникова. \r\n\r\n Съвсем наскоро тя изигра ролята на онкоболна жена и в сериала „Откраднат живот”. „Безкрайно съм щастлива, че можех да говоря за това в сериала. Вероятно знаете, в повечето такива случаи мъжете не знаят как да понесат ситуацията и просто си тръгват”, споделя още Духовникова. \r\n \n\t\t\t\t\t\t", "date": "2018.11.26", "title": " Теодора Духовникова с покъртителна изповед: Преживях кошмара, наречен рак"}
{"url": "http://www.bnews.bg/article/252670-sobstvenitsi_na_zemya_tarsyat_kupuvachi_za_pusteeshtite_si_zemi", "text": "\n В края на годината собственици на пустеещи земеделски земи изкараха имотите си за продан. Това отчитат брокери на недвижими имоти, според които последните седмици на пазара са се появили доста оферти на терени от различни землища. Наследниците и притежателите често нямат възможност самостоятелно да се грижат за земите си или не се интересуват от земеделие и за това оставят нивите си да пустеят. Те предпочитат да ги обявят за продажба, вместо да ги дават за символични суми на арендатори или познати. Част от тях дори нямат представа какво се случва с поземлените им имоти. \r\n\r\n По данни на Изпълнителната агенция по околната среда (ИАОС) през 2018 г. се е увеличил размера на изоставените трайни насаждания и на масивите от земи, които не са обработвани повече от пет години. Необработваните площи са достигнали 1.94 млн. декара. За сравнение преди година изоставените парцели са били с над 16 хил. декара по-малко. \r\n\r\n Според обобщените данни на брокерите, към момента за продажба са обявени около 870 хил. дка земя в цялата страна. Броят на собствениците, които искат да сключат сделка за притежаваната от тях земя, надхвърля 58 хил. души.  \r\n\r\n Друга честа причина за продажба е необходимостта от свежи пари за посрещане на непредвидени плащания, свързани със здравето на собствениците. Това става ясно от последното проучване на компанията за управление на поземлени активи „Агрион“ за нагласите на собствениците на земеделска земя. \r\n\r\n Притежателите и наследниците се решават на сделка, също така, ако им предстои придобиване на друг имот или други спешни разходи. Наближаването на коледните и новогодишни празници е свързано с доста повече разходи от обикновено и продажбата на имот е вариант за собствениците да покрият разходите си. Голяма част от тях прибягват до сделка като алтернатива на тегленето на кредити, тъй като процедурата е доста по-опростена и бърза, сочат проучванията на „Агрион“. \r\n\r\n Притежатели на земеделски имоти в България са предимно хора от по-възрастното поколение, над 55 години, със средни за страната доходи, за които продажбата на имот е най-бързият и сигурен начин да осигурят необходимите им пари за непредвидени разходи. Голяма част от тях са склонни да продадат част от имотите си, вместо да теглят кредит от банка и да трупат задължения. Процедурата при продажба е много по-бърза и опростена, и спестява доста разходи на притежателите. \r\n\r\n Анализът на „Агрион“  показва, че най-важните фактори избора на купувач са сигурността на сделката и бързото й реализиране. Повечето собственици на земя предпочитат потенциалният купувач да е българска компания, която е доказала във времето, че е добър стопанин и партньор и се грижи за земите, които управлява. Над 75% от продавачите посочват именно „Агрион“ като предпочитан партньор при сделка. Компанията държи водеща позиция сред фирмите, чиито услуги собствениците на земя и продаващите биха ползвали. Тя е най-разпознаваемият бранд в земеделския бранш. \r\n\r\n \r\nПроучването показва още, че над 53% от притежателите на земя разпознават името „Агрион“ и все повече хора са посетили някой от регионалните офиси на компанията в опит да сключат сделка.  Според доклада, сериозно предимство на компанията е, че предлага безплатна оценка на имота.  Желаещите да продадат земята си могат да го направят в някой от 20 офиса „Агрион“. На разположение е и онлайн заявка за безплатна оценка или продажба на адрес  . \r\n\r\n \r\nОт ноември компанията започна и безплатни правни консултации. Заради силния интерес инициативата „Ден на безплатните консултации“ ще се провежда всеки месец  в някой от регионалните офиси на „Агрион“, съобщиха от дружеството. Компанията започна и разработването на специална секция на сайта си, където всеки, който има казус със земята си, ще може да пусне запитване до висококвалифицирания екип от юристи, специализирали в поземлени отношения. От земеделското дружество се ангажират да разгледат казуса и да върнат отговор в най-кратки срокове.  \r\n\r\n   \r\n \n\t\t\t\t\t\t", "date": "2018.11.26", "title": "Собственици на земя търсят купувачи за пустеещите си земи! "}
{"url": "http://www.bnews.bg/article/252660-naprezhenieto_mezhdu_rusiya_i_ukrayna_savetat_za_sigurnost_na_oon_se_sabira_izvanredno", "text": "\n Съветът за сигурност на ООН ще се събере днес по искане на Русия след възникналото напрежение между страната и Украйна. Русия обстрелва и плени три украински кораба в Черно море край бреговете на Крим. \r\n\r\n Европейският съюз и НАТО призоваха двете страни за сдържаност и намаляване на напрежението. \r\n\r\n В инцидента са участвали два украински бойни катера и един влекач. Шестима членове на екипажа са ранени вследствие на обстрела. По-рано Киев заяви, че катер на руската брегова отбрана се е врязал във влекач на украинския военен флот, като е повредил машинното отделение и корпуса. \r\n\r\n Трите украински военни кораба се движели от Одеса в Черно море към Мариупол в Азовско море. Русия не им позволи да минат през Керченския проток и обвини украинските кораби, че незаконно са влезли в нейни води. На извънредно заседание късно снощи украинският президент Петро Порошенко поиска обявяване на военно положение. \r\n \n\t\t\t\t\t\t", "date": "2018.11.26", "title": "Напрежението между Русия и Украйна: Съветът за сигурност на ООН се събира извънредно"}
{"url": "http://www.bnews.bg/article/252662-nad_600_raneni_pri_silnoto_zemetresenie_v_iran", "text": "\n Ранените в земетресението, станало вчера в Иран, вече са 634, предадоха световните агенции. \r\n\r\n Трусът с магнитуд 6,3 беше с епицентър в западната част на страната близо до град Сарпол е Захаб. Няма данни за загинали. Трусът бе усетен и в съседен Ирак. Нанесени са щети на сгради. \r\n\r\n Миналата година на същото място земетресение с магнитуд 7,3 отне живота на над 600 души и рани над 9000 души. \r\n  \r\n \n\t\t\t\t\t\t", "date": "2018.11.26", "title": "Над 600 ранени при силното земетресение в Иран"}
{"url": "http://www.bnews.bg/article/252675-otkriha_obnovenata_tsarkva_v_selo_kovachevets", "text": "\n Църквата с най-старото килийно училище в България беше обновена и осветена. Водосвета в с. Ковачевец отслужи русенският митрополит Наум. По време на ремонта реставратори и строители преоткриват уникалните за времето си техники, с които старите майстори са градили сводовете в притвора на църквата. \r\n\r\n Ремонтират се фасади, интериор, възстановяват се икони. \r\n\r\n В двора на храма се е намирало първото у нас килийно училище. „То е създадено от дядо Никола Мутафа през 1830 г. 1831 г. е първото светско училище – Априловската гимназия”, каза кметът на с. Ковачевец Николай Николаев. \r\n\r\n Ремонтът е на стойност над 630 хиляди лева и е финансиран със средства от проект, защитен пред Европейския земеделски фонд за развитие на селските райони. Помощ са оказали и дарители. \r\n \n\t\t\t\t\t\t", "date": "2018.11.26", "title": "Откриха обновената църква в село Ковачевец"}
{"url": "http://www.bnews.bg/article/252661-sondata_na_nasa_insayt_e_gotova_da_katsne_na_mars", "text": "\n Kocмичecĸaтa coндa „ИнСайт” изминa пoчти 500 милиoнa ĸилoмeтpa и e гoтoва дa ĸaцнe нa пoвъpxнocттa нa Mapc.  \r\n\r\n Tя бe извeдeнa в ĸocмoca нa 5 мaй, а самото ĸaцнe нa Чepвeнaтa плaнeтa трябва да стане тази нощ. Спускането обаче е съпроводено от сериозни притеснения. \r\n\r\n Πoвeчe oт пoлoвинaтa oт вcичĸи мapcиaнcĸи миcии ca нeycпeшни. Кацането на сондата трябва да протече за 7 минути. \r\n\r\n Ще се използва технология зa нaмaлявaнeтo нa cĸopocттa c пapaшyт, a cлeд тoвa ще ce aĸтивиpaт 12 paĸeтни двигaтeля, c пoмoщтa нa ĸoитo щe ce ocъщecтви плaвнo ĸaцaнe. \r\n\r\n Това е първата мисия за детайлен анализ под повърхността на Червената планета. \r\n \n\t\t\t\t\t\t", "date": "2018.11.26", "title": "Сондата на НАСА „ИнСайт” е готова да кацне на Марс"}
{"url": "http://www.bnews.bg/article/252668-nepravitelstveni_organizatsii_seziraha_komiteta_na_oon_za_pravata_na_horata_s_uvrezhdaniya", "text": "\n Неправителствени организации сезираха Комитета на ООН за правата на хората с увреждания. Искането им е председателят на Агенцията за интеграция на хората с увреждания Минчо Коралски да изпрати нов доклад, който да отразява реалната ситуация в България и липсата на условия за независим живот на хората с увреждания. Те са внесли в Агенцията за хора с увреждания позицията на Нина Жишева, подкрепена от Център за независим живот, Алианс за защита от насилие, основано на пола, Български център за нестопанско право, Център за приобщаващо образование, Фондация „Валидити\", Център за независим живот. Clinica.bg публикува пълния текст на позицията, изпратена и до Комитета на ООН. \r\n\r\n \" \r\n\r\n \r\n\r\n \r\n \n\t\t\t\t\t\t", "date": "2018.11.26", "title": "Неправителствени организации сезираха Комитета на ООН за правата на хората с увреждания "}
{"url": "http://www.bnews.bg/article/252657-georgi_hristov_prez_salzi_za_golyamata_si_lyubov_andrey_batashov_e_moyat_angel_hranitel", "text": "\n Осем години след смъртта на Андрей Баташов най-големият му приятел -певецът Георги Христов, все още не може да повярва, че актьорът не е сред живите. Това е и причината рицарят от Мелмопена често да се явява в сънищата на музиканта. Жоро споделял пред близки, че често общува насън с артиста и така усеща, че сякаш Андрей непрекъснато е край него. Певецът дори вярвал, че Баташов го пази от небето като ангел-хранител. \r\nДългогодишно топло приятелство свързваше двамата мъже. Пикантната клюка дори гласеше, че те не са просто добри приятели, а нещо повече и че Андрей се е оженил за Боряна само и само да опровергае витаещите клюки по негов адрес. Една снимка, на която двамата купонясват прегърнати край една маса и изглеждат видимо щастливи, пък даваше хляб на завистниците и недоброжелателите им да злословят по техен адрес.  \r\nБлизки до Баташов и Христов от арт средите обаче са категорични, че няма и капка истина в подобни твърдения. Не сексът бе това, което ги свързваше, а общите интелектуални виждания за света, казват общи познати на Андрей и Жоро. Въпреки че Христов е признавал пред приятели, че Баташов си остава голямата му любов, но най-вероятно визира интелектуалната дружба помежду им. \r\nПублична тайна бе, че човекът, който взривяваше сцените със спектаклите „Ритъм” и „Секс, наркотици и рокендрол”, страдаше от слуховете, че е бисексуален. Истината бе, че жените припадаха по чаровния рицар от Мелпомена, а той се отнасяше джентълменски към тях и ги караше да се чувстват като богини. Вдовицата на Андрей – Боряна, след смъртта му намекна, че не всичко в брака им е било идеално. Тя открито ревнува съпруга си от приятелството му с Георги Христов. \r\nРодени в средата на 60-те години, Баташов и Христов се сближават през 80-те, като нито един от тях не пропуска премиера на другия. Чуват се всекидневно по телефона, гостуват си по домовете, а актьора често остава да нощува в просторната къща на приятеля си във Волуяк и да яде от засадените от него чушки, краставици и домати. „И двамата са артисти с много силно его и са доста странни като личности. На пръв поглед дори изглежда странно, че може да се сприятелят и че нито веднъж не се скараха, имайки предвид колко серт и колко избухлив може да бъде Жоро”, коментират пред „Уикенд” запознати с техните отношения. \r\n„Андрей излъчваше особен аристократизъм, който много впечатляваше Георги Христов и въпреки пиянските му изцепки той никога не си позволи да нагруби или да обиди с нещо Баташов. Разбираха се с половин дума, говориха си понякога на „Вие” за майтап. И двамата демонстрираха интелектуална дистанция от останалите хора и може би затова толкова се харесваха”, допълват източници от хайлайфа. Злите езици пък уточняват, че любовта към чашката е тази, която е размеквала още повече нежните души на потомъка на руски дворяни и на изпълнителя на „Черно и бяло”. \r\nНа погребението на Андрей Баташов навръх Андреевден през 2010 г. Георги Христов изглеждаше видимо съкрушен. „Изгубих много верен и скъп приятел”, ридаеше певецът. През сълзи той мълвеше, че му е много мъчно, че приятелят му няма да присъства на концерта му след дни. Двамата дори планираха да пеят на една сцена. Дни след кончината на театрала, който си отиде на 45 години, след като органите му отказаха в резултат на бактериална инфекция, изпълнителят хвърли бомбата с думите си: „Андрей Баташов си отиде умишлено, отиде си от обидата, която получи.” Музикантът не конкретизира какво има пред вид, само допълни загадъчно: „Той избра това. Той си знае”. Когато артистът бе между живота и смъртта Христов даде 15 000 лева за лечението му и публично призова хората да дарят пари, за да може на Андрей Баташов да бъде направена животоспасяваща трансплантация на черен дроб. \r\nНа връх Андреевден тази година Георги Христов ще пее в памет на своя приятел на сцената на Театър 199, където рицарят на Мелпомена изигра последната си роля в моноспектакъла си „Влез в час!” малко преди да отлети към небесния театър. На 30 ноември Баташов ще бъде почетен и от други свои приятели и колеги - Йорданка Христова, Васил Петров, Васил Найденов, Орлин Горанов, Аня Пенчева, Мария Сапунджиева, Георги Мамалев, Даниел Цочев, Иван Лечев... \r\n  \r\n \n\t\t\t\t\t\t", "date": "2018.11.26", "title": "Георги Христов през сълзи за голямата си любов: Андрей Баташов е моят ангел-хранител! "}
{"url": "http://www.bnews.bg/article/252674-bez_voda_utre_shte_sa_nyakoi_chasti_na_sofiya", "text": "\n На 27 ноември 2018 г. (вторник), във връзка с реконструкция на уличен водопровод на ул. „Васил Левски“ жк. „Ботунец“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: жк. „Ботунец“. \r\n  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ пред 44ОДЗ. \r\n\r\n На 27 ноември 2018 г. (вторник), във връзка с изпълнение на инвестиционен проект за подмяна на уличен водопровод на ул. „Полски бряст“ вилна зона „Малинова долина“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Трилистник“, ул. „Бяла река“, ул. „Витошки камбани“, ул. „Полски бряст“; ул. „Бяла река“, ул. „Трилистник“, ул. „Папур“, ул. „Пейова бука“, ул. „Райчова дупка“. \r\n  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витошки камбани“ ъгъла с ул. „Полски бряст“; ул. „Трилистник“ ъгъла с ул. „Широки път“. \r\n  \r\nСлед възстановяване на водоснабдяването е възможно временно повишаване  мътността на водата. \r\n\r\n След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\n  \r\nНа 27 ноември 2018 г. (вторник), във връзка с диагностика на уличен водопровод на ул. „Самодивско изворче“ жк. „Разсадника - Коньовица“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бл. 24, бл. 25, бл. 26, бл. 87. \r\n  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 87. \r\n  \r\nНа 27 ноември 2018 г. (вторник), във връзка с монтаж на спирателни кранове на ул. „Самоковско шосе“ кв. „Горубляне“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Самоковско шосе“ от бул. „Цариградско шосе“ до ул. „Павел Красов“ и ул. „Обреща“. \r\n  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Самоковско шосе“ №1. \r\n  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\n  \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -   “Софийска вода” АД предварително се извинява на своите клиенти за причинените временни неудобства! \r\n  \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. \r\n \n\t\t\t\t\t\t", "date": "2018.11.26", "title": "Без вода утре ще са някои части на София"}
{"url": "http://www.bnews.bg/article/252658-poli_genova_tragna_na_yoga_za_bremenni", "text": "\n Поли Генова тръгна на йога за бременни, за да се подготви за предстоящото раждане. \r\nПевицата е в четвъртия месец, но не иска да се отказва от движението и спорта. Доскоро тя поддържаше форма основно с танци и зумба, но вече е започнала да се замисля и за по-подходящи за състоянието ѝ тренировки. Именно затова решила да се заеме с йога за бременни, пише \"Уикенд\". \r\nЗапознати издадоха, че от известно време тя ходела в едно от най-известните студиа в София, където практикувала йога индивидуално, с личен инструктор. Певицата от години се опитвала да направи йога част от ежедневието си, но обикновено ентусиазмът ѝ се изчерпвал много бързо и само след месец-два заравяла за програмата си с упражнения. Сега обаче си била обещала да е сериозна заради бебето, което е на път.  \r\n  \r\n \n\t\t\t\t\t\t", "date": "2018.11.26", "title": "Поли Генова тръгна на йога за бременни"}
{"url": "http://www.bnews.bg/article/252645-vaorazhen_grabezh_na_magazin_v_sofiya", "text": "\n Въоръжен грабеж в хранителен магазин в столичния квартал “Сухата река”. \r\n  \r\nСигналът в полицията е подаден около 18:50 часа. По първоначални данни извършителят на грабежа е бил сам, въоръжен и маскиран. От СДВР съобщиха, че няма данни за пострадали при обира. \r\n\r\n Задигнат е оборотът на магазина, като все още не е ясно на каква стойност е той. По неофициална информация сумата е била около 300 лв. Извършителят все още не е задържан. \r\n \n\t\t\t\t\t\t", "date": "2018.11.26", "title": "Въоръжен грабеж на магазин в София "}
{"url": "http://www.bnews.bg/article/252644-zemetresenie_ot_6_3_po_rihter_v_iran", "text": "\n Геофизичният институт на САЩ съобщи, че снощи е било регистрирано земетресение с магнитуд 6,3 в Западен Иран, в район близо до границата с Ирак, предаде БТА. Засега не се съобщава за разрушения и пострадали. \r\n\r\n Трусът е усетен снощи в района на град Сарпол и Захаб в иранската провинция Керманшах, както и в иракската столица Багдад. \r\n\r\n Иранската държавна телевизия също съобщи за земетресението и посочи, че магнитудът му е бил 6,4. \r\n\r\n Огнището на земетресението е било на дълбочина 10 километра. Такива \"плитки\" трусове може да предизвикат сериозни щети.  \r\n\r\n През ноември 2017 г. при земетресение в същия район загинаха над 400 души. \r\n \n\t\t\t\t\t\t", "date": "2018.11.26", "title": "Земетресение от 6,3 по Рихтер в Иран"}
{"url": "http://www.bnews.bg/article/252655-kashti_zapochnaha_da_poddavat_zaradi_izkop_v_kv_lyulin", "text": "\n Пореден строителен казус в столицата – жители на квартал „Люлин” са притеснени, че къщите им ще бъдат повлечени от свлачище, предизвикано от строеж на метри от имотите им. \r\n\r\n Сградата започва да се строи в началото на месеца, като към днешна дата изкопът е укрепен с подпори, които преди дни не бяха там. С подпори или не обаче на някои от съседните къщи вече са с нанесени щети. \r\n\r\n „Падна ми оградата, падна ми мивката отвън, цялото ми място се свлече един метър навътре и долу стана яма. Падна една джанка – на 60 години дърво. Баща ми живя 102 години и тази джанка я засади той. Имаше ябълка и люляк до нея – паднаха и те в канавката”, разказа в „Тази сутрин” по bTV Стоян Стефанов, собственик на една от къщите до строежа. \r\n\r\n „На 3-4-ти започнаха изкопа с много мощен багер. Къщата започна да се тресе. Веднага извиках собственика и строителя, предупредих ги, че е насип и ще падне постройката. Те ми заявиха: „Господине, на кой са му слаби основите, да си ги оправя, ние имаме планове и разрешение да строим. В неделя на 5-ти веднага се появиха пукнатини на стълбището, на първия етаж също. На 5-ти отидох в община „Люлин”, подадох жалба”, обясни друг съсед, засегнат от изкопа. \r\n\r\n Дошлите на място застрахователи са констатирали, че вредите по имота са настъпили вследствие на строежа. Архитектите, работили по преписката, дошли на място още същия ден на подаването на жалбата и са съставили необходимите актове. \r\n\r\n След огледа в петък сега състоянието на изкопа е друго. А собственикът на терена, върху който се строи, обеща, че ще компенсира съседите си, ако се докаже, че строежът е причинил щетите. По думите му изкопът е стоял неукрепен цял месец заради „организационни неща”. \r\n\r\n „Снабдяване с материали и лоши метеорологични условия са причините, довели до тази неприятната ситуация. Взехме необходимите мерки, в максимални срокове сме изпълнили всичко по проект”, увери Захари Лилянов, инвеститор на проекта. \r\n \n\t\t\t\t\t\t", "date": "2018.11.26", "title": "Къщи започнаха да поддават заради изкоп в кв. „Люлин”"}
{"url": "http://www.bnews.bg/article/252659-dzhambazki_stana_za_smyah_izreche_tri_lazhi_za_deset_minuti_v_studio_na_btv", "text": "\n Ангел Джамбазки тотално се оплете в лъжите си и предизвика смях у зрителите при коментар на изпратения донос до членове на Групата на ЕКР с цел да клевети и позори евродепутата Николай Бареков и коалиционния му партньор у нас Волен Сидеров. Докато само преди ден твърдеше пред БНТ, че е написал писмото следствие на афект и е било едно твърде емоциаонално решение, днес пред БТВ заявява, че преводът, направен от английски на български език, бил некоректен и извършен чрез Google Translate. \r\n\r\n Вината хвърля, разбира се, върху Николай Бареков, който пък твърди, че документът е преведен от членове на секретариата на ЕКР. Малко по-късно пред водещия Антом Хекимян определя писмото си като „пълна глупост“. На въпрос призовавате ли тези хора (б.р. членовете на Групата на ЕКР) да не се снимат с Бареков и Сидеров, незнаейки как да оправдае националнопредателските си действия, той заяви, че „няма смисъл от този разговор“. \r\n\r\n Втората изречена лъжа от устана на Ангел Джамбазки само за период от десет минути беше, че „консерваторите няма да се срещат с г-н Волен Сидеров“, на който предстои пътуване до Брюксел по покана на евродепутата Николай Бареков. За визитата пък Бареков коментира, че ще обхване както конференция с участието на много гости от Европа и България, така и редица срещи с високопоставени консерватори, на които ще бъде обсъдено бъдещо консервативно обединение у нас, което да излъчи евродепутати. \r\n\r\n Припомняме, че самият лидер на Алианса на консерваторите Ян Захрадил се срещна в средата на месец октомври с лидера на „Атака“ Волен Сидеров. А по време на срещата, на която присъстваха и премиерът Бойко Борисов и евродепутатът Николай Бареков, бяха обсъдени важни за България и Европа въпроси, както и бяха разискани стратегии за предстоящия вот. Лидерът на \"Атака\" беше и на визита в Кишинев по покана на евродепутата Николай Бареков, който е член на ръководството на консерваторите. Там Сидеров подаде документи за членство в Алианса на консерваторите и реформистите (АКРЕ). \r\n\r\n И по повод отговора на председателя на ЕП Антонио Таяни до БСП Англел Джамбазки изрече и трета лъжа. Във връзка с изказването му, че всички от БСП са за разстрел, зам.-председателят на ВМРО също започна да овърта като заяви, че „не е казал това в този смисъл“. \r\n\r\n Припомняме, че Таяни разкритукува остро действията му като изтъкна, че членовете на ЕП имат пълното право да критикуват и да питат, но нямат право да използват обиден език. \r\n \n\t\t\t\t\t\t", "date": "2018.11.26", "title": "Джамбазки стана за смях! Изрече три лъжи за десет минути в студио на bTV!"}
{"url": "http://www.bnews.bg/article/252654-megalomanski_meratsi_banev_iskal_da_oplozhda_mayki_in_vitro_za_chista_rasa", "text": "\n Евгения и Николай Баневи ще бъдат върнати в България, реши Апелативният съд във френския град Екс ан Прованс. Те имат право да обжалват в срок от три дни, но ако това не се случи през следващите 10 дни одиозната двойка ще бъде екстрадирана. Двамата бяха арестувани на летището в Ница. У нас вече са им повдигнати обвинения за присвояване и данъчни престъпления през 2010-2011 г. Присвоеното имущество е за над 1,5 млн. лв., а данъчните им афери са за 500 хил. лв. Дали това е всичко, за което те ще отговарят, предстои да видим. А само до неотдавна Баневи безгрижно пръскаха пари и се изживяваха като недосегаеми.  \r\nДа припомним, че Евгения е третата съпруга на олигарха. Първата му жена днес има салон за красота и според запознати е в добри отношения с Банев. Втората – Дочка, почина от рак, а малко след смъртта й бизнесменът от Любимец се ожени за третата си съпруга Евгения, с която върти любов дълги години.  \r\nОлигархът Николай Банев избира епистоларния жанр, за да изясни отношенията си с втората си съпруга Дочка. Развратните му похождения с млади служителки от холдинга и най-вече връзката с Евгения, бъдеща трета жена на новоизлюпения бизнесмен, са публична тайна.  \r\nОтносно любовния си живот Банев е чужд на всякаква дискретност, споделят пред „Уикенд” бивши негови подчинени. Те са дълбоко убедени, че той е имал силна зависимост от секса и жените. Както и от психотропните вещества, които са му давали нечовешка енергичност.  \r\nИзточници на \"Уикенд\" си припомнят още, че в годините на големия възход за Банев, тоест на усиленото прилапване и рязане на скрап на най-големите заводи, в неговата глава се ражда идеята да направи банка за спермата си. Той считал, че притежава уникални човешки качества и те трябва да се предадат напред в поколението. Обяснявал, че ако се народят синове и дъщери с неговото ДНК, България ще дръпне бързо напред. С други думи, нищо оригинално – нацистката идея за „чиста раса” в прочит на философа от Любимец. За целта синът на най-младия активен борец от Хасковско планирал съвсем сериозно да направи банка със своето семе. Щял да го дари напълно безплатно, за добруването на народа и с него да се оплождат инвитро млади жени, готови да народят армията от малки „генийчета”. Да, звучи като виц и фалшива новина, но е напълно реално!  \r\nБанев дори подбрал няколко души за комисия, която трябвало да оцени на кастинг най-достойните кандидат-майки. „Николай развиваше идеята за банката за сперма напълно сериозно, при това не само пред Дочка, но и пред служители в холдинга – обясняват източниците ни. – Човекът още тогава беше готов за преглед при психиатър, но не намерихме куража да го заведем. Той си вярваше на мегаломанските глупости.” \r\nВ края на 90-те години Банев среща атрактивната Евгения и започва да прекарва с нея все повече време в страната и в чужбина, като пренебрегва законната си съпруга Дочка. Въпросът за развода е на дневен ред. \r\nЯмболската поетеса не иска да дели мъжа си с „Чернилката”, както нарича поредната любовница на Банев. Заплашва го да сложи край на брака им. „Уикенд” наскоро публикува писмото  на отчаяната съпруга с предложението й за раздяла. Банев й отговаря с писмо след близо година – през октомври 2001 г. Написва го в личния бележник на Дочка. На една от страниците тя е отбелязала, че в 18 часа трябва да бъде на родителска среща, а той коментира, че е „прекрасна и отговорна майка”.  \r\nБанев имал само една, но много сериозна причина да държи на брака си с Дочка - страхът да не дели богатството си с нея. Богатство, за което впрочем и тя, и той двамата нямат нито професионален опит, нито нужното образование, идеи и отговорност. Богатство, което им е буквално подарено по партийна линия, защото са удобни, послушни и зависими, бивши кадри на комсомола, пръкнали се от нищото. Дочка пристига от Ямбол в София, понеже е снаха на високопоставен офицер. По образование е педагог-дефектолог, а първият й съпруг е лекар, починал от алкохолизъм. Банев, както е известно, също се изнася към столицата, понеже е син на активен борец и зет на директор на завод в Харманли. Той пък е завършил българска филология, но въпреки това допуска сериозни правописни грешки.  Публикуваме писмото на Банев не от голо любопитство към моралната нищета на одиозния бизнесмен, а за да се види в ръцете на какви нищожества беше хвърлена страната и защо днес сме най-бедните в Европа.  \r\n \n\t\t\t\t\t\t", "date": "2018.11.26", "title": "Мегаломански мераци: Банев искал да опложда майки ин витро за чиста раса!"}
{"url": "http://www.bnews.bg/article/252653-vzrivi_se_avtoserviz_v_zh_k_studentski_grad", "text": "\n Инцидент в автосервиз в „Студентски град” – по първоначална информация двама служители са пострадали, след като парната инсталация на обекта е гръмнала. \r\n\r\n Пострадалите са настанени в „Пирогов”, на мястото има полиция и пожарна. \r\n\r\n Очаквайте подробности! \r\n \n\t\t\t\t\t\t", "date": "2018.11.26", "title": "Взриви се автосервиз в ж.к. „Студентски град”"}
{"url": "http://www.bnews.bg/article/252665-vazobnoveno_e_dvizhenieto_na_grazhdanski_korabi_prez_kerchenskiya_protok", "text": "\n Възобновено е движението на граждански кораби през Керченския проток, предаде ТАСС, като се позова на генералния директор на компанията \"Кримски пристанища\" Алексей Волков. \r\nРазрешението за движение на корабите е било дадено около 04:00 ч. сутринта местно време, като няколко кораби вече преминават през протока. \r\n\r\n Движението през протока бе временно преустановено след инцидента от вчера, довел до ескалация на напрежението между Украйна и Русия. \r\n\r\n ТАСС припомня, че \"според данни на руската Федерална служба за сигурност (ФСС) трите кораба на украинските военноморски сили, нарушилите вчера сутринта руската държавна граница, а именно корабите \"Бердянск\", \"Никопол\" и \"Яни Капу\", вечерта вчера са осъществили пореден опит за незаконни действия в пределите на териториалните води на Руската федерация\".  \r\nКораби и катери на пограничните служби на ФСС и на Черноморския флот са поискали от украинските кораби незабавно да спрат, но те не са реагирали на исканията и според данните на ФСС са извършили \"опасно маневриране\". С цел спиране на украинските кораби, е било използвано оръжие и те са били задържани в руски териториални води, подчертава ТАСС. От руските власти е образувано наказателно производство за незаконно преминаване през държавната граница на Русия. \r\nТрите украински военни кораби, задържани от Русия в Керченския проток, се намират в пристанището Керч, предаде Ройтерс, като се позова на очевидец. \r\n\r\n В близост до плавателните съдове могат да бъдат забелязани хора във военни униформи. По самите кораби няма видими щети, твърди очевидецът. \r\n \n\t\t\t\t\t\t", "date": "2018.11.26", "title": "Възобновено е движението на граждански кораби през Керченския проток"}
{"url": "http://www.bnews.bg/article/252643-ukrayna_obvini_rusiya_che_e_otkrila_ogan_po_neyni_korabi_v_cherno_more", "text": "\n Украинският флот обвини Русия, че е открила огън по негови кораби в Черно море, ударила е един от тях и е бил ранен член на екипажа, предаде БТА. Съобщението се появи на страницата на украинските ВМС във Facebook в края на ден, изпълнен с нарастващо напрежение. \r\n\r\n Преди това Русия не позволи на три украински военни кораба да минат през Керченския проток и да влязат в Азовско море и прегради протока с голям танкер.  \r\n\r\n Руската брегова охрана казва, че три украински военни кораба са навлезли без разрешение в руски териториални води. \r\n\r\n Спорът възникна, след като украинският военноморски флот съобщи сутринта, че кораб на руската брегова охрана се е врязал в негов влекач, който се е движел заедно с два украински бронирани катера от Одеса в Черно море към Мариупол в Азовско море, минавайки през Керченския проток. Киев заяви, че руската брегова охрана е действала открито агресивно срещу украинските плавателни съдове и от удара, нанесен от един от нейните катери, е повредено машинното отделение и обшивката на влекача. Загубен е бил и спасителен сал. В съобщението на украинския флот се казва, че руската страна е била своевременно информирана за маршрута на украинските съдове.  \r\n\r\n След случилото се Русия прегради протока с голям товарен кораб, блокирайки движението. Десетки товарни кораби чакат да минат през пролива.  \r\n\r\n Керченският проток е единственият воден път, свързващ Черно с Азовско море. Над протока неотдавна бе построен мост, който свързва Крим с Русия. Не е ясно колко време Русия смята да запази блокадата. Ако гражданското корабоплаване бъде спряно за по-дълго време, това ще е равносилно на икономическа блокада на украинските градове на брега на Азовско море, отбелязва Асошиейтед прес.  \r\n\r\n Руската Федерална служба за сигурност заяви, че украинските кораби незаконно са влезли в руски териториални води и обвини украинския военен флот, че е разиграл инцидента с цел провокация. В изявлението на ФСС не се споменава за украинския влекач.  \r\n\r\n Договор от 2003 определя Керченския проток и Азовско море като общи териториални води на Украйна и Русия, но от 2015 г. Русия упражнява по-голям контрол над движението по него, отбелязва АП. Руският телевизионен журналист Дмитрий Кисельов заяви тази вечер в предаване по телевизия \"Россия\", че украинският президент Петро Порошенко, насърчаван от САЩ, се стреми към сблъсък с Русия в Черно море. Според журналиста целта е да се осуети предстоящата среща между президентите на Русия и САЩ - Владимир Путин и Доналд Тръмп, на форума на Г-20 в Аржентина.  \r\n\r\n   \r\n \n\t\t\t\t\t\t", "date": "2018.11.26", "title": "Украйна обвини Русия, че е открила огън по нейни кораби в Черно море"}
{"url": "http://www.bnews.bg/article/252652-simeonov_poiska_mvr_za_24_chasa_za_da_smazhe_protestite", "text": "\n \"Дайте ми това Министерство на вътрешните работи за 24 часа и ще видим дали ще има протести.\" \r\n\r\n Това каза лидерът на Национален фронт за спасение на България (НФСБ) Валери Симеонов пред партийната телевизия \"Скат\". Коментарът на доскорошния вицепремиер беше свързан с продължаващите над месец недоволства в страната. \r\n\r\n Едното от тях – на майките на децата с увреждания, искаше неговата оставка след думите му, че това са \"кресливи жени с уж болни деца\". Освен него от началото на ноември в редица градове в страната граждани протестират срещу високите цени на горивата, поскъпването на данъците за леки автомобили, ниския стандарт на живот и социалната несправедливост. \r\n\r\n Симеонов подчерта, че основният му упрек към ГЕРБ е, че много лесно се разделя с кадрите си. Той даде за пример смяната на министрите Николай Нанков, Ивайло Московски и Николай Петров. \r\n \n\t\t\t\t\t\t", "date": "2018.11.26", "title": "Симеонов поиска МВР за 24 часа, за да смаже протестите!"}
{"url": "http://www.bnews.bg/article/252651-zhenata_na_gamov_go_natirila_zaradi_problemite_mu_s_alkohola", "text": "\n Станимир Гъмов е забавен не само пред камерите на „ВИП Брадър”, а и в живота. Актьорът обаче често е под влиянието не само на доброто си настроение, а и на тъга, разочарование и самосъжаление. Това е признавал самият той, разбира се, уточнявайки, че съумява бързо да излезе от тези опустошителни емоционални състояния.  \r\n„Не ги наричам депресии. Това е диагноза в крайна сметка, много сериозно нещо е депресията... Тъгата... Има и самосъжаляване понякога... И си казваш: „Защо пък сега на мен?!” Много бързо излизам от тези състояния. Гледам да не се подчинявам на тези неща. Плюс това като имаш много приятели около себе си, прекрасна работа и нямаш време... В крайна сметка то е въпрос на его”, споделял е Станимир Гъмов. \r\nСилното его не му позволява да се самосъжалява дълго, но и именно силното его го кара да се самосъжалява. Актьорът не е изтъквал причините, поради които периодично затъва в блатото на негативни чувства. В артистичните среди се коментира, че вероятно поводи в миналото му са били моментите на безпаричие. В един такъв актьорът в крайна сметка се мобилизирал и намерил изход от безизходицата. Цяло лято бил общ работник на строеж. Гъмов не се срамува да си го признае. „От бачкане не ме е страх. Трудил съм се на строеж. Носехме, мъкнехме, стъргахме, грундирахме – по 10 часа на ден”, признава той. От тогава той помни и забавна случка. Стъпил на тухла четворка, за да маже с грунд по-нависоко, но взел, че паднал и изсипал кофата върху себе си. „Станах червен... Как се маха ли?! С времето”, казвал е Гъмов с емблематичното си чувство за хумор.  \r\nМоментите на финансови затруднения със сигурност са били неприятни за актьора, но това, което го мъчело години наред, а и днес има своето отражение върху емоционалното му състояние, е раздялата с жена му Ани. Той не е споделял причините, но пък е признавал, че чувства силна вина за разрива помежду им. В арт съсловието се мълви, че причината е злоупотребата му с алкохола и бохемските компании, с които пирува до зори Днес двамата са запазили добри отношения и споделят грижите за сина им Иван, пише \"Уикенд\".  \r\nА Станимир Гъмов, както се убеждават всяка делнична вечер и зрителите на „ВИП Брадър”, може да бъде доста забавен. Ръси шеги и споделя житейски истории, почти изигравайки ги като скеч. Както веднъж, малко преди да влезе в Къщата, актьорът сподели, че се крил, за да не влезе в казармата. „Ако не ме бяха приели за актьор, може би щеше да ми се наложи да отида в казарма и това съвсем да обърка нещата... Аз се крих до 30 години. Търсиха ме много упорито, непрекъснато дишаха във врата ми... \r\n  \r\n \n\t\t\t\t\t\t", "date": "2018.11.26", "title": "Жената на Гъмов го натирила заради проблемите му с алкохола"}
{"url": "http://www.bnews.bg/article/252667-pleymeytkata_zhaneta_osipova_ne_otricham_za_hristo_sirakov", "text": "\n Жанета Осипова спечели конкурса \"Мис Плеймейт\" в края на лятото. Оттогава животът на блондинка се преобръща на 180 градуса. Тя сбъдна една от мечтите си. Докосва се до непознатия свят за обикновените хора след пътешествие из Азия. Родената преди 25 години красавица има руски корени. Таткото на настоящата плеймейтка е от бившия Съветски съюз. Името на Жанета е свързвано като новата любовница на Христо Сираков, известен като Ицо 100-те манекенки. Пред \"България Днес\" Осипова разкри дали това е вярно, както и за изживяванията си в Мианмар и Папуа - Нова Гвинея. \r\n- Жанета, как ви се отрази славата, след като се окичихте с короната \"Мис Плеймейт\"? \r\n- Чудесно. Животът ми е по-динамичен сега. От това имах нужда. \r\n- Наскоро се завърнахте от чужбина. Посетихте екзотични места. Разкажете малко за преживяванията си? \r\n- Част от паричната награда от \"Мис Плеймейт\" реших инвестирам в екскурзия. Тази идея я имах от две години и беше моя мечта. Почти месец бях в Азия. Първата точка от приключението беше Папуа - Нова Гвинея. Пътувах три дни на лодка, за да достигна до най-отдалечените точки на островите, където живеят най-старите племена. Всичко там бе непознато за мен. Различно е. След това посетих Мианмар. В тази страна успях да обиколя всички възможни места за туристи. Останах удивена от град Баган. Архитектурата е невиждана. Смятам, че никъде другаде няма толкова мистична и загадъчна. Прекарах и няколко дни в Сингапур. \r\n- Какво най-много ви впечатли в страните, които посетихте? \r\n- Манталитетът на хората. Те са изключително бедни, но много умиротворени, приветливи и сърдечни. \r\n- Споменахте, че си посетили племена в Папуа - Нова Гвинея. Как те приеха хората? \r\n- Тези острови ги няма на картата. Толкова са малки, че се виждат като бели петна. Хората, които организираха екскурзията, са преговаряли с местните един месец, за да можем да отидем при тях и да видим как живеят. Обитаващите островите не са виждали други хора. Не допускат никого. Когато слязохме от лодката, те ни гледаха странно. Те не бяха виждали бели хора. Ние бяхме голяма атракция за местните. На тези места парите и златото не играят роля и нямат никакво отношение. Питейна вода почти няма. Набавят си я чрез дъжда. Ние им занесохме вода и ги предразположихме да ни приемат и да ни допуснат до себе си. \r\n- При тях ли спяхте? \r\n- Не, спахме на лодката, която ни докара. На екскурзията имаше много българи, така че не скучаехме вечерта. Изкарах 10 дни при тези хора. Беше удивително. \r\n- Хората от тези острови явно за пръв виждат плеймейтка. Как реагираха на вашата красота? \r\n- Повечето от тях ме гледаха с интерес. Някой изявиха желание да ме докоснат, защото не знаеха дали съм истинска (смее се). Разбира се, че им позволих. И за мен бе тръпка да се докосна до тези хора. Все пак те ме допускаха до техния начин на живот, до техния свят. \r\n- Какви планове има Жанета Осипова? \r\n- Пари от наградата вече няма. Част отиде за екскурзията, а останалата ще даря за благотворителност. Така че няма да започвам бизнес. Продължавам да се развивам като модел. Не обичам да си правя планове напред в бъдещето, защото животът често ни изненадва. \r\n- Обичате да пътувате много. Коя е следващата точка от света, която ще посетите? \r\n- Мен ме влекат по-дивите и девствени места. Все още нямам конкретна точка, която съм си набелязала. Времето ще покаже. \r\n- Доста от вашите предшественички на короната \"Мис Плеймейт\" попадат в скандали, които ги изстрелват нагоре към славата. Смятате ли, че това е единственият начин да се стане известен в България? \r\n- Не, категорично не е така. Не ми допада този начин за правене на слава. Мога да бъда популярна и без да се пускам гола и да правя скандали. Хората оценяват, че съм естествена и се пазя от провокации. Знам, че мога да успея и без да си сложа цици или да правя някакви корекции по тялото или лицето. \r\n- Как преминава един ден на една плеймейтка? \r\n- Старая се да ставам рано сутрин, за да не пропускам деня си. За мен е важна физическата активност. Всеки ден се разхождам навън сред природата. По обяд се залавям с работа. Важна част от ежедневието ми е и среща с най-близките ми приятели. Купоните вече все по-често отсъстват от моя график. Налага ми се да съм по събития и нямам сили за забавления до ранни зори. \r\n- Следите ли риалити формати като \"Биг брадър\"? \r\n- Не. Нямам много време да гледам телевизия. Ако ми остане такова, предпочитам да си пусна \"Нешънъл Джиографик\". Това повече ме влече от риалити формати. \r\n- Появи се информация, че сте новата половинка на Христо Сираков. \r\n- Да, появи се подобно нещо. Няма да потвърдя, нито да отрека за Христо. \r\n  \r\n \n\t\t\t\t\t\t", "date": "2018.11.26", "title": "Плеймейтката Жанета Осипова: Не отричам за Христо Сираков "}
{"url": "http://www.bnews.bg/article/252676-nepravilno_parkirane_i_karane_v_bus_lentata_nyama_da_oskapyavat_grazhdanskata_otgovornost", "text": "\n Дребни нарушения, като неправилно паркиране и каране в бус лентата, няма оскъпяват „Гражданската отговорност”. Това обявиха от  Комисията за финансов надзор при представянето на наредбата, с която се въвежда системата „бонус-малус”. \r\n\r\n От КФН обявиха още, че обмислят как да се промени текстът, който предвижда онези, които са извършвали сериозни нарушения и тяхната „Гражданска отговорност” е поскъпнала сериозно, например до 1200 лв., за да не върви този грях с колата, когато тя се препродава. Това обаче трябва да стане така, че да се избегне и възможността да си прехвърлиш колата на дете и да продължиш да бъдеш джигит на пътя. \r\n\r\n Разчетите на КФН показват, че максималното оскъпяване от 1200 лв. се очаква да плащат около 18 000 души. \r\n\r\n Първата 10-процентна отстъпка още през първата година ще могат да ползват около 2 млн. собственици на автомобили. \r\n\r\n Оскъпяването на „Гражданската отговорност” например при превишена скорост ще означава 10% над застраховката. \r\n\r\n Ако тя е в населено място и сериозно надскача разрешената скорост, може да стигне и до 30 на сто. Най-голямото наказание – плюс 400%, ще е заради тежки катастрофи с причинена смърт. \r\n\r\n Остават около 2 седмици, в които обществената дискусия около „бонус-малус” ще продължи, преди новите правила да влязат в сила. Очаква се това да стане от началото на следващата година. \r\n \n\t\t\t\t\t\t", "date": "2018.11.26", "title": "Неправилно паркиране и каране в бус лентата няма да оскъпяват „Гражданската отговорност”"}
{"url": "http://www.bnews.bg/article/252666-simeonov_zapochna_da_oblachva_s_nebivalitsite_si_chrez_sobstvenata_si_kabelarka_snimka", "text": "\n Лицето Валери Симеонов започна да облъчва електората си чрез собствената си кабеларка. Ситуацията е повече от комична, тъй като в ролята на интервюиращ се изявява неговия депутат Касабов, който е известен в средите на НФСБ с прозвището си \" Да, Шефе!\". Миловидната гледка, чийто декор е народното събрание няма как да не разсмее и малкото останали зрители на симеоновата кабеларка, тъй като бившето вице използва терминологията на ГЕРБ за \"видимите\" резултати, които уж бил постигнал. \r\n\r\n На първо място бившия WC министър посочи построяването на оградата. При нея резултатите са наистина видими, олицетворяващи се в безскрупулен грабеж чрез неимоверно повишените цени за строителството ѝ. Българската прокуратура вече извършва проверка, а WC-то побърза да стовари отговорността върху областните управители. Бившия вицепремиер се похвали, че бил открил самолетен полет от София до Одеса, не обясни обаче по какъв начин е оказал въздействие върху частната компания и дали въпросната линия не е губеща към настоящия момент, тъй като желаещите да ползват тази въздушна \r\nлиния се броят на пръсти. \r\n\r\n Естествено същия премълча как представителя на монополиста топлофикация е станал негов политически началник на кабинета му, а в последствие го замени и като вицепремиер. Симеонов удобно премълчава и как така Домусчиев застана зад него срещу майките на децата с увреждания и кога и как същия ще плати уж десетките милиони на държавата. Симеонов гузно премълчава и колко обществени поръчки са спечелени от негови фирми обявени от министерството на неговия политически ортак Каракачанов. \r\n\r\n Симеонов премълча и за общите си визити с арестувания председател на ДАБЧ Петър Харалампиев и какво точно ги е обединило ( дали не е търговията с българско гражданство). Тоест Симеонов не обели и дума за невидимите резултати, които вероятно доста са подобрили състоянието на фирмите му!  \r\n\r\n \r\n \n\t\t\t\t\t\t", "date": "2018.11.26", "title": "Симеонов започна да облъчва с небивалиците си чрез собствената си кабеларка! (СНИМКА)"}
{"url": "http://www.bnews.bg/article/252647-kakvo_shte_se_promeni_za_balgarite_sled_brekzit", "text": "\n След 20 месеца преговори Европейският съюз подкрепи сделката за Брекзит. Европейските лидери финализираха с подписа си усилията на преговарящите страни и определиха споразумението за възможно най-доброто, което можеше да се постигне. Датата, на която Великобритания ще напусне обединена Европа, е 30 март догодина. \r\n\r\n Какво означава Brexit практически за българите и останалите граждани на Евросъюза? \r\n\r\n Официално българите, работещи и учещи на Острова, са около 70 000. Но реалният им брой вероятно е поне с 20 000 повече, посочва NOVA. Тези, които са пребивавали там вече 5 години, ще получат автоматично всички права на британски граждани. Останалите ще трябва да кандидатстват по специална процедура. Визи за кратки посещения няма да се изискват. \r\n\r\n Великобритания от години е сред най-желаните страни за българските студенти. Лондон вече официално реши, че тази и следващата учебна година таксите в университетите се запазват. Досега младежите от страните членки ползваха отстъпка. Дали това ще се промени за учебната 2020/2021 г. още не е ясно. \r\n  \r\nЕвропейските шофьорски книжки ще важат и занапред на Острова. Британските шофьори обаче ще трябва да имат международна книжка, за да карат в Европа. \r\n\r\n   \r\n \n\t\t\t\t\t\t", "date": "2018.11.26", "title": "Какво ще се промени за българите след Брекзит?"}
{"url": "http://www.bnews.bg/article/252646-desetki_hilyadi_hinduisti_nastoyaha_da_bade_vazstanoven_tehen_hram_v_indiya", "text": "\n Десетки хиляди хиндуисти се събраха в Северна Индия. Те отново настояха да бъде възстановен техният храм на място, където е имало джамия, построена през XVI век, а през 1992 г. е била разрушена от твърдолинейни хиндуисти, като това е предизвикало кръвопролитни сблъсъци между хиндуисти и мюсюлмани, предаде Асошиейтед прес. \r\n\r\n  Демонстрантите в град Айодхя носеха плакат, на който можеше да се прочете: \"Повече няма да има искания, оттук нататък следва битка\". Твърдолинейните хиндуисти упражняват натиск върху правителството на премиера Нарендра Моди да реши по-скоро въпроса. На изборите през 2014 г., след които дойде на власт, Моди обещаваше да построи храма. \r\n\r\n В района на Айодхя (град на 550 км източно от Делхи) днес имаше засилени мерки за сигурност, за да не бъдат допуснати нападения срещу мюсюлманите, които са 6 процента от населението на града, наброяващо 55 000 души. През 1992 г. хиндуистки фундаменталисти, въоръжени с кирки и железни лостове, изравниха със земята джамията \"Бадри\" от XVI век. \r\n\r\n Хиндуистите твърдят, че джамията е била построена, след като преди това храм на бог Рама е бил разрушен от мюсюлмански нашественици. Разрушаването на джамията предизвика размирици в цяла Индия, при които загинаха най-малко 2000 души. Хиляди загинаха по-късно при продължилите спорове за мястото. \r\n\r\n Въпросът беше отнесен и в съда. През 2010 г. съд на по-ниска инстанция постанови, че земята трябва да бъде разделена на три части - две за хиндуистите и една за мюсюлманите. Решението беше оспорено пред върховния съд, но все още няма решение по обжалването. \r\n\r\n   \r\n \n\t\t\t\t\t\t", "date": "2018.11.26", "title": "Десетки хиляди хиндуисти настояха да бъде възстановен техен храм в Индия"}
{"url": "http://www.bnews.bg/article/252648-nad_100_postradali_pri_himicheska_ataka_v_siriyskiya_grad_alepo", "text": "\n Над 100 души са пострадали в сирийския град Алепо след химическа атака с токсичен газ, извършена със снаряди, изстреляни от район, контролиран от бунтовниците, предаде Ройтерс. \r\n  \r\nСпоред местни здравни служители това е първото подобно нападение срещу града, който от близо две години е в ръцете на правителствените сили, които успяха да изтласкат бунтовниците оттам. \r\n\r\n Снарядите, съдържащи отровен газ, са предизвикали дихателни проблеми у десетки хора през нощта срещу събота в Алепо, съобщи група за мониторинг на обстановката в тази част на страната. А според официалната сирийска агенция САНА пострадали са 107 души, след като бунтовниците обстреляли три жилищни района на града. \r\n  \r\nНачалникът на полицията в Алепо генерал Исам аш Шали обвини за нападението бунтовническата групировка \"Хаят Тахрир аш Шам\" (бившата \"Джебхат ан Нусра\"). Той посочи, че са били обстреляни квартали в близост до линията на контакт между сирийската армия и групировката. \r\n  \r\nНачалникът на здравната служба на Алепо Зияд Хадж Таха, цитиран от Франс прес, съобщи, че отровният газ е засегнал 50 души и че вероятно е бил използван хлор. Пострадалите получават медицинска помощ, но две деца са в критично състояние. А според говорителя на руското министерство на отбраната генерал Игор Конашенков, цитиран от ТАСС, стрелбата е водена от 120-милиметрови миномети. Руски военни химици помагат при лечението на пострадалите. \r\n\r\n Говорителят на руското министерство на отбраната подчерта, че по-рано Москва е предупредила, че организацията \"Бели каски\" се опитва да организира провокации в демилитаризираната зона около Идлиб, с цел да обвини правителствените войски в използване на химическо оръжие срещу местното население. \"Очевидно е, че \"Белите каски\" са пряко свързани с терористични организации, действащи на територията на Сирия\", подчерта Конашенков, цитиран от ТАСС. \r\nРуското министерство на отбраната съобщи, че днес неговата военна авиация е нанесла въздушни удари по бойците, които според Москва са отговорни за обстрела със снаряди с хлор по Алепо, предадоха руските осведомителни агенции, цитирани от Ройтерс. Руските агенции се позовават на изявление на говорителя на министерството генерал-майор Игор Конашенков, че руските удари са унищожили всичките си цели и че Русия е предупредила предварително Турция за бомбардировките по гореща телефонна линия. По-рано днес Москва обвини бунтовниците, че при тяхна атака са били отровени 46 души, сред които осем деца. \r\nБунтовниците отрекоха да са използвали химически оръжия и обвиниха правителството в Дамаск, че се опитва да ги натопи. Бунтовническият командир Абделасалам Абделразак, цитиран от Асошиейтед прес, заяви, че опозиционните сили не притежават отровни газове или техника, с която да ги изстрелват на разстояние. Преди да дезертира в началото на конфликта, той е служил в сирийската програма за химически оръжия. \"Това са лъжи\", заяви Абделразак в Туитър скоро след появата на съобщенията за нападение в Алепо, при което са пострадали десетки. \r\n  \r\nГоворителят на бунтовниците Мустафа Седжари също отхвърли твърденията за нападение с отровен газ. Според него те са били направени след като снаряди на правителствените сили са засегнали контролирани от бунтовниците райони в нарушение на примирието, подкрепено от Русия. Дамаск се опитва да подкопае споразумението, каза той. \r\n\r\n   \r\n \n\t\t\t\t\t\t", "date": "2018.11.26", "title": "Над 100 пострадали при химическа атака в сирийския град Алепо"}
{"url": "http://www.bnews.bg/article/252650-protestanti_i_evangelisti_protestiraha_pred_parlamenta", "text": "\n Протест и за свободата на вероизповеданията у нас. Недоволните се събраха пред Народното събрание и поискаха готвените в едноименния закон текстове да не бъдат приемани. \r\n\r\n С тях, според протестиращите, се дискриминират малките вероизповедания в страната. \r\n\r\n Според тях, новите предложения - като повторна регистрация в съда срещу наличие на определен брой последователи, нарушават религиозните свободи в страната. Те настояват законопроектът да бъде изтеглен незабавно. \r\n\r\n Друг проблем е забрана на финансирането от братски църкви. \r\n\r\n Хората пред парламента бяха предимно с протестантска и евангелска принадлежност. \r\n\r\n Ако управляващите не се вслушат в исканията им, те ще потърсят правата си и пред съда в Страсбург. \r\n\r\n   \r\n \n\t\t\t\t\t\t", "date": "2018.11.26", "title": "Протестанти и евангелисти протестираха пред парламента"}
{"url": "http://www.bnews.bg/article/252649-politicheski_reaktsii_za_odobrenoto_sporazumenie_za_brekzit", "text": "\n Канцлерът на Германия Ангела Меркел нарече споразумението за Брекзита \"дипломатически шедьовър\", който става основа за \"организирана раздяла\". Тя добави, че все още съжалява за решението на британците да напуснат ЕС след 45-годишно членство. \r\n  \r\n\"Мисля, че бе постигнат един дипломатически шедьовър\", каза Меркел за споразумението, което цели оставащите 27 страни от ЕС да запазят \"много близки отношения\" с отиващата си Великобритания. Германският канцлер призна, че изпитва \"известно удовлетворение\" от сключването на сделката, но не пожела да дава мнение дали тя ще бъде предоговаряна, ако Камарата на общините я отхвърли. \r\n\r\n Споразумението за Брекзита не подлежи на предоговаряне, каза днес британският премиер Тереза Мей в унисон с изявленията на европейските си партньори, предаде ДПА. \r\n\"Ако хората си мислят по някакъв начин, че ще има още едни преговори, това не е така\", каза тя пред журналисти в Брюксел, след като по-рано през деня Европейският съвет одобри сделката за раздялата с Обединеното кралство. \"Това е споразумението; то е резултат от тежки и трудни преговори през значителен период от време. И както беше казано, това е сделката, която е на масата. Това е възможно най-добрата сделка. Това е единствената възможна сделка\", подчерта Мей. Британският премиер отказа да коментира какво ще се случи, ако парламентът в Лондон отхвърли споразумението. \r\n\r\n Испания е в по-силна позиция по гибралтарския въпрос, след като днес европейските лидери одобриха договора за излизането на Великобритания от ЕС и очертаха рамката на бъдещите отношения. Това заяви на пресконференция в Брюксел испанският премиер Педро Санчес, цитиран от Ройтерс. \r\n\r\n \"По този начин Испания ще преговаря с Обединеното кралство по гибралтарския въпрос от позиция на силата\", заяви Санчес след срещата на върха в Брюксел за одобряване на споразумението. Гибралтар е британска отвъдморска територия от 1713 г., но Мадрид води спорове за нея. \r\n \n\t\t\t\t\t\t", "date": "2018.11.26", "title": "Политически реакции за одобреното споразумение за Брекзит"}
