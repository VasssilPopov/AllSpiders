{"url": "http://www.bnews.bg/article/261456-bevarli_hils_parvi_v_sasht_zabranyava_prodazhbata_na_tsigari", "text": "\n Бевърли Хилс се превръща в първия град в САЩ, който почти напълно ще прекрати продажбата на цигари, информира Скай нюз. \r\n\r\n Мярката, която ще влезе в сила през 2021 г., ще покрие бензиностанциите и аптеките, както и хранителните магазини. \r\n\r\n Градският съвет единодушно гласува за забрана продажбата на цигари, пури, електронни цигари и други тютюневи продукти. \r\n\r\n Хотелите и три цигарени бара в богатия град към Лос Анджелис няма да бъдат засегнати от забраната, въпреки че ще трябва да се пуши на открито. \r\n\r\n Около 249 милиарда цигари са продадени в САЩ през 2017 г. Това представлява 3,5% спад спрямо 2016 г. \r\n\r\n Повече от 300 милиарда долара са разходите на година в САЩ за здравето на американците в резултат на тютюнопушене. 170 милиарда от тях са за директна медицинска грижа. \r\n \n\t\t\t\t\t\t", "date": "2019.06.05", "title": "Бевърли Хилс първи в САЩ забранява продажбата на цигари"}
{"url": "http://www.bnews.bg/article/261445-otkriha_tyaloto_na_13_a_zhertva_sled_potavaneto_na_turistichesko_korabche_v_dunav", "text": "\n Спасители извадиха тялото на 13-и загинал при потъването на туристическо корабче в река Дунав в Будапеща преди седмица, предадоха ТАСС и БТА. Плавателният съд с 33 южнокорейски туристи и екипаж от двама унгарци потъна след сблъсък с круизен кораб миналата сряда. Спасени бяха 7 души, а 15 са в неизвестност. \r\n\r\n елата на 7 жертви бяха намерени непосредствено след корабокрушението. Тази седмица от водите бяха извадени още 6 загинали.  \r\n\r\n Тялото на 13-ата жертва е било открито, когато водолази проверявали състоянието на корабчето преди пристигането на плаващ кран, който да вдигне потъналия плавателен съд. \r\n \n\t\t\t\t\t\t", "date": "2019.06.05", "title": "Откриха тялото на 13-а жертва след потъването на туристическо корабче в Дунав"}
{"url": "http://www.bnews.bg/article/261453-ucheni_konsumirayte_yaytsa_s_myarka", "text": "\n Честата консумация на яйца увеличава риска от развитието на сърдечно-съдови заболявания и  от преждевременна смърт. Това установиха американски учени. Тяхното изследване е публикувано на сайта MedicalXpress, предаде БГНЕС.  \r\n\r\n Американските лекари не са определи колко точно яйца трябва да се консумират, но до 2015 г. диетолозите съветваха да се ограничи приема на холестерол в организма до 300 милиграма дневно. В едно голямо яйце се съдържат 200 милиграма холестерин. \r\n\r\n Учените са установили, че ежедневната консумация на допълнителни 300 милиграма холестерол със 17% увеличава риска от развитието на сърдечно-съдови заболявания. Освен това с 18% се повишава опасността от преждевременна смърт. \r\n\r\n Катрин Тъкър от Масачузетския университет препоръчва да не се отказваме от яйцата, защото те са полезни за костите и очите. Но трябва да спазваме мярката. \r\n\r\n „Препоръчвам на хората да се откажат от ежедневните омлети с три яйца. В храненето са важни умереността и баланса“, каза тя. \r\n\r\n В изследването са взели участие над 30 000 души, чиято здравословно състояние е наблюдавано 31 години. \r\n \n\t\t\t\t\t\t", "date": "2019.06.05", "title": "Учени: Консумирайте яйца с мярка"}
{"url": "http://www.bnews.bg/article/261454-suzanita_pak_legna_pod_nozha_tozi_pat_strashno_prekali", "text": "\n Сузанита явно е пристрастена към корекциите, въпреки че все още е едва на 18 години, пише \"Телеграф\", цитиран от show.blitz.bg. \r\n\r\n Скандалната щерка на Орхан Мурад не спира да се променя визуално, като след поредното й лягане под ножа феновете й направо се стреснаха. Тийнейджърката направо плаши с вида си!  \r\n; \r\n \n\t\t\t\t\t\t", "date": "2019.06.05", "title": "Сузанита пак легна под ножа! Този път страшно прекали!"}
{"url": "http://www.bnews.bg/article/261452-barekov_istoriyata_s_partiynite_nadvzeti_subsidii_ednite_yadat_samo_kiselo_zele_drugite_plyuskat_samo_svinsko", "text": "\n Днес във Фейсбук попаднахме на коментар на бившия евродепутат Николай Бареков по повод историята с партийните субсидии и случващото се в държавата. Вижте какво написа той в личният си профил в социалната мрежа!  \r\n\r\n \r\n\r\n По мои скромни изчисления историята с партийните надвзети субсидии е като вица за киселото зеле, свинското и българите. Едните ядат само кисело зеле, другите - плюскат само свинско... през 2016 -а ББЦ имаше право на субсидия като част от коалиция, спечелила близо 190 хиляди гласа на изборите за парламент през 2014-а. \r\n\r\n И така сметнахме субсидията на Коалиция от партии с ББЦ и се оказа, че ББЦ за своите спечелени гласове е получила от държавата годишна субсидия, която наистина надвишава законната от 11 лева с около .... 40 стотинки. Да де, ама прокуратурата потвърди сметките на Слави, че за 2018-а, когато ББЦ не взима субсидия, партиите, имащи право на държавна инвестиция, получават от МФ почти по 2 лева и 50 стотинки отгоре над законните 11 лева. Възможни хипотези:  \r\n\r\n А. Парите над действителните гласове са разпределяни ПРОПОРЦИОНАЛНО по незнайна методика. Тоест, ако някой взима по 40 стотинки отгоре от недействителните гласове, то други като БСП и ГЕРБ прибират по 4-5 лева над разрешеното, за да се получи средното 2 лева и 40 стотинки на глас. \r\nБ. Някой не може да смята. Може би аз, може би Слави и прокуратурата в синхрон. \r\n\r\n То е ясно, че мишките като ББЦ и някои непредставени в парламента днес като бившите реформатори и АБВ, ще връщат парите кой откъдето свари, докато днешните субсидирани от данъкоплатците партии ще им ги удържат в бъдеще време в миналото от предстоящи взятки от държавната софра. Но се питам: Що за счетоводители и лидери са работили в т.н големи партии, които не са “разбрали”, че на всяко тримесечие прибират по 30-40% отгоре над законните пари. При нас става въпрос за 3000 лева на месец. При други разликата е милион или половин милион! Питам Корнелия Нинова дали наистина е проспала тази разлика в субсидията или се прави на ударена с днешна дата?? \r\n \n\t\t\t\t\t\t", "date": "2019.06.05", "title": "БАРЕКОВ:  Историята с партийните надвзети субсидии- Едните ядат само кисело зеле, другите - плюскат само свинско!"}
{"url": "http://www.bnews.bg/article/261455-dazhdat_pobedi_bez_machove_na_rolan_garos_dnes", "text": "\n Проливният дъжд във Франция победи и днес няма да има мачове на \"Ролан Гарос\". Организаторите на турнира в Париж обявиха официално, че заради лошото време всички срещи, които трябваше да се играят днес, се отлагат за утре. \r\n\r\n Така в четвъртък предстои изиграването на последните два четвъртфинала при мъжете (Новак Джокович - Александър Зверев и Доминик Тийм - Карен Хачанов), както и последните два четвъртфинала при жените (Симона Халеп - Аманда Анисимова и Медисън Кийс - Ашли Барти). \r\n\r\n В четвъртък по програма трябваше да се проведат и полуфиналите при дамите. \r\n \n\t\t\t\t\t\t", "date": "2019.06.05", "title": "Дъждът победи - без мачове на \"Ролан Гарос\" днес"}
{"url": "http://www.bnews.bg/article/261447-iztochvat_do_kota_nula_yazovira_v_selo_tutrakantsi", "text": "\n Край на евакуацията и бедственото положение в провадийското село Тутраканци, след преливането на микроязовира.  \r\nПроливният дъжд или лошото стопанисване са причина за случилото се. \r\n\r\n Кризисният щаб реши цялата вода от язовира да бъде източена, той да бъде пресушен до кота \"нула\" и изведен от експлоатация, поне докато се реши ще бъде ли ремонтирано съоръжението. \r\n\r\n Добрин Добрев е първият, който се връща в къщата си след евакуацията. Напусна я снощи със страх за градинката и животните. \r\n\r\n \"Като видях, че тая малка рекичка беше станала 10 метра широка, как да не се притесня, почти беше стигнала оградата на двора ми\", обясни Добрин Добрев.  \r\nСпоред Анатоли Атанасов язовирната стена е била прокъсната около 3 метра, имало е реална опасност цялата да бъде разрушена. \r\n\r\n В селото се усъмниха в безопасността на водоема. \r\n\r\n „Всеки гледа да печели, зарибяват, ловят рибите, печелят, а никой не взема мерки”, казва Стефан Неделчев от селото. \r\n\r\n От агенцията за метрология за година са съставили две предписания на концесионера. \r\n\r\n „Ако беше оширен преливника, щеше да поеме голяма част от водата, която се е стекла. Миналата година при проверка на комисията към областните управители, в която има и наш представител, има предписание за изпускател, изпускателят не работи”, обясни в предаването „Тази сутрин” председателят на Държавната агенция за метрологичен и технически надзор Петър Горновски. \r\n\r\n Според концесионера на язовира – Светослав Цветанов, дори и три пъти по-голям да е бил преливникът, със стената е щяло да се случи същото. \r\n\r\n Над 500 от водоемите у нас са опасни, а над 400 – имат нужда от спешен ремонт.  \r\nДанните съобщи председателят на Държавната агенция за метрологичен и технически надзор Петър Горновски. В момента агенцията наблюдава 10 язовира, някои от тях преливат. \r\n\r\n За миналата година са издадени 600 акта и 550 наказателни постановления за поддръжката на съоръженията. \r\n \n\t\t\t\t\t\t", "date": "2019.06.05", "title": "Източват до кота \"нула\" язовира в село Тутраканци"}
{"url": "http://www.bnews.bg/article/261451-uvelichenieto_na_pensiyata_ot_1_yuli_e_7_lv", "text": "\n Социалната пенсия за старост се увеличава с почти 6% от 1 юли. Това реши кабинетът днес. \r\nСъс същия размер нарастват и всички останали пенсии, отпуснати до края на миналата година. Така от 1 юли социалната пенсия за старост се увеличава със 7 лева и става 132,47 стотинки. \r\n\r\n Такава пенсия в момента получават 3 600 души - хора, които нямат достатъчно стаж, навършили са 70 години, с доход на член от семейството под гарантирания минимум от 75 лева.  \r\nПромяна обаче ще усетят и тези с плащане от НОИ, което се изчисляват спрямо тази пенсия. Така общият брой става 136 хиляди и 500 души.  \r\nОсвен това от 1 юли се вдига и таванът на пенсиите - от 910 на 1200 лева. \r\n\r\n Въпреки че е работил 35-години, Борис Данчов от мездренското село Крапец получава пенсия за старост, а не за трудов стаж. Работил е като тракторист, миньор. В началото на демокрацията бил принуден да изкарва прехраната си като берач на портокали в Гърция, но тези години не му се признават. \r\n\r\n „Работил съм много тежка физическа работа и не получавам такива пари, дето да помагат”, разказва Борис Данчов.  \r\n78-годишният мъж преживява с едва 125 лева социална пенсия за старост. \r\n\r\n „Като си направя сметка, по четири лева на ден, един хляб само, боб и това е, а месо, когато има”, сподели пенсионерът. \r\n\r\n „Едно кило боб е пет лева, какво са седем лева да ги вдигнат, да е с 40-50, да,  дали дърва за огрев, за ядене, само лекарствата му са 35 лева на месец”, коментира Виктория Иванова. \r\nРъстът от 5,7% съответства на общото увеличение на пенсиите, което също влиза в сила от 1 юли. \r\n\r\n Промяната ще доведе до ръст и на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост”, заяви Бисер Петков, министър на труда и социалната политика. \r\nА Борис Данчов съветва младите да се интересуват навреме от трудовия стаж, който придобиват.  \r\n \n\t\t\t\t\t\t", "date": "2019.06.05", "title": "Увеличението на пенсията от 1 юли е 7 лв."}
{"url": "http://www.bnews.bg/article/261448-v_portsmut_otbelyazaha_75_godishninata_ot_sayuznicheskiya_desant", "text": "\n В южното британско пристанище Портсмут се проведоха възпоменателни церемонии по случай 75-годишнината от началото на съюзническия англо-американски десант от другата страна на Ламанша, в Северозападна Франция, с който бе открит вторият фронт срещу нацистка Германия през Втората световна война. \r\n\r\n Десантът започва през нощта срещу 6 юни 1944 г. именно от Портсмут. \r\n\r\n Към около 300 ветерани, участвали в мощната военна операция, се присъединиха британската кралица Елизабет Втора, президентът на САЩ Доналд Тръмп, други лидери от съюзнически страни по време на войната, както и германската канцлерка Ангела Меркел и френският президент Еманюел Макрон. \r\n\r\n Високите гости станаха на крака и аплодираха, когато малък отряд от ветерани на преклонна възраст застана в средата на сцената. \r\n\r\n Церемониите започнаха със спомени на участници в морския десант, които бяха прожектирани на огромен екран. Така бе почетена паметта за хилядите жертви, дадени в рискованата операция. \r\n\r\n Множеството, събрало се за церемонията извън периметъра за сигурност, приветства лидерите и сред тях британската кралица, която е ветеран от войната и е служила като автомеханик. \r\n\r\n Кралицата благодари лично, нещо необичайно за коронована особа, на ветераните за тяхната саможертва по време на десанта. \r\n\r\n \"Когато присъствах на възпоменателните прояви по случай 60-ата годишнина на десанта, някои мислеха, че това може да е последното подобно събитие. Но военновременното поколение - моето поколение, е жилаво и се радвам днес да съм с вас в Портсмут\", каза 93-годишния монарх в краткото си обръщение на церемонията. \r\n\r\n Кралицата похвали \"стотиците хиляди млади войници, моряци и пилоти, които потеглиха от тези брегове в името на свободата\". \r\n\r\n Лидерите на държавите съюзници през войната четоха откъси от писма на участници в десанта. Британската министър-председателка Тереза Мей прочете част от писмо, писано на 3 юни 1944 г. от загиналия в деня след десанта капитан Норман Скинър от Кралския логистичен корпус до съпругата му. \"Въпреки че бих дал всичко да съм с теб, досега не съм почувствал никакво желание да се отклоня от работата, която трябва да свършим\". \r\n\r\n Френският президент Еманюел Макрон чете от от писмо, изпратено от младия боец от Съпротивата Анри Фьорте, преди да бъде екзекутиран на 16-годишна възраст, който е написал: \"Предстои ми да умра за страната си. Искам Франция да е свободна, а французите да са щастливи\". \r\n\r\n Канадският премиер Джъстин Трюдо чете от писмо на подполковник Сесил Мерит - първия канадец, получил медал за храброст за командването на внезапното нападение в Диеп през 1942 г. \r\n\r\n Американският президент Тръмп прочете молитва, която предшественикът му Франклин Рузвелт е включил в обръщението си по радиото на 6 юни 1944 г.,излъчено докато американските и съюзническите сили преминават Ламанша. \r\n\r\n В цитата, прочетен от Тръмп, се казва: \"Всемогъщи Боже, нашите синове, гордостта на нацията ни, днес започнаха велико начинание, борба за запазване на нашата република, на нашата религия и нашата цивилизация и освобождение на страдащото човечество\". \r\n \n\t\t\t\t\t\t", "date": "2019.06.05", "title": "В Портсмут отбелязаха 75-годишнината от съюзническия десант"}
{"url": "http://www.bnews.bg/article/261449-horata_poglashtat_nay_malko_50_000_plastmasovi_chastitsi_godishno", "text": "\n Нормалният човек поглъща най-малко 50 000 частици микропластмаса годишно и вдишва подобно количество. Това показва първото проучване за оценка на поглъщането от хората на пластмасовото замърсяване, пише \"Гардиън\". \r\n\r\n Истинският брой вероятно е многократно по-висок, тъй като само малък брой храни и напитки са анализирани за пластмасово замърсяване. Учените предупредиха, че пиенето на много бутилирана вода драстично е увеличило консумирането на пластмасови частици. \r\n\r\n Въздействията върху здравето от поглъщането на микропластмаса са неизвестни, но те биха могли да отделят токсични вещества. Някои частици са достатъчно малки, за да проникнат в човешките тъкани, където могат да предизвикат имунни реакции. \r\n\r\n Замърсяването с микропластмаса се създава най-вече от разпадането на пластмасови отпадъци и изглежда, че е разпространено навсякъде по света. Изследователите откриват микропластмаси навсякъде, където погледнат - във въздуха, почвата, реките и най-дълбоките места в океаните по света. \r\n\r\n Те са откривани в чешмяна и бутилирана вода, морски дарове и бира. Пластмаса е открита също в човешки изпражнения за първи път през октомври, потвърждавайки, че хората поглъщат пластмаса. \r\n\r\n Новото проучване, публикувано в сп. Environmental Science and Technology, е взело данните от 26 предишни проучвания, които измерват количеството микропластмасови частици в риба, миди, захар, сол, бира и вода, както и във въздуха в градовете. \r\n\r\n След това учените са използвали диетичните указания на правителството на САЩ за изчисляване на броя на частиците, които хората биха погълнали за една година. Възрастните хора ядат около 50 000 микропластмасови частици годишно, а децата - около 40 000, показват техните оценки. \r\n\r\n Повечето видове храни и напитки не са били изследвани, но това не означава, че проучването е оценило само 15 на сто от приема на калории. \"Не познаваме огромно количество. Налице са някои големи пропуски, които трябва да бъдат запълнени\", коментира Кийран Кокс от Университета на Виктория в Канада, който е ръководител на изследването. \r\n\r\n Други храни, като например хляб, преработени продукти, месо, млечни продукти и зеленчуци, може също да съдържат толкова пластмаса, допълва ученият. \"Действително е много вероятно в тях да има големи количества пластмасови частици. Реално човек може да поглъща стотици хиляди годишно\", допълва Кокс. \r\n\r\n Някои от най-добрите налични данни са за водата, като бутилираната вода съдържа средно 22 пъти повече микропластмаса в сравнение с чешмянатавода. Човек, който е консумирал само бутилирана вода, ще погълне 130 000 частици годишно само от този източник, подчертават изследователите, в сравнение с 4 000 частици от чешмяната вода. \r\n\r\n Учените не знаят какво се случва, когато микропластмасите биват вдишвани, но новото проучване предполага, че \"повечето вдишани частици ще бъдат погълнати\", вместо да бъдат изкашляни или изкихани. Изследователите също така са изчислили, че микропластмасовите частици, които се натрупват за едно хранене на ден, биха могли да добавят още десетки хиляди към годишното консумирано количество. \r\n\r\n Кийран Кокс даде да се разбере, че все още не са известни ефектите върху здравето, но каза, че погълнатите пластмасови частици представляват \"висок риск от излагане по отношение на броя. Това би могло да бъде потенциален тревожен сигнал със сигурност\". \r\n\r\n   \r\n \n\t\t\t\t\t\t", "date": "2019.06.05", "title": "Хората поглъщат най-малко 50 000 пластмасови частици годишно"}
{"url": "http://www.bnews.bg/article/261444-malniya_udari_kashta_v_samokov_snimki", "text": "\n Мълния порази къща на бул. \"България\" в Самоков. Снимки от мястото беше разпространена във Facebook групата \"Забелязано в Самоков\". \r\n\r\n Преди дни подобен инцидент имаше и в Казанлък. Там мълния изгори покрива на дома на малдо семейство.  \r\n\r\n \r\n \n\t\t\t\t\t\t", "date": "2019.06.05", "title": "Мълния удари къща в Самоков(СНИМКИ)"}
{"url": "http://www.bnews.bg/article/261441-chovek_na_tsvetanov_nasledyava_kontakti_i_vliyanie_v_ministerski_savet", "text": "\n След като шефката на премиерския кабинет Румяна Бъчварова става посланик в Израел, остава логичният въпрос кой наследява нейните контакти и канали на влияние, нейните връзки с различни структури. Официално е ясно – доскорошната съветничка на премиера Бойко Борисов по външнополитически въпроси Деница Желева. \r\n\r\n Контактите и влиянието, обаче, са друго. И те отиват в … регионалната министърка Петя Аврамова. Това става ясно от разпространено съобщение от Румяна Бъчварова до областните управители  от ГЕРБ, с което BIG5 също се сдоби. Публикуваме го дословно: \r\n\r\n „Скъпи колеги и приятели. От днес не съм в МС и искам да ви благодаря за съвместната работа и чудесния дух на взаимното ни приятелство и сътрудничество. Както сте разбрали на позицията НК е Деница Желева. По всички организационни и комуникационни теми, можете да се обръщате в този чат към нея и Руми Дилова. По всички същностни и политически теми ваш патрон става министър Петя Аврамова. Тя е подготвила теми и обучения за вас, които ще са ви полезни. Предлагам да организирате първата следваща месечна среща с нея и да започнете съвместната работа. Желая ви УСПЕХ ! И до следващи срещи!“ \r\n\r\n Видно от указанията, „същностните и политическите теми“ са под патронажа на министър Петя Аврамова. \r\n\r\n Странно, меко казано, е че такива важни функции се делегират на фигура, обединяваща и влиянието на Цветанов чрез Петя Аврамова, и влиянието на Прокопиев чрез Румяна Бъчварова. \r\n\r\n Възникват въпросите: \r\n\r\n Кой реално е съветникът на министър-председателя Бойко Борисов? Кой поддържа и контролира неговите връзки със структурите на партията и държавния апарат? \r\n\r\n Отговорите на тези въпроси могат да са от особена важност за бъдещето на Борисов като политик и държавник. Защото на практика най-важната комуникация преминава от Румяна Бъчваров – близка до кръга на Прокопиев и „Капитал“ и преминава в ръцете на министър Петя Аврамова, за която сигурно и детската организация в ГЕРБ знае, че е протежирана от Цветан Цветанов в кариерата си. \r\n\r\n Към тези факти не бива да забравяме и казаното от самия Цветанов в последното му телевизионно интервю: че се оттегля от всички постове, но си остава редови член на ГЕРБ, който ще продължава да критикува грешките на партията. \r\n\r\n На Бойко Борисов му предстои не лек път до истинското връщане на създадената от него партия и най-вече – до разпознаване на „патроните“ по различни теми и области от партийното и държавното строителство, които са заложени като мини от хората, на които Борисов е гласувал доверие. \r\n\r\n http://big5.bg/ \r\n \n\t\t\t\t\t\t", "date": "2019.06.05", "title": "ЧОВЕК НА ЦВЕТАНОВ „НАСЛЕДЯВА“ КОНТАКТИ И ВЛИЯНИЕ В МИНИСТЕРСКИ СЪВЕТ"}
{"url": "http://www.bnews.bg/article/261437-ot_15_yuli_do_14_noemvri_izbirat_nov_glaven_prokuror", "text": "\n Процедурата за наследник на главния прокурор Сотир Цацаров да бъде открита на 15 юли и да приключи с избор на 14 ноември. Това предложи настоящият главен прокурор Сотир Цацаров на заседанието на прокурорската колегия на Висшия съдебен съвет (ВСС), пише \"24 часа\". \r\n\r\n От колегията подкрепиха предложения срок и ще го предложат за гласуване на общо заседание на ВСС, където освен прокурорската, участва и съдийската колегия.  \r\n\r\n Най-ранната дата за откриване на процедура за нов главен прокурор е 10 юли. Мандатът на Цацаров изтича на 10 януари 2020 г. \r\n\r\n След 15 юли главният прокурор предлага следващи 4 заседания на 18, 22, 25 и 29 юли да бъдат издигани кандидатури за обвинител №1. Номинации могат да правят не по-малко от трима членове на прокурорската колегия на ВСС и министърът на правосъдието. \r\n\r\n 12 август е крайният срок, до който кандидатите ще могат да представят писмените си концепции за главен прокурор. През октомври ще има заседания за доклади на комисиите за атестирането и конкурсите и професионална етика, които ще подложат на подробен анализ качествата на номинираните. \r\n\r\n До 6 ноември от ВСС ще приемат въпроси и становища за кандидатите от неправителствения сектор. \r\n\r\n Изборът на нов главен прокурор ще е успешен, ако един от кандидатите получи поне 17 гласа от общо 25-членният ВСС. След избора съдебните кадровици изпращат предложението за следващ обвинител №1 до президента за издаване указ. \r\n\r\n Припомняме, президентът Румен Радев организира серия срещи с шефовете в съдебната система, за да консултира критериите и правомощията на главния прокурор. \r\n\r\n Румен Радев се срещна с главния прокурор Сотир Цацаров, с председателя на ВКС Лозан Панов с председателя на ВАС Георги Чолаков и с представляващия ВСС Боян Магдалинчев. \r\n\r\n След тези срещи примиерът Бойко Борисов определи консултациите като намеса в съдебната власт, но представителите на съдебната власт не приеха подобна оценка. В отговор на упрека на премиера, президентът отговори: \"Не каня магистрати вкъщи, искам законност\". \r\n\r\n Припомняме също, че на 26 април 2013 г . стана явен тайно направен запис в дома на премиера Бойко Борисов, на който дисциплинарно уволненият по-късно градски прокурор Николай Кокинов заявява на Борисов: \"Не ми се подсмихвай, ти си го избра\". \r\n\r\n При встъпването си в длъжност новият правосъден министър Данаил Кирилов обясни, че първият му приоритет ще бъде изработването на механизъм за предсрочно прекратяване на мандатите на председателите на Върховния касационен съд /ВКС/, Върховния административен съд /ВАС/ и Главния прокурор /ГП/, след като различни организации възнегодуваха срещу липсата на такава. Основното искане беше за осигуряване на възможност главният прокурор да бъде разследван и да напуска преждевременно поста си, но към него добавиха и шефовете на върховните съдилища. \r\n \n\t\t\t\t\t\t", "date": "2019.06.05", "title": "От 15 юли до 14 ноември избират нов главен прокурор"}
{"url": "http://www.bnews.bg/article/261436-osem_sluzhiteli_na_sigurnostta_sa_ubiti_pri_teroristichno_napadenie_v_egipet", "text": "\n Осем служители на египетските сили за сигурност са загинали рано тази сутрин при екстремистко нападение на размирния Синайски полуостров, предадоха световните агенции, цитирайки вътрешното министерство на Египет. \r\n\r\n „Група терористи нападнаха днес призори контролен пункт на силите за сигурност в южния град Ариш\", се казва в изявление на министерството, цитирано от ДПА. Силите за сигурност са водили престрелка, при която са загинали петима нападатели. \r\n\r\n Загинали са офицер и сержант от полицията и шестима новобранци, добавя министерството, цитирано от ТАСС. В момента мюсюлманите празнуват тридневния си празник Айд ал Фитр  - Рамадан байрям, който слага край на свещения за тях месец Рамадан. \r\n\r\n Засега никой не е поел отговорност за нападението. Египет се бори срещу бунтовници в пустинния район на Синай от 2011 г., когато беше свален управлявалият дълги години авторитарен лидер Хосни Мубарак в следствие на масови протести. \r\n\r\n Нападенията на екстремисти срещу силите за сигурност и християнското малцинство зачестиха, след като през 2013 г. армията свали ислямисткия президент Мохамед Морси, припомня БТА. \r\n \n\t\t\t\t\t\t", "date": "2019.06.05", "title": "Осем служители на сигурността са убити при терористично нападение в Египет"}
{"url": "http://www.bnews.bg/article/261442-dyankov_ti_beshe_tolkova_larzh", "text": "\n Дянков, здравей. Да не мислиш, че съм те забравил? \r\n\r\n Ти много добре си спомняш, че в твоя мандат като финансов министър партиите забогатяха най-много от партийна субсидия. Много добре си спомняш, че бюджетът за партиите не беше „малка, постна пица“. \r\n\r\n Много добре си спомняш, че за почти 4 години ти им раздаде близо 200 милиона лева. А съм чувал, че един финансов министър трябва да е стиснат. Но пък ти беше толкова ларж. Към когото трябва, разбира се. \r\n\r\n Дянков, сигурно много добре си спомняш и това, че най-много даде на ГЕРБ. А помниш ли как им даваше повече? Нека да припомним на хората. \r\n\r\n Според правилника на Народното събрание, депутат, който е напуснал парламентарната си група или депутат, чиято група се е разпаднала, не може да се присъедини към друга парламентарна група и става независим.  \r\n\r\n А в 41-ото Народно събрание изведнъж се нароиха много независими, което беше много важно за разпределянето на партийната субсидия. Според тогавашния Закон за политическите партии или поне според тълкуването му от тогавашните управляващи, партийната субсидия следваше депутата, а не партията, от чиято листа е избран.  \r\n\r\n В 41-ото Народно събрание имаше отцепници от ДПС (Касим Дал и Корман Исмаилов), от „Атака“, от „Синята коалиция“, а парламентарната група на РЗС се разпадна. И всички тези отцепници станаха официално независими, ама не дотам. Щото к'во стана, Дянков? Да припомним на хората. Голяма част от тези отцепници просто попълваха декларация за принадлежност към друга партия, най-често към ГЕРБ, и партийната субсидия отиваше в касата на \"новата\" им партия, а не в касата на партията, от чиято листа са избрани. И логично най-много кинти отиваха в касата на ГЕРБ. \r\n\r\n Дянков, а дали си спомняш, че тогава ти отказа да посочиш имената на депутатите, обявили принадлежност към ГЕРБ, щото имало лични данни? \r\n\r\n А дали си спомняш, че Сметната палата отказа да провери дали е законно пренасочването на субсидия?  \r\n\r\n А дали си спомняш колко лева на глас получи ГЕРБ през 2012 г., например, вследствие на това пренасочване? Недей да смяташ, аз вече го сметнах. Нека да покажем на хората. \r\n\r\n През 2012 г. ГЕРБ получават 23 925 000 лв. партийна субсидия.  \r\n\r\n 23 925 000 делено на 1 678 641 получени гласове от ГЕРБ на последните парламентарни избори през 2009 г. прави... 14 лева и 25 стотинки! При законни тогава 12 лева на глас. \r\n\r\n И сега какво мислиш за себе си, Дянков – съсел ли си или Брад Пит? \r\n\r\n ---- \r\n\r\n \r\n\r\n \r\n\r\n   \r\n \n\t\t\t\t\t\t", "date": "2019.06.05", "title": "Дянков, ти беше толкова ларж"}
{"url": "http://www.bnews.bg/article/261443-izvanredno_golyam_pozhar_izbuhna_v_bivshiya_zavod_kremikovtsi", "text": "\n Повече от час 10 екипа огнеборци гасиха пожар в бившия комбинат „Кремиковци”. Пламъците са избухнали около 14.40 часа, съобщиха от МВР. \r\n\r\n По информация на полицията гори производствено хале, в което се съхранявали смазочни материали. Към момента няма данни за пострадали хора. \r\n\r\n \r\n \n\t\t\t\t\t\t", "date": "2019.06.05", "title": "ИЗВЪНРЕДНО! Голям пожар избухна в бившия завод „Кремиковци” "}
{"url": "http://www.bnews.bg/article/261438-brad_pit_shte_prekara_lyatoto_s_detsata_si", "text": "\n Актьорът Брад Пит планира да прекара летните месеци с децата си в Ню Мексико, съобщи БТА.  \r\n55-годишният Пит нямаше възможност да вижда редовно трите си осиновени и трите си биологични деца - Мадокс (17), Пакс (15), Захара (14), Шайло (13) и 10-годишните близнаци Нокс и Вивиен, след като те се преместиха в Ню Мексико, където майка им Анджелина Джоли снима трилъра \"Those Who Wish Me Dead\".  \r\n\r\n Според източник от обкръжението на Брад Пит актьорът е разчистил графика си, за да може да прекара известно време през лятото с децата си в Ню Мексико, докато майка им е на работа.  \r\n\r\n Брад Пит и Анджелина Джоли, които се разделиха през септември 2016 г. след 12 години заедно, наскоро бяха обявени официално за \"необвързани\", но все още предстои да договорят условията за развода си.  \r\n\r\n Въпреки горчивата раздяла, раздухвана шумно от медиите, Джоли и Пит имат желание да поддържат приятелски отношения и да се грижат съвместно за шестте си деца.  \r\n \n\t\t\t\t\t\t", "date": "2019.06.05", "title": "Брад Пит ще прекара лятото с децата си "}
{"url": "http://www.bnews.bg/article/261435-ek_predupredi_che_mozhe_da_nalozhi_globa_na_italiya", "text": "\n Европейската комисия официално обяви, че предприема стъпки за задействане на процедура срещу Италия заради раздутия бюджет на правителството в Рим, предава АФП, цитирана от „Фокус”. \r\n\r\n В решението, обявено в изявление на изпълнителния орган на ЕС, се подчертава започването на „сложен процес“, който - ако бъде одобрен от министрите от еврозоната - може да доведе до глоба от над 3 милиарда евро за средиземноморската държава. \r\n\r\n Европейската комисия официално предупреди Италия за влошаващия се дефицит и огромния дълг. \r\n\r\n Същевременно Брюксел изрази задоволство от публичните разходи на Мадрид, които 10 г. след финансовата криза са върнати на приемливи нива. \r\n \n\t\t\t\t\t\t", "date": "2019.06.05", "title": "ЕК предупреди, че може да наложи глоба на Италия"}
{"url": "http://www.bnews.bg/article/261439-v_yaponiya_zaloviha_rekordno_kolichestvo_narkotitsi", "text": "\n В Японоия е заловена най-голямата в историята на страната партида от синтетични наркотици с общо тегло около 1 тон, предаде ТАСС, цитирана от БТА. \r\n\r\n Смята се, че дрогата може да струват около 556 милиона долара на черния пазар. \r\n\r\n Наркотиците са били доставени по море на брега на полуостров Идзу в централната част на остров Хоншу, предаде агенция Киодо, цитирайки следствието. \r\n\r\n Във връзка със случая през последните няколко дни са арестувани седем души, включително китайски граждани. Всички те твърдят, че са невинни. \r\n\r\n Наркотиците са били прехвърлени от един на друг съд в открито море, а след това - доставени на японския бряг в района на град Шимода. Следствието смята, че наркотиците са доставени от Хонконг. \r\n\r\n В момента се създават канали за контакти между международните организирани престъпни групи и японските якудза, поръчали конфискуваната партида. \r\n\r\n Общо за миналата година в Япония бяха конфискувани около 1,1 тона наркотици. Сегашната партида практически отговаря на този обем. \r\n\r\n Най-голямото досега количество наркотици беше конфискувано през 2016 г. в пристанището на окинавския град Наха. Близо 600 кг синтетични наркотици бяха открити на борда на яхта. \r\n \n\t\t\t\t\t\t", "date": "2019.06.05", "title": "В Япония заловиха рекордно количество наркотици"}
{"url": "http://www.bnews.bg/article/261432-semeystvo_simpsan_predskazal_i_bombata_na_ruis_sreshtu_dzhoshua_video", "text": "\n Tе пак го направиха! \"Семейство Симпсън\", които на няколко пъти са излъчвали епизоди \"от бъдещето\", предсказаха триумфа на Анди Руис над Антъни Джошуа, пише dailystar.co.uk.  \r\n\r\n Припомняме, че в събота Анди Руис-младши прати цели четири пъти в нокдаун Антъни Джошуа и му отне трите шампионски пояса пред изумените зрители в зала \"Медисън Скуер Гардън\" в Ню Йорк. \r\n\r\n Междувременно фенове на анимационния сериал видяха голяма прилика между мача и епизод от 1996 г., в който главният герой Хоумър Симпсън се бие на ринга с шампиона Дредерик Тейтъм. \r\n\r\n Това сравнение отново шокира зрителите, които не за първи път виждат \"ясновидските\" способности на екипа на сериала. Наскоро се заговори как \"Симпсън\" са предсказали опожаряването на Кралски чертог в хитовата поредица на НВО \"Игра на тронове\", както и спечелването на президентските избори в САЩ от Доналд Тръмп. \r\n\r\n \r\n\r\n   \r\n \n\t\t\t\t\t\t", "date": "2019.06.05", "title": "\"Семейство Симпсън\" предсказал и бомбата на Руис срещу Джошуа (ВИДЕО)"}
{"url": "http://www.bnews.bg/article/261429-kobrata_vodi_pregovori_za_mach_s_ruis", "text": "\n Кубрат Пулев е на път да се изправи срещу новия световен шампион в тежка категория на IBF, WBA, WBO и IBO Анди Руис през ноември в Лас Вегас. Това коментира лично Пулев в интервю за \"Тема Спорт\" от САЩ. Той призна, че вече са стартирани преговори в тази посока, съобщава Gong.bg. \r\n\r\n „Бих посъветвал Джошуа да не се хвърля на реванш с Руис, защото ще загуби отново, при това още по-тежко. Видяхте, че той бе наистина безпомощен. Има една много хубава българска поговорка - не си прави сметки без кръчмар. Говореха за следващи срещи, влючително водиха преговори и с нас за мач през ноември на \"Уембли\". Не го брояха за жив, държаха се надменно, но Господ гледа и бе на друго мнение. Ние вече започнахме преговори с Руис. Не виждам причина двубоят да не се проведе през ноември. Говорим за Лас Вегас\", сподели Кубрат, който е официален претендент на IBF. \r\n\r\n Ако все пак от щаба на Анди Руис се съгласят за реванш с Джошуа, то Кобрата ще излезе срещу следващия в ранглистата на федерацията - Агит Кабайел. \r\n\r\n „Вече водихме преговори за мач с Джошуа през ноември, но явно такъв няма да има. Радвам се, че съм претендент именно на тази федерация на IBF, защото тя е с железни правила. Вече водим преговори с хората на Руис и считам, че е много вероятно през ноември да има мач с него за световните титли“, допълни Кобрата.  \r\n\r\n Колкото до слуховете за евентуален сблъсък с Тайсън Фюри при отказ на Руис, Пулев обясни: „Фюри? Не, няма как да се боксирам с него за титла, защото той е много по-назад в ранглистата на IBF. До десетина дни всичко ще стане ясно. Ако Руис все пак се реши на ход за реванш с Джошуа, ще се боксирам със следващия в ранглистата. Това е правилникът на федерацията. Още малко търпение и всичко ще си дойде на мястото“.  \r\n \n\t\t\t\t\t\t", "date": "2019.06.05", "title": "Кобрата води преговори за мач с Руис"}
{"url": "http://www.bnews.bg/article/261434-siderov_s_yarosten_zalp_po_vmro_podigra_se_na_karakachanov_nyama_nuzhda_ot_sini_kaski_a_ot_sivo_veshtestvo_pod_kaskata", "text": "\n Не съм доволен от тези избори. Първо, защото излязоха да гласуват едва една трета от българските граждани. Второ, защото тези избори се правят в противоречие с европейските избори. Това заяви пред Би Ти Ви лидерът на \"Атака\" Волен Сидеров на въпрос за резултатите от европейските избори. \r\n\r\n По думите му бариерата за европейските избори не може да бъде повече от 5%. \"Нашата бариера е над 5,8% и така нарушаваме европейските норми\", добави той. \r\n\r\n \"Ако се окаже, че има надвзети субсидии и финансовото министерство поиска да връщаме пари, ще ги върнем, разбира се\", каза още националистът. \r\n\r\n Ако видите парите на партиите, ще видите, че сумите, похарчени от ВМРО за тези избори, надвишават в пъти субсидиите на партията. По наши сметки те са похарчили между 6 и 8 млн. лева за кампанията. Само в Пазарджик те са имали между 500 и 100 застъпници, като всеки е водил по още 5 гласа. Това е струвало пари\", отсече Сидеров. \r\n\r\n \"Не поздравих Каракачанов в изборната нощ, защото как да поздравя една измама. Това не е честен вот\", изригна лидерът на \"Атака\". \r\n\r\n \"Тези проценти на ВМРО ще ни струват 3 млрд лв. - парите, които ще дадем за самолети\", добави той. \r\n\r\n \"Аз бях причината да стане тази коалиция \"Обединени патриоти\". Доста усилия положих да стане тази коалиция. Аз предложих Каракачанов за президентските избори. И вместо да ми се заканва сега по студиата, нека бъде благодарен, че сега е на тази позиция и неговото министерство разполага с милиарден бюджет\", коментира Сидеров на въпрос разпада ли се малката коалиция. \r\n\r\n \"Единия път, когато говорих с Каракачанов, беше, за да му покажа доносите, които Джамбазки пише за мен в Европарламента. Доносите срещу мен са затова, че аз казвам, че Крим не е анексиран, той си е руски. Джамбазки казва същото през 2014 година, но когато отива в европарламента през 2015 година, казва, че е анексиран\", разкри лидерът на \"Атака\". \r\n\r\n \"Обадих се на Борисов в изборната нощ. Нормални са отношенията ни. Не съм чул да има обрат в позицията на ГЕРБ спрямо партньорите. Ние сме подписали управленска програма и ще я спазваме. Какво значи разпад на малката коалиция\", попита той. \r\n\r\n \"Чувам за такива намерения да бъдат отстранен като шеф на парламентарната група. Мисля, че и другите две партии имат такова намерение. Ако решат да гласуват, имат мнозинство и могат да ме отстранят. За мен това не е никакъв проблем\", увери Волен Сидеров. \r\n\r\n \"Не съм обмислял \"Атака\" да се оттегли от малката коалиция. Аз съм коректен човек и когато стисна ръката на някого, си спазвам думата\", категоричен е националистът. \r\n\r\n   \r\n \n\t\t\t\t\t\t", "date": "2019.06.05", "title": "Сидеров с яростен залп по ВМРО! Подигра се на Каракачанов: Няма нужда от сини каски, а от сиво вещество под каската"}
{"url": "http://www.bnews.bg/article/261424-dnes_e_svetoven_den_na_okolnata_sreda", "text": "\n Отбелязваме на Световния ден на околната среда. Темата на 2019 година е: \"Заедно можем да победим замърсяването на въздуха\".  \r\n\r\n Министерството на околната среда, съвместно със Столична община организират изложение \"Иновации за качество на въздуха\", на което български компании ще представят своите иновативни решения срещу замърсяването. \r\n\r\n Чрез събитията на този ден Организацията на обединените нации цели повишаване на осведомеността и насърчава действия за опазване на околната среда. \r\n \n\t\t\t\t\t\t", "date": "2019.06.05", "title": "Днес е Световен ден на околната среда"}
{"url": "http://www.bnews.bg/article/261427-kabinetat_otpusna_500_000_lv_za_remont_na_koraba_radetski", "text": "\n Правителството отпусна 500 000 лв за ремонт на кораба \"Радецки\".  \r\n\r\n Всички се прекланяме пред подвига на Ботев, всички свързваме името му и с кораба \"Радецки\". Не случайно в най-хубавите патриотични песни, които са като химн, е споменаван и той\", изтъкна премиерът. \r\n\r\n \"Навремето така са приватизирали корабостроителницата в Русе, че ремонтът не може да бъде направен в България, а трябва да отиде в Румъния\", изтъкна Борисов и каза, че ремонтът трябва незабавно да започне, за да може параходът да бъде ползван от хората и да се пресъздаде усещането за подвига на Ботев. \r\n\r\n Поводът за отпуснатите пари е недоволството на хората, че няма средства, с които да се поеме плановият ремонт, който се прави на всеки 5 години. Поради тази причина на 2 юни \"Радецки\" не плава.  \r\n \n\t\t\t\t\t\t", "date": "2019.06.05", "title": "Кабинетът отпусна 500 000 лв за ремонт на кораба \"Радецки\""}
{"url": "http://www.bnews.bg/article/261431-tsipras_obyavi_data_za_izborite_v_gartsiya", "text": "\n Министър-председателят на Гърция Алексис Ципрас разясни графика за предсрочните избори: те ще се проведат на 7 юли, а ден преди разпускането на парламента ще бъдат гласувани и данъчните облекчения, съобщава електронното издание на атинския ежедневник To Vima, цитирани от \"Фокус\". \r\n\r\n Ципрас увери, че правителството ще продължи да изпълнява задачите си, както е предвидено в Конституцията и закона, и че до разпускането на парламента, то ще насърчава законопроектите в полза на социалните нужди. \r\n\r\n В този контекст Алексис Ципрас обяви, че следващия петък, в деня преди разпускането на законодателния орган в Атина, ще бъде въведен регламент за данъчното облекчаване и призова лидерът на опозиционната „Нова демокрация“ Кириакос Мицотакис да влязат в парламента и да подкрепят мярката.  \r\n\r\n Ципрас направи опит да анализира причините за поражението на СИРИЗА на европейските избори. Този път той представи две версии: освен добре познатия аргумент, че хората не са почувствали положителните мерки, предприети от правителството, премиерът на Гърция подчерта, че партията му печели избори от 2012 г. и е дошло времето да загуби вот.  \r\n\r\n В интервю, което той даде пред ERT, Ципрас заяви, че „голямата грешка\", довела до поражението, е, че „не осъзнахме дълбочината на умората на хората, които се отдръпнаха\" от СИРИЗА. \r\n\r\n Министър-председателят на южната ни съседка отбеляза обаче, че правителството е било задължено да приложи конкретни политики през първите три години, които не са били в съответните техни искания. Той призова мнозинството от гръцките граждани, средната класа, както той го описа, да разберат избора, направен от правителството.  \r\n\r\n На въпрос дали арогантното поведение на правителствени служители или македонския въпрос са причина са поражението на СИРИЗА, Ципрас не се колебае да характеризира тези сериозни и чувствителни въпроси като „вторични\". \r\n\r\n По-конкретно, що се отнася до спора за името на Македония, той отбеляза, че има политически загуби, но също така и че не вижда катастрофа на СИРИЗА в Северна Гърция, както обявиха от избирателните секции. Той също така настоя, че Преспанското споразумение е „смело политическо решение\", с което той се гордее. \r\n \n\t\t\t\t\t\t", "date": "2019.06.05", "title": "Ципрас обяви дата за изборите в Гърция"}
{"url": "http://www.bnews.bg/article/261440-izgotvyat_se_varianti_vlakat_do_odrin_da_tragva_ot_sofiya", "text": "\n За осигуряване на по-удобна възможност за пътуване до Турция, която да обхваща по-широк кръг от клиенти на националния железопътен превозвач, в момента се изготвят варианти влакът до Одрин да тръгва от София, съобщиха от БДЖ. \r\n\r\n На 1-ви и 2-ри юни (събота и неделя) влакът се движи тестово от Пловдив за Одрин. Туристическият влак ще продължи да пътува, след като се преразгледат и осъществят всички съгласувателни процедури със съответните институции в най-кратък срок. \r\n\r\n Всички клиенти на „БДЖ-Пътнически превози” ЕООД, които са закупили предварително билети за пътуване от Пловдив до Одрин за предстоящите почивни дни (8-ми и 9-ти юни), могат да възстановят сумата си от съответните международни бюра и билетните каси, от които са закупени. \r\n \n\t\t\t\t\t\t", "date": "2019.06.05", "title": "Изготвят се варианти влакът до Одрин да тръгва от София"}
{"url": "http://www.bnews.bg/article/261426-riana_e_nay_bogatata_pevitsa_v_sveta", "text": "\n Риана е най-богатата дама в музикалния свят. Престижното списание \"Форбс\" подреди жените, които сами са направили състояние. \r\n\r\n Богатството на 31-годишната певица се изчислява на 600 милиона долара. Така Риана изпреварва Мадона, която в сметките си има 570 милиона долара и Селин Дион - с 450 милиона. \r\n\r\n Състоянието на изпълнителката се дължи най-вече на марката й за козметика и на линията луксозно бельо. Разбира се, Риана печели и от музикалните си изяви и продажбата на албуми. \r\n \n\t\t\t\t\t\t", "date": "2019.06.05", "title": "Риана е най-богатата певица в света"}
{"url": "http://www.bnews.bg/article/261428-tazhna_vest_pochina_bivsh_prezident_na_uefa", "text": "\n Бившият президент на УЕФА Ленарт Йохансон почина на 89 години. Новината бе съобщена от Шведската футболна асоциация. \r\n\r\n Легендарният функционер оглавяваше УЕФА между 1990 и 2007 година и беше с ключова роля за създаването на Шампионската лига. \r\n\r\n През 2017 година шведът бе в България и дори говори за конфликта си с Христо Стоичков. През 2005 година Камата бе селекционер на България и след загуба с 0:3 от Швеция обяви, че Йохансон е избрал и инструктирал съдията, който да повлияе на двубоя. По-късно покойният швед сподели, че Стоичков е поднесъл извинения. \r\n \n\t\t\t\t\t\t", "date": "2019.06.05", "title": "TЪЖНА ВЕСТ! Почина бивш президент на УЕФА!"}
{"url": "http://www.bnews.bg/article/261425-zhilishten_park_royal_garden_sas_spetsialni_predlozheniya_v_den_na_otvorenite_vrati", "text": "\n Галакси Инвестмънт Груп организира Ден на отворени врати в Royal Garden. Инициативата е за всеки, желаещ да закупи просторен и уютен дом в комплекс, изпълнен с материали от  най-високо качество.             \r\nСъбитието ще се проведе тази събота, 8 юни 2019г. от 11:00 до 16:00 часа, в търговския офис на компанията, който се намира в непосредствена близост до “Royal Garden”, между ул.Владивосток и ул. Митрополит Максим в град Пловдив. Компанията инвеститор ще предложи специални предложения на избралите да закупят жилище в Royal Garden в Деня на отворени врати. \r\n\r\n Всички посетители ще могат да направят оглед на свободните за продажба апартаменти и да усетят комфорта, който комплексът предлага. Royal Garden се отличава с оптимално осветени апартаменти със светла височина 2,85 метра, прави помещения, улесняващи интериорните решения при обзавеждането. Естетика и качество са заложени във всеки елемент от строителството – фасадната топлоизолационна система e от лидера в бранша Baumit, а последните два етажа ще бъдат изпълнени с вентилируема фасада с HPL. Избрана е шесткамерна дограма от висок клас – RehauSynego. Предвидено е отопление от ТЕЦ. Сред удобствата за бъдещите собственици са подземен и наземен паркинг, гаражи, професионално управление на собствеността, видеодомофонна система и контролиран достъп.  \r\n\r\n Специално подбраните широколистни и иглолистни видове в градината на комплекса ще осигурят свежест през цялата година, а проектираните солитери от Японски вишни ще придадат индивидуалност на парковата среда. \r\n\r\n \"Royal Garden\" се намира в квартал “Отдих и култура“, който разполагас новоизградена инфраструктура, паркови зони и удобни транспортни връзки. Жилищният парк е сред предпочитаните комплекси в града заради комбинацията от сигурност и градска среда, съчетана с обширни зелени площи и добра локация. Очаква се Royal Garden да бъде изцяло завършен през есента на 2019-та година. \r\n\r\n   \r\n \n\t\t\t\t\t\t", "date": "2019.06.05", "title": "Жилищен парк \"Royal Garden\" със специални предложения в ден на отворените врати"}
{"url": "http://www.bnews.bg/article/261422-konfederatsiyata_na_rabotodatelite_i_industrialtsite_v_balgariya_otlichi_zemedelskata_kompaniya_v_kategoriyata_rastezh", "text": "\n  Лидерът в управлението на земеделски активи „Агрион“ взе голямото отличие в категорията „Растеж“ по време на бляскавата церемония по връчването на годишните награди „КРИБ – Качество, Растеж, Иновации от България”. \r\n\r\n Ценният приз бе връчен на изпълнителния директор Анатоли Георгиев от Мариана Николова, вицепремиер по икономическата и демографската политика, в присъствието на министър-председателя Бойко Борисов, министри, депутати, кметове и представители на едрия и средния бизнес. Бляскавата церемония събра над 400 собственици и мениджъри на компании. \r\n\r\n Наградите „КРИБ – Качество, Растеж, Иновации от България”, които се връчват по време на пролетния бал на работодателската организация, се смятат за най-престижните отличия за българския бизнес. В оспорваната надпреваратази година се включиха общо 25 компании, които трябваше да покрият предварително зададени критерии. В Категорията „Растеж“ освен „Агрион“ бяха номинирани още 7 дружества от различни сфери на икономиката. \r\n\r\n Целта на учредените през 2015 г. награди е да се стимулира качественото и иновативно българско производство. Отличените фирми ще бъдат пример за всички, които правят бизнес в България и налагат нови, по-високи стандарти в икономиката, казаха от КРИБ. \r\n\r\n „За да получим наградата за изминахме дълъг път за сравнително кратко време. Само за 5 години „Агрион“ се превърна в лидер в сферата на управление на земеделска собственост и единствената компания, която предлага пълното портфолио от услуги, свързани със управлението на земеделски активи“, каза изпълнителният директор на земеделското дружество, Анатоли Георгиев. По думите му, впечатляващият ръст, който компанията постигна по всички ключови показатели, превръща Агрион“ в земеделски бранд №1 на България. „Тази награда ще бъде наш стимул да продължим да полагаме усилия в посока окрупняване на земеделската земя, подобряване на статута й и повишаване на нейната добавена стойност“, каза още Анатоли Георгиев. \r\n\r\n За 5 години, откакто е на българския пазар, „Агрион“ се наложи категорично като най-разпознаваемата и предпочитаназемеделска компания в България. Дружеството въведе най-модерните и съвременни форми на управление на поземлени активи. „Агрион“ предложи уникален бизнес модел, което го превърна в предпочитаният партньор на земеделските производители. „Агрион“ е първата българска компания, която изгради професионална верига от офиси на ключови точки в страната и въведе нови стандарти в земеделието, излизайки от анонимния модел на повечето посредници в бранша. Дружеството се ползва с най-голямо доверие и се посочва от фермерите като предпочитан партньор при сделка. \r\n \n\t\t\t\t\t\t", "date": "2019.06.05", "title": "Конфедерацията на работодателите и индустриалците в България отличи земеделската компания в категорията \"Растеж\""}
{"url": "http://www.bnews.bg/article/261430-dzhip_mina_prez_most_v_remont_i_padna_v_rekata_shofyorat_zagina", "text": "\n Семейство мина с джипа си през мост, който се ремонтира в Монтанско. Колата е паднала в реката и шофьорът е загинал.Инцидентът е станал в района на село Доктор Йосифово. \r\nАвтомобилът се е преобърнал и е паднал в реката. Инцидентът е станал около 22:00 ч. вечерта, съобщава БТВ.  \r\n\r\n В колата са пътували мъж, жена и дете на около 10 години. Шофьорът е починал, а детето и жената са откарани в болница. Семейството се е връщало от чужбина. \r\n\r\n „От Монтана до Доктор Йосифово има най-малко десет знака, които забраняват влизането и преминаването през селото. Има обходен маршрут, но такива неща се случват”, каза Огнян Митов, кмет на д-р Йосифово и допълни, че тежкотоварните автомобили също не спазват забраните. \r\n \n\t\t\t\t\t\t", "date": "2019.06.05", "title": "Джип мина през мост в ремонт и падна в реката. Шофьорът загина"}
{"url": "http://www.bnews.bg/article/261419-kat_e_na_patya_proverka_za_grazhdanska_i_neplateni_globi", "text": "\n Пътна полиция извършва засилени проверки за употреба на алкохол и наркотични вещества, съобщи пресцентърът на МВР. \r\n\r\n Оттам уточняват, че проверките са част от операция на TISPOL, която ще продължи до 9 юни. \r\n\r\n Акцията на TISPOL, освен на територията на България, се провежда и във всички страни-членки на Европейската мрежа на службите на Пътна полиция (TISPOL). Според статистиката, една от трите основни причини за възникване на тежки инциденти по пътищата на Европа, с голям брой жертви, е управлението на моторно превозно средство, след употреба на алкохол и/или наркотични вещества. \r\n\r\n По време на проверките пътните полицаи ще следят и за валидна задължителна застраховка „Гражданска отговорност“ на автомобилистите, невръчени електронни фишове, както и за неплатени глоби, наложени по Закона за движение по пътищата. \r\n \n\t\t\t\t\t\t", "date": "2019.06.05", "title": "КАТ е на пътя. Проверка за „Гражданска“ и неплатени глоби"}
{"url": "http://www.bnews.bg/article/261423-izvanredno_naragaha_51_godishen_mazh_smartonosno_lekarite_ne_uspyaha_da_se_preboryat_za_zhivota_mu_podrobnosti", "text": "\n 51-годишен българин почина във Великобритания, след като бе намушкан от фенове след финала на Шампионска лига, съобщава Би Би Си. Венцислав Маргинов е бил заедно с двамата си сина, когато е атакуван на улицата. Мъжът, който е фен на \"Ливърпул\", се е прибирал от бар, в който гледал футболния мач. Един от тях също е пострадал. 28-годишният мъж е с наранявания по лицето. Маргинов бил в изключително тежко състояние и починал след 3 дни в болница. За нападението е обвинен 31-годишен британец, който днес трябва да се изправи пред съда. Имало е и втори задържан по случая, но той по-късно е освободен под гаранция. \r\n\r\n \r\n \n\t\t\t\t\t\t", "date": "2019.06.05", "title": "ИЗВЪНРЕДНО! Наръгаха 51-годишен мъж смъртоносно, лекарите не успяха да се преборят за живота му (ПОДРОБНОСТИ)"}
{"url": "http://www.bnews.bg/article/261421-volen_siderov_rezultatat_na_vmro_shte_struva_na_danakoplattsite_3_miliarda_leva", "text": "\n ВМРО надвишават в пъти партийната субсидия. На тези избори те са изхарчили над 6 милиона. Главният им разход е за застъпници. Не поздравих Каракачанов в изборната нощ, защото няма как да подкрепя една измама. Това заяви лидерът на партия „Атака“ Волен Сидеров в ефира на БТВ. \r\n\r\n „Този резултат идва след една много голяма сделка. Резултатът на ВМРО ще струва на данъкоплатците 3 милиарда лева. Става въпрос за закупуването на американските изтребители. Ако ни бяха толкова големи приятели, можеха да ни подарят изтребители, както направиха в други страни. Животът стана такъв, че трябва да стимулираш финансово избирателите“, изтъкна лидерът на партия “Атака“. \r\n\r\n „Не съм доволен от проведените евроизбори, защото в тях участваха 1/3 от българските граждани, освен това те се проведоха по методика, която е в нарушение на европейските нормативи. Бариерата не може да е повече от 5%, а при нас е 5,8%“, смята той. \r\n\r\n Предлагали сме партийните субсидии да отпаднат. Ако сме надзвели пари по изчисления на финансовото министерство, подчерта той. \r\n\r\n Според Сидеров трябва да се промени законът, така че, ако 50% от избирателите не са гласували, вотът да не се смята за легитимен. \r\n\r\n На въпрос, дали след подобни думи, не се застрашава малката коалиция, Сидеров каза, че коалицията е факт, благодарение на него. „Г-н Симеонов много се колебаеше, а г-н Каракачанов трябва да ми е благодарен, че е на този пост и постига такива успехи“. \r\n\r\n Сидеров изрази разочарованието си от това, че евродепутатът Ангел Джамбазки го напада при всяка възможност в ЕП, пишейки доноси. Думите му са във връзка с анексирането на Крим. Целта му била Консерваторите в Европа да се разочароват от мен и да не се снимат с него. Сидеров подчерта, че Джамбазки си сменял позицията по въпроса за признаването на Крим. Заради нападките на Сидеров по отношение на Джамбазки, евродепутатът се закани да заведе дело. Сидеров е убеден, че не е клеветил колегите си и обещава парична награда на всеки, който докаже обратното. \r\n\r\n Припомняме, че евродепутаът Николай Бареков първи показа доносa, написан от Джамбазки и изпратен до консерваторите, в ефира на БНТ. Поводът за гнусната постъпка от страна на зам.-председателя на ВМРО бе официалното посещение на Волен Сидеров в Европейския парламент именно по покана на Бареков.  \"Ще ви предупредя че Сидеров е много противоречив политик затова всеки, който се срещне с него, рискува да дискредитира себе си\", написа тогава Джамбазки.  \"Аз съм отчаян не мисля, че това е нормална политика\", коментира от своя страна  Бареков. \r\n\r\n Евродепутатите са пълна мъгла. Не се знае какви средства получават, за какво ги харчат. Не отговориха колко пари трупат и дали няма да направят дарение с част от тях. Затова КПКОНПИ трябва да обърнат внимание, смята оше Сидеров. \r\n\r\n ВМРО искат преразглеждане на коалиционното споразумение и свършеното до момента. Пред разпад ли е малката коалиция. Могат да се добавят нови цели като анекс, имаме добра финансова програма, имаме основание за това. Виждаме се в парламента редовно. \r\n\r\n Сидеров заподозря, че двете националистически партии искат да отстранят „Атака“ от коалицията. \r\n\r\n „Продължавам да мисля, че Цветанов е един голям политик, той има бъдеще. Излизайки от управлението, ще остане в историята. Не сме се чували след подаването на оставката му, но не е нужно с него се разбираме без думи“, каза Волен Сидеров. \r\n\r\n На въпрос дали би сложил синята каска, Сидеров каза, че няма нужда от синя каска, а по-скоро от сиво вещество под нея. \r\n \n\t\t\t\t\t\t", "date": "2019.06.05", "title": "Волен Сидеров: Резултатът на ВМРО ще струва на данъкоплатците 3 милиарда лева"}
{"url": "http://www.bnews.bg/article/261420-prezidentat_aviatsiyata_ni_dalgo_vreme_e_bila_prenebregvana", "text": "\n Убеден съм, че икономическото ни сътрудничество с Русия трябва да се развива, независимо от санкции и контрасанкции – така както го развиват нашите западни партньори. Особено в енергийната сфера, при спазване на важни принципи като конкурентност, прозрачност, сигурност на доставките и – особено важно за България – на изгодна цена. Това заяви президентът Румен Радев в интервю за Информационната агенция на Русия ТАСС по повод предстоящото си работно посещение в Руската федерация за участие в Международния икономически форум в Санкт Петербург, съобщиха от пресслужбата на Президентството. \r\n\r\n По думите на държавния глава икономическият форум в Санкт Петербург се утвърждава като една от водещите в света платформи за обмен на идеи в областта на икономиката и политиката. „Уникалното географско и културно положение на България на стика между различни култури я правят интересен партньор. Вярвам, че това ще се осъзнава от все по-широк кръг политици и предприемачи. Най-активните вече са в България“, коментира Радев. \r\n\r\n Президентът посочи, че още в първия ден на визитата си ще се срещне с президента на Руската федерация Владимир Путин, с когото през 2018 г. възстановиха диалога между България и Русия на най-високо равнище след десетилетно прекъсване. „Този диалог трябва да се материализира от правителствата. Мисля, че с президента Путин споделяме това очакване“, призова държавният глава и отбеляза, че втората среща на двамата в рамките на такъв къс срок внася нова динамика в двустранните отношения. \r\n\r\n \"Русия е сред най-значимите външноикономически партньори на България в сферата на туризма, строителството, хранително-вкусовата промишленост и с ключово значение за доставката на енергийни ресурси. Страната ни внася руски енергийни продукти за милиарди левове и този внос формира основната част от двустранния стокообмен\", отбеляза Радев. „Имаме добро сътрудничество в сферата на транзита на руски природен газ през България. В момента изграждаме капацитет за допълнително получаване и разпределяне на руски газ и газ от други източници през наша територия“, заяви Радев в отговор на въпрос за перспективата за продължаване на трасето на сегашния газопровод „Турски поток“ през България. \r\n\r\n По думите на президента, страната ни има добре развита газопреносна система, която е в процес на разширяване, а газовите връзки със съседните държави ще осигурят достъпа на руски газ до Централна Европа. Преди броени дни бе направена и първа копка на новия интерконектор с Гърция и България очаква да приеме газ и от „Турски поток“. „Що се отнася до перспективите, неведнъж съм заявявал, че най-сигурният, най-надеждният, а и най-евтиният път е директният. Затова логичният избор за увеличаване на преноса на руски газ през Черно море е това да става с газопровод до България“, е позицията на държавния глава. \r\n\r\n Според президента, проектът АЕЦ „Белене“ е неизбежен – в него вече са вложени 3 млрд. лева, средства на българските данъкоплатци, а развиващата се индустрия ще има нужда от сигурна енергия. За неговата реализация, обаче, са необходими ясни юридически, времеви и ценови рамки. „Процедурата за избор на стратегически инвеститор за новата АЕЦ бе обявена официално на 22 май и то в официалния вестник на Европейския съюз. В следващите 90 дни желаещите да изградят втората ни атомна централа могат да го заявят. Цялата процедура трябва да приключи до една година и на 22 май 2020 г. да е ясно кой ще изгражда АЕЦ \"Белене\"“, посочи Румен Радев. \r\n\r\n Помолен да определи двустранните отношения по десетобалната скала, президентът подчерта, че отношенията между България и Русия са хилядолетни, а историческата ни връзка е много силна. От България е дошла азбуката, на която днес пише народът на Русия, религията, която той изповядва и богослужебният език. По-късно Русия е пожертвала живота на десетки хиляди свои синове заради свободата на България и българите не са забравили това. \r\n\r\n „Вековните исторически връзки са причина за изключителната близост между нашите народи, която е устояла на всички превратности на времето и политиката. Затова аз не бих се наел да вкарам тези дълбоко емоционални отношения в таблиците на цифрите“, заяви президентът. Дълг на днешните политици е да градят нашите отношения върху солидната историческа основа и да не робуват на мимолетни идеологически влияния, добави той. \r\n\r\n   \r\nЗапитан какво пречи на отмяната на режима на санкции, наложени от ЕС и Руската федерация, Румен Радев посочи, че условията за отмяна на санкциите, формулирани от Съвета на ЕС, са свързани с пълното изпълнение на споразуменията от Минск както от Русия, така и от Украйна. „Постигането на напредък по това условие е в интерес както на ЕС, така и на Русия“, подчерта държавният глава. \r\n\r\n   \r\n„Считам за погрешна парадигмата за гарантиране на сигурността на една държава за сметка на сигурността на друга държава. Такава формула води до нестабилност, недоверие и поражда рискове“, заяви Румен Радев в отговор на въпрос дали Русия действително представлява заплаха за сигурността на Европа, в това число и за България, и против кого е насочено разширението на НАТО. \r\n\r\n „Членството на страните от Западните Балкани в НАТО, което България подкрепя, цели да се овладее конфликтния потенциал в нашия сложен регион“, посочи Румен Радев и добави, че присъединяването на Република Северна Македония към НАТО няма как да е заплаха за някого. \r\n\r\n „Убеден застъпник съм за свалянето на напрежението между НАТО и Русия и възстановяването на пълноценния диалог по въпросите на сигурността. Изграждането на повече доверие би превъзмогнало много от опасенията, които съществуват сега“, подчерта още президентът. \r\n\r\n Запитан дали ще се продължи сътрудничеството на България с Русия в областта на авиацията и отбраната, Румен Радев посочи, че дълги години Въоръжените ни сили, в частност авиацията, бяха пренебрегвани за сметка на други важни сектори от обществения живот. \"Това е дало отражение и на процесите по въвеждане на нови образци въоръжение и техника. „Надявам се, че тези негативни тенденции са минало и като доказателство за това, мога да посоча стартиралите проекти за превъоръжаване на Българската армия. Естествено, в авиацията е един от водещите проекти“, коментира държавният глава. \r\n\r\n По думите му отделените средства от българското правителство са недостатъчни за финансиране на цялостно превъоръжаване на Въоръжените сили, а това налага взаимноизгодно сътрудничество с Русия за поддържане на наличното ни въоръжение. В процеса на придобиване на нова техника по стартиралите проекти, ще е необходимо технологично време за нейното усвояван, през което трябва да се поддържа съществуващото въоръжение и техника и авиацията няма да бъде изключение от тези процеси, заяви още в интервюто си за ТАСС държавният глава Румен Радев. \r\n \n\t\t\t\t\t\t", "date": "2019.06.05", "title": "Президентът:  Авиацията ни дълго време е била пренебрегвана"}
{"url": "http://www.bnews.bg/article/261433-posledno_lilito_nyama_da_e_evrodeputat_stava_bankerka", "text": "\n Със свое решение днес правителството номинира Лиляна Павлова за позицията на заместник-председател (вицепрезидент) и член на Управителния комитет на Европейската инвестиционна банка (ЕИБ), съобщи правителствената пресслужба. \r\n\r\n Кабинетът аргументира избора си с факта, че Лиляна Павлова е финансов експерт с богат управленски опит в България, има и опит в управлението на проекти и в сътрудничеството с европейските институции. Ако кандидатурата ѝ бъде одобрена, тя няма да влезе като депутат в Европейския парламент, а от септември ще поеме поста в банката с 3-годишен мандат. В сайта на ЕИБ се вижда, че в момента има две вакантни длъжности на поста вицепрезидент. \r\n\r\n Министърът на финансите трябва да уведоми ЕИБ за това решение след съгласуване със страните от избирателната група на банката, в която е включена и България. \r\n\r\n Според устава на ЕИБ представителството на държавите членки в управителните органи на банката се осигурява чрез разпределение в избирателни групи. В избирателната група, в която е България, са включени още Хърватия, Кипър, Чешката република, Унгария, Малта, Полша, Словашката република и Словения. \r\n\r\n Ротацията на съответните постове в Съвета на директорите, Управляващия комитет и Одитния комитет на банката са уредени с Временно споразумение, подписано от министрите на финансите на страните в групата в качеството им на членове на Съвета на гуверньорите на банката. \r\n\r\n Съгласно Временното споразумение, подписано чрез размяна на писма в периода ноември 2016 г. - май 2017 г., ротационната схема за позицията на вицепрезидент предвижда през септември 2019 г. представител на България да заеме позицията вицепрезидент на ЕИБ за срок от три години, като мандатът ще изтече през септември 2022 г. \r\n\r\n Управителният комитет на Европейската инвестиционна банка е колегиален постоянно действащ изпълнителен орган на банката, състоящ се от председател (президент) и осем заместник-председатели (вицепрезиденти), назначавани от Съвета на гуверньорите по предложение на Съвета на директорите. \r\n\r\n Членовете на Управителния комитет се назначават от Съвета на гуверньорите (състои се от финансовите министри на държавите членки) по предложение на Съвета на директорите за срок от шест години, който подлежи на подновяване. \r\n \n\t\t\t\t\t\t", "date": "2019.06.05", "title": "Последно: Лилито няма да е евродепутат. Става банкерка!"}
{"url": "http://www.bnews.bg/article/261418-poreden_dazhdoven_den", "text": "\n Пореден дъждовен ден ни очаква. Това съобщават от НИМХ. Опасност от градушки ще има и днес, но на по-малко места, в сравнение с предишните дни. В източната половина на страната валежите ще са по-слаби, ще бъде и по-топло.  \r\n\r\n Припомняме, че за вчера бе обявен код за интензивни валежи за 15 области в страната. В редица градове в последнте дни се изляха поройни валежи, които доведоха до наводнения  \r\n\r\n Атмосферното налягане и днес остава близко до средното за юни.  \r\n\r\n Максималните температури ще са предимно между 21 и 26 градуса.  \r\n\r\n През следващите дни валежите продължават.  \r\n \n\t\t\t\t\t\t", "date": "2019.06.05", "title": "Пореден дъждовен ден"}
