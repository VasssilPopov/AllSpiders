{"url": "http://www.bnews.bg/article/257161-dzhoshua_sreshtu_usik_prez_proletta_na_2020_godina", "text": "\n Известният британски промоутър Еди Хърн обяви кога най-вероятно ще се боксират носителят на 4 пояса в тежката категория Антъни Джошуа и абсолютният световен шампион в полутежката Александър Усик. \r\n\r\n \"Усик първо ще проведе бой през месец май, с който ще дебютира в тежка категория. Вероятно негов съперник ще е Александър Поветкин. След това Александър ще проведе още един бой. А после, най-вероятно, WBO ще го направи задължителен претендент за световната титла на Джошуа. Предполагам, че тяхната битка ще се проведе през пролетта на 2020 г.\", каза Хърн. \r\n\r\n Пред това Джошуа може да се изправи срещу Кубрат Пулев. Българският боксьор спечели позицията на основен претендент за титлата на Международната боксова федерация (IBF), след като пред българска публика победи Хюи Фюри в края на 2018 г. \r\n\r\n Кобрата обаче бе доста назад в плануваните срещи на британеца, с който вече веднъж заставаха очи в очи през октомври 2017 г. Тогава Пулев се отказа дни преди дългоочаквания сблъсък заради сериозна контузия. \r\n\r\n Преди дни, Кубрат, който се готви на Белмекен за мача си на 23 март в САЩ, изрази увереност, че има сили да победи Антъни Джошуа. \r\n\r\n   \r\n \n\t\t\t\t\t\t", "date": "2019.02.21", "title": "Джошуа срещу Усик през пролетта на 2020 година"}
{"url": "http://www.bnews.bg/article/257156-svekarvata_na_nataliya_gurkova_razprodava_imotite_na_sina_si_miskata_zazhivya_v_panelka", "text": "\n Майката на убития Джордже Михалевич, съпруг на Мис България 1998 Наталия Гуркова, усилено разпродава имотите му в ЮАР. Репортер на „Уикенд“ разкри, че Мира Михалевич пуснала за продажба къща в африканската държава. Оказа се, че това не е домът на Наталия и Джордже, защото е прекалено скромен, а къща, която семейството отдавало под наем. \r\n\r\n „Ергенска къща, на разположение веднага. Обзаведена и готова за наем или продажба. От собственик, сигурен парк и комплекс с басейн. Минимум 6 месеца договор за наем плюс депозит“, пише в обявата майката на разстреляния черногорец. \r\n\r\n Според слуховете черногорският бизнесмен оставил голямо богатство, което обаче не може да достигне до наследниците му – съпругата Наталия, двете им деца и майка му Мира. Семейството му го кара на спестяванията, които имат в личните си сметки, но засега не могат да вземат нищо от парите на Джордже. \r\n\r\n Според едната версия мафията принудила Гуркова да се откаже от всичко, което трябвало да получи като вдовица, защото иначе рискува живота и този на децата си. Според други сметките на Михалевич били запорирани, защото в ЮАР тече разследване на атентата. Разследващите проверяват дали имуществото му е придобито по престъпен начин и дали мръсни пари не са повод за екзекуцията. \r\n\r\n „Ергенската къща“ е от малкото имоти, които се водят на името на опечалената родителка Мира Михалевич. Предвид ситуацията почернената майка решила да си осигури някакви доходи, като я пусне под наем или, ако се намери сериозен купувач, да я продаде. \r\n\r\n След трагедията красавицата Наталия Гуркова се върна в бащиния си дом в столичния квартал „Младост“. Вдовицата на показно убития диамантен бос вече живее повече от скромно при родителите си. Именно липсата на пари я принуди дори да започне работа – водеща на предаването „Те са“. \r\n \n\t\t\t\t\t\t", "date": "2019.02.21", "title": "Свекървата на Наталия Гуркова разпродава имотите на сина си! Миската заживя в панелка"}
{"url": "http://www.bnews.bg/article/257155-kuche_se_zakleshti_v_dzhanta_vadyat_go_sreshtu_2_600_dolara", "text": "\n В Деня на домашните любимци в САЩ, кучето Бам Бам от Лос Анджелис реши да тества лимитите на любовта на стопаните си. Собственикът на 11-месечното пале Хосе Мадригал, разказа как е чул тревожен лай и скимтене от двора. Когато видял кучето си, изпаднал в шок. \r\n\r\n Семейството незабавно откарали домашния си любимец на ветеринар, след като всякакви опити да измъкнат главата му от дупката на автомобилната джанта се провалили. \r\n\r\n Във ветеринарната клиника също нямали успех с традиционния метод със сапунена вода и се наложило да извикат пожарникари със специализирана режеща техника. След операцията, продължила няколко часа, Бам Бам вече е свободен от „тежкия нашийник” и се възстановява добре. \r\n\r\n Белята на Бам Бам струва на стопаните му 2 600 долара сметка във ветеринарната клиника. Техен съсед помогнал с част от парите, а Хосе и семейството му са благодарни, че кучето им е добре. \r\n \n\t\t\t\t\t\t", "date": "2019.02.21", "title": "Куче се заклещи в джанта, вадят го срещу 2 600 долара"}
{"url": "http://www.bnews.bg/article/257159-desetki_zaginali_pri_pozhar_v_bangladesh", "text": "\n Десетки хора са загинали при пожар в Дака, столицата на Бангладеш. \r\nОгънят пламнал в четириетажна жилищна сграда, в която имало складове с химически продукти, и бързо обхванал четири съседни сгради, в които също се съхранявали химикали. Причините за пожара се разследват, но според първоначални данни той е тръгнал от избухнала газова бутилка. \r\n\r\n В квартала в старата част на столицата, където избухнал пожарът, улиците са много тесни, а сградите са долепени една до друга, отбелязва Франс прес. Очевидци разказали, че на улицата имало задръстване, когато огънят пламнал. Пожарът се разпространил толкова бързо, че хората не могли да се спасят. Сред жертвите имало минувачи, хора които вечеряли в ресторанти и участници в годежно празненство, съобщил заместник-началникът на столичната полиция Ибрахим Хан. \r\n\r\n В гасенето на пожара участвали над 200 огнеборци. \r\n\r\n   \r\n \n\t\t\t\t\t\t", "date": "2019.02.21", "title": "Десетки загинали при пожар в Бангладеш"}
{"url": "http://www.bnews.bg/article/257157-barekov_razkri_koi_sa_balgarskite_partii_koito_kandidatstvat_za_chlenove_na_aliansa_na_konservatorite_dokument", "text": "\n \"Аджендата за утре на Европейските Консерватори от АКРЕ. Както виждате, три български партии кандидатстват за членове на Алианса на срещата на Съвета утре. Аз и колегите решаваме дали и кога да ги приемем.\" \r\n\r\n Това написа евродепутатът Николай Бареков в личния си Фейсбук профил и приложи документ към текста. Утре в Рим ще се проведе съвет на АКРЕ, където три наши партии ще кандидатстват за членство. \r\n\r\n \r\n \n\t\t\t\t\t\t", "date": "2019.02.21", "title": "Бареков разкри кои са българските партии, които кандидатстват за членове на Алианса на консерваторите! (ДОКУМЕНТ)"}
{"url": "http://www.bnews.bg/article/257158-sadat_poryaza_pretentsiite_na_romite_ot_voyvodinovo", "text": "\n Административния съд в Пловдив остави без разглеждане и прекрати производствата по 17 искания на ромите от махалата във Войводиново. Те обжалваха действията на полицията и на кмета на селото, които не ги допуснаха да се върнат в жилищата си. \r\nНа 9 февруари около 40 роми се появиха в махалата във Войводиново и поискаха да останат в къщите си. Това доведе до недоволството на местните и те излязоха на спонтанен протест.  \r\nДва дни по-късно след среща по казуса в Община Марица стана ясно, че на ромите от махалата в селото ще им бъде дадена възможност да бъдат настанени в общински жилища.  \r\nПрипомням, че ромската махала във Войводиново опустя след инцидента с пребития 33-годишен Валентин Димов - командос от специалните сили. Жителите на селото излязоха на поредица протести срещу справедливи наказания на нападателите от ромски произход, премахване на незаконните постройки и изселване на незаконно пребиваващите. \r\nМестната власт вече събори 19 от незаконните ромски къщи във Войводиново. 17 от заповедите за премахване се обжалват. По 15 са насрочени съдебни дела, които ще бъдат разгледани от магистратите между 6 и 28 март. \r\n \n\t\t\t\t\t\t", "date": "2019.02.21", "title": "Съдът поряза претенциите на ромите от Войводиново"}
{"url": "http://www.bnews.bg/article/257153-merkel_napalno_podkrepya_yunker_sreshtu_orban", "text": "\n Германският канцлер Ангела Меркел изрази пълната си подкрепа за шефа на Европейската комисия Жан-Клод Юнкер в разрастващия се спор с унгарския премиер Виктор Орбан, съобщава БГНЕС. \r\n\r\n Унгарското правителство стартира нова антиимиграционна медийна кампания, обвиняваща Юнкер и американския филантроп Джордж Сорос, че подкрепят незаконната миграция. \r\n\r\n \"Жан-Клод Юнкер има пълната ми солидарност и ще го направим ясно и в преговорите ни с Унгария\", каза Меркел пред журналисти. \r\n\r\n Нападенията на Орбан срещу Юнкер и институциите на ЕС предизвикаха призиви неговата партия да бъде изхвърлена от дясноцентристкия блок на ЕНП, който притежава мнозинство в Европейския парламент. \r\n\r\n По-специално Манфред Вебер от баварските съюзници на Меркел ХСС е подложен на натиск да действа, тъй като е начело на кампанията на ЕНП за европейските избори през май. \r\n\r\n Юнкер вече заяви миналата година, че партията на Орбан няма място в ЕНП. \r\n\r\n Правителството на Орбан, което често се сблъсква с ЕС по въпросите на миграцията, редовно е предприемало подобни кампании в миналото, включително \"Да спрем Брюксел\" и \"Не позволявайте на Сорос да се смее последен\". \r\n\r\n Новините на NOVA - вече и в Instagram, последвайте ни. За о \r\n \n\t\t\t\t\t\t", "date": "2019.02.21", "title": "Меркел напълно подкрепя Юнкер срещу Орбан"}
{"url": "http://www.bnews.bg/article/257162-posledni_ognishta_na_srazheniya_v_siriya_postaviha_ultimatum_na_dzhihadistite_da_se_predadat", "text": "\n Подкрепяните от Съединените щати сили на опозицията в Сирия върнаха в Ирак 150 пленени бойци на \"Ислямска държава\". \r\nОт района на сраженията се евакуират стотици цивилни, а в плен се намират повече от 800 джихадисти. Последните огнища на сражения са в района на Бангуз в североизточната част на Сирия, близо до иракската граница. \r\n\r\n Сирийските демократични сили са поставили ултиматум на джихадистите да се предадат без никакви условия или да бъдат избити до крак. Семействата на сложилите оръжие бойци се настаняват в бежански лагери. \r\n\r\n „За съжаление, в района на сраженията остават хиляди цивилни. Нашите специални части всеки ден евакуират много хора, това ще продължи и през следващите дни. Няма да бързаме с офанзивата срещу Ислямска държава, за да не застрашим живота на невинните хора”, каза Мустафа Бали, Сирийски демократични сили. \r\n\r\n Сред пленените джихадисти има и много граждани от Европа, които сирийската опозиция и Съединените щати искат да върнат в родината им. \r\n \n\t\t\t\t\t\t", "date": "2019.02.21", "title": "Последни огнища на сражения в Сирия: Поставиха ултиматум на джихадистите да се предадат"}
{"url": "http://www.bnews.bg/article/257160-obviniha_shofyora_na_avtobus_ot_gradskiya_transport_v_asenovgrad_karal_piyan", "text": "\n Районната прокуратура привлече като обвиняем 60-годишния шофьор от Асеновград, управлявал автобус от градския транспорт с концентрация на алкохол в кръвта си, след като преди е бил осъден с влязла в сила присъда за същото деяние. \r\nДо момента е установено, че около 19:00 ч. на 20 февруари в Асеновград обвиняемият, карайки автобуса, се ударил в паркиран лек автомобил. При инцидента няма пострадали хора. \r\nНа място пристигнали полицейски служители и при тестване с дрегер е установено, че шофьорът на автобуса е шофирал след употреба на алкохол - 2,08 на хиляда. Той е задържан за срок от 72 часа с постановление на наблюдаващия прокурор. \r\nУтре Района прокуратура Асеновград ще внесе искане в съда за определяне на мярка за неотклонение „задържане под стража“ спрямо него. Предвиденото от закона наказание за престъплението, в което е обвинен мъжът, е от една до пет години „лишаване от свобода“, глоба от 500 до 1500 лева и лишаване от право да управлява МПС за срок от три месеца до три години. \r\n \n\t\t\t\t\t\t", "date": "2019.02.21", "title": "Обвиниха шофьора на автобус от градския транспорт в Асеновград, карал пиян"}
{"url": "http://www.bnews.bg/article/257145-ek_pochete_pametta_i_godishninata_ot_ubiystvoto_na_zhurnalista_yan_kutsiak", "text": "\n Европейската комисия почете днес с минута мълчание навършването на първата годишнина от убийството на словашкия разследващ журналист Ян Куциак и неговата годеница. \r\nКомисията призова за бързо приключване на разследването на убийството и за изправяне на виновниците пред правосъдието. ЕК не е забравила това престъпление, което осъжда възможно най-решително.  \r\nЕвропа е световното средище на демокрацията и върховенството на закона. Журналистите са носеща стена на нашето общество. Всички държави трябва да направят всичко по силите си, за да ги защитят, заяви говорител на комисията.  \r\nУбийството на Куциак се свързва с незавършеното му разследване за корупция в словашкото правителство. Според събраните от Куциак приживе данни е установена връзка между правителствените среди и италианската мафия, злоупотребявали със средства от ЕС за земеделие.  \r\n \n\t\t\t\t\t\t", "date": "2019.02.21", "title": "ЕК почете паметта и годишнината от убийството на журналиста Ян Куциак"}
{"url": "http://www.bnews.bg/article/257147-mozhe_li_tramp_da_nalozhi_mita_na_vnasyanite_v_sasht_avtomobili", "text": "\n Дали американският президент Доналд Тръмп ще се позове на опасенията за националната сигурност и ще наложи наказателни мита на колите, внасяни от Европа? Никой в Европа не знае, но мнозина са обезпокоени.  \r\nЕто някои въпроси, свързани този проблем. \r\nТръмп даде ясно да се разбере от самото начало, че е готов да използва митата, за да поправи търговските дисбаланси, които вижда. Сега европейските автомобилорпоизводители се чудят дали е техен ред да понесат удара. \r\nМалко след като пое властта, Тръмп намекна, че е готов да наложи мито от 35% на внасяните от Германия автомобили. Оттогава Volkswagen, BMW и техните конкуренти се чудят дали ще изпълни заплахата си. Много зависи от това как Тръмп реагира на доклада, който той възложи, за да се изясни дали големият внос на коли представлява заплаха за националната сигурност. \r\nКолко са големи митата в момента? \r\nВ момента има мито от 2,5 % за колите внасяни в САЩ. Вносът в ЕС се облага с 10% мито, а в Китай - с 15%. Ако според доклада на министерството на търговия дисбалансът в търговията с автомобили подкопава националната сигурност, тогава президентът има правомощията да наложи специални мита. \r\nДокладът, чиито заключения все още не са оповестени публично, бе предаден на президента в неделя. Не е ясно кога той ще реагира, макар че европейските лидери изглежда се готвят за лоши новини. През последните месеци Тръмп намекна за евентуално въвеждане на мита от 25 %. \r\n\r\n Колко важен е американският износ за германските автомобилопроизводители? \r\nАсоциацията на германската автомобилна промишленост (VDA) посочва, че германските компании са произвели 16,5 милиона коли миналата година, 5,1 милиона от тях - в Германия. Те са продали 1,34 милиона коли в САЩ. \r\nPorsche особено много разчита на американския пазар. Компанията продава всяка четвърта кола в САЩ, където прави една трета от печалбата си. BMW продава 17 % от колите си в САЩ, Mercedes - 14%, Audi - 12%, Volkswagen- 6%. \r\nИзлагат ли на риск германските автомобилопроизводители американски работни места? \r\nЗа американските производители конкуренцията от Япония и Германия е много голяма. Американският пазарен лидер GM в момента съкращава работни места. От друга страна BMW, Mercedes и VW са произвели около 750 000 коли в САЩ миналата година и дават работа на 118 000 души, включително на работещи като доставчици. \r\nЗаводът на BMW в Спартанбърг е вторият по натовареност след завода в Шънян в Китай. Всички автомобили с висока проходимост на компанията - от X4 to the X7 - се произвеждат там, включително тези за износ в Европа и Китай. \r\nMercedes също прави по-големите си високопроходими автомобили в завода си в САЩ в Тускалуса, включително GLS, GLE и GLE Coupe, които се изнасят за всички пазари, както и автомобилите C Class за продажба в САЩ. \r\nДали германските производители могат да прехвърлят повишения разход върху клиентите? \r\nВсъщност не, като се имат предвид подобни случаи в миналото. Когато Китай наложи мито от 40% върху автомобилите, внасяни от САЩ, които през декември бяха понижени, BMW и Mercedes повишиха продажните си цени в Китай съвсем малко. Останалото просто изяде печалбата. \r\nЩефан Брацел, директор на Центъра за управление на автомобилния сектор, отбелязва, че клиентите са чувствителни към промените на цените. Когато американското правителство намали стимулите, които насърчаваха покупките на автомобилите Tesla, продажбите пострадаха.  \r\n\"Не е толкова лесно, дори в сектора на луксозните автомобили,\" каза той. \r\nА германските заводи в Мексико? \r\nГерманските автомобилопроизводители имат някои големи заводи там, а Тръмп неотдавна основно промени мащабно търговско споразумение с Мексико и Канада, което се очаква да бъде ратифицирано от американския Конгрес. Американските производители на коли също внасят много части от Мексико. \r\nAudi произвежда високопроходимия Q5 в Мексико. Моделът покрива една трета от продажбите на Audi в САЩ. \r\nКога може да очакваме мита? \r\nАко министерството на търговията даде зелена светлина, Тръмп има 90 дни да вземе решение. Трябва обаче да се имат предвид и други променливи като например евентуални ответни мита от ЕС. \r\nВъзможно е Тръмп да наложи митата по-скоро с надеждата да подсили преговорната си позиция, както направи с налагането на митата върху европейския алуминий и стомана. \r\nБрацел отбелязва, че Тръмп е съсредоточен върху целия търговски баланс, което означава, че може да използва заплахата за автомобилните мита, за да получи отстъпки в търговията със селскостопански продукти например. \r\nУкрепва ли Тръмп американския автомобилен сектор? \r\nBMW спря производството на X3 в Спартанбърг, като премести производството в Китай и Южна Африка. Същевременно BMW проучва възможността да прави двигатели в САЩ, а VW обсъжда идеята да произвежда електромобили в Щатите. \r\nВсеки разбира какво се случва тук: Ако искаш да продаваш коли в тази страна, тогава трябва да бъде запазена добавената стойност, каза Брацел. \r\nНапример преди десетилетие, когато Toyota изпреварваше американските производители, за да се превърне в един от водещите световни автомобилопроизводители, и тогава имаше натиск от правителството. Toyota отговори като разшири производствените си капацитети в САЩ. \r\n \n\t\t\t\t\t\t", "date": "2019.02.21", "title": "Може ли Тръмп да наложи мита на внасяните в САЩ автомобили?"}
{"url": "http://www.bnews.bg/article/257150-stroitelnite_predpriemachi_imotite_shte_poskapnat_s_5_prez_2019_godina", "text": "\n Умерен ръст на цените в рамките на 5% през 2019 г., очакват членовете на Асоциацията.  Според тях, за последните 3 години средногодишният ръст е 7.5%, породен от липсата на проекти периода 2008-2016 г. и времето, необходимо за реализация на започнатите нови. В момента обаче недостигът на пазара се преодолява и това ще забави поскъпването през 2019 година. \r\n\r\n Промяната в нагласите на купувачите, наблюдавана от строителните предприемачи, се изразява основно в две направления - взискателност към средата около имота и функционалност на жилището. Стремежът към по-високо качество на живот обуславя търсенето на крайградски комплекси с малки сгради или редови къщи, както и градски такива, но от затворен тип. Първият тип имоти отговарят на желанието за по-екологичен и спокоен начин на живот, далече от шума на големия град. Наличието на свободни терени извън столицата позволява реализирането на по-мащабни проекти, включващи апартаменти, къщи, търговски обекти, детски градини, спортни съоръжения и други. \r\n\r\n От Асоциацията очакват стабилен интерес за покупка през 2019 г., при леко удължаване на процеса по избор от страна на клиентите. Търсенето на ново строителство ще расте предвид недоброто състояние на стария сградния фонд, а прилагането на съвременните тенденции в строителството при подобрена функционалност на имотите ще отговаря на потребностите на купувачите.  \r\n\r\n     \r\n\r\n   \r\n \n\t\t\t\t\t\t", "date": "2019.02.21", "title": "Строителните предприемачи: Имотите ще поскъпнат с 5% през 2019 година"}
{"url": "http://www.bnews.bg/article/257149-ilham_aliev_shte_dostavyame_priroden_gaz_za_evropa_ot_2020_godina", "text": "\n Реализацията на проекта Южен газов коридор ще промени европейската енергийна карта и ще има важно значение за развитие на сътрудничеството между Азербайджан и Европейския съюз. Това каза президентът на страната Илхам Алиев пред заседанието на Консултативния съвет на проекта в Баку. \r\n\r\n Според него, активна роля в реализацията на проекта за Южен газов коридор играят Великобритания и САЩ, съобщи Contakt.az. Алиев съобщи, че са построени 87% от предвидените газопроводи и връзки. \r\n\r\n Три от елементите на Южния газов коридор вече работят, а последният - ТАР - е близко до окончателно завършване. \"това ще ни позволи да започнем да доставяме природен газ в Европа от 2020 година\", каза още азербайджанският президент. \r\n\r\n Проектът Южен газов коридор се състои от газопроводите TANAP и ТАР. След като бъде завършен, по коридора ще бъдат транспортирани 16 милиарда м3 природен газ на европейския пазар. \r\n\r\n   \r\n \n\t\t\t\t\t\t", "date": "2019.02.21", "title": "Илхам Алиев: Ще доставяме природен газ за Европа от 2020 година"}
{"url": "http://www.bnews.bg/article/257151-bivsh_tenisist_ot_top_10_sotsialnite_mrezhi_ubivat_sporta", "text": "\n Бившият ас от топ 10 в тениса Янко Типсаревич изригна с поучителен и неочакван монолог, в който дава съвети към по-младите си колеги в ATP тура и споделя впечатления от поведението им. Сърбинът, който бе и №8 в света, вече е на 34 години и скоро вероятно ще обяви отказване. \r\n\r\n Ето какво сподели Типсаревич в профила си в Инстаграм: \r\n\r\n \"Социалните мрежи убиват бъдещето на нашия спорт и имат катастрофален ефект върху потенциала на младото поколение в него. \r\n\r\n Тази генерация се надпреварва да гледа 2-3-минутни репартажчета от мачове в YouTube, вместо да гледа целите двубои. Там виждаш само най-зрелищните разигравания, но не виждаш непредизвиканите грешки, препятствията и страданията, през които минава един играч в двубоя, преди да намери \"печелившата формула\". \r\n\r\n Вследствие на това, младите спортисти бързо се разочароват по време на мачовете си. Те имат нереалистични очаквания, че техните двубои ще са изпълнени от уинъри, като от репортажите. Нямат търпението и устойчивостта да се борят в продължение на целия мач. \r\n\r\n Сигурно звуча като някой старец, но едно време нямахме достъп до никакви подбрани репортажи, изследвахме целите мачове на нашите герои в спорта. Изучавал съм спортсменството и неспортсменството, както и какво става в главите на тези тенисисти. Трябва да гледаш мачовете от начало до край, за да разбереш това. \r\n\r\n Забелязвам и нарастващата популярност на приложения, които синтезират \"ключови моменти\" от най-добрите книги в света. Студентите започват да използват тях, вместо да четат самите книги. Това много ме притеснява, защото в момента сякаш се изгражда култура на нереалистичните очаквания и подмяна на процеса на обучение и приемане на знанието, с изкуствено създадени \"кратки пътища\" до него. \r\n\r\n За младите спортисти това е и шанс, защото имат възможност да се извисят над тези, които бързо се отказва и онези, които търсят бързо и веднага славата. \r\n\r\n Ако сте тенисист, който в момента навлиза в професията, насърчавам ви да бъдете дисциплинирани. Да гледате цели мачове, за да изучите динамиката на играта тенис. Излезте извън рамките на социалните медии, потърсете по-широко познание в истинския свят. \r\n\r\n Осъществяването на мечтите се базира върху истински знания, примесени със здрава работа. Това ще ви донесе успеха.\" \r\n \n\t\t\t\t\t\t", "date": "2019.02.21", "title": "Бивш тенисист от топ 10: Социалните мрежи убиват спорта"}
{"url": "http://www.bnews.bg/article/257143-dobrina_cheshmedzhieva_otkaza_brak_na_italianets", "text": "\n Телевизионерката Добрина Чешмеджиева е опак характер и понякога доста рязка с мъжете. Въпреки това около нея винаги има достатъчно обожатели.Наскоро Мис Референдум обаче стигнала до крайност – отказала брак и върнала пръстена на италианското си гадже, с което има роман от година, писа „Уикенд“. \r\n\r\n Тъй като е родена в петък 13-и и е запалена по нумерологията, отраканата тв водеща изчислила, че с любимия от страната на Ботуша няма да бъдат щастливи, ако се съберат в китайската Година на Свинята. Това предсказание я накарало директно да му обясни, че предпочита да остане свободна жена, поне засега. \r\n\r\n Мъжът с гореща кръв бил силно разочарован, а приятелките на Добрина – направо втрещени, че на 45 години тя продължава да отлага брака. \r\n\r\n Макар че има сериозен имидж и е водеща на предаване тежка артилерия в БНТ, Добрина има славата на мъжемелачка. Дългокосата чаровница изживя не една или две страстни, но краткотрайни авантюри и дори се сдоби с имиджа на сексуална тигрица, с което продължава да привлича мъжете като магнит. \r\n\r\n Въпреки че изглеждала доста влюбена в италианеца, тя го разочаровала и друг път, отказвайки му да свият гнездо в неговата страна. Като му върнала пръстена, се надявала и да го тества дали той ще е готов да изчака, когато тя реши, че й е време за по-сериозното обвързване.   \r\n \n\t\t\t\t\t\t", "date": "2019.02.21", "title": "Добрина Чешмеджиева отказа брак на италианец"}
{"url": "http://www.bnews.bg/article/257148-pochina_rezhisyorat_klod_goreta", "text": "\n Швейцарският режисьор Клод Горета, заснел филма \"Плетачката на дантели\" с Изабел Юпер, почина на 89 години в Женева, съобщи АФП. \r\n  \r\nКлод Горета боледуваше от години. \r\n\r\n \"Той изгасна в сряда следобед в дома си в Женева, заобиколен от семейството си\", каза синът му Люка Горета пред АФП. \r\n  \r\n\"Поканата\" на Клод Горета е номиниран за награда Оскар за чуждоезичен филм. Той създава също \"Смъртта на Марио Ричи\", \"Бягството на г-н Монд\", \"Провинциалистката\". \r\n\r\n   \r\n \n\t\t\t\t\t\t", "date": "2019.02.21", "title": "Почина режисьорът Клод Горета"}
{"url": "http://www.bnews.bg/article/257154-ucheni_razkriha_tayna_svarzana_sas_stounhendzh", "text": "\n Учени от Лондонския университетски колеж изследваха кариери за добив на сини камъни, използвани при построяването на Стоунхендж, и установиха как е бил построен мегалитният паметник, съобщи БТА. \r\n\r\n Те изясниха, че в кариерите е имало естествено формирани блокове долерит. За разлика от обелиските и каменните блокове в Древния Египет, блоковете долерит били извлечени лесно от скали чрез забиване на клинове в цепнатини между тях. \r\n\r\n Тези необработени монолити били поставяни върху каменни или земни платформи, използвани като товарни площадки. Клиновете били изработени от относително мек аргилит (вид скала), за да не се допусне повреждане на блоковете долерит. Откритите в кариерите парчета въглен показали, че блоковете долерит са били добити около 3000 г. пр. Христа, когато бил построен Стоунхендж. В долината край Карн Гедок били открити също източници на риолит - друг вид скала, използвана при построяването на кромлеха. \r\n\r\n Учените смятат, че Стоунхендж първоначално е бил кромлех от необработени сини камъни, поставени в ями на Обри, които се намирали от външната страна на постройката. Гигантските сарсенови камъни, които образуват кръг с диаметър около 30 метра, били донесени 500 години по-късно. Учените освен това поставили под съмнение хипотезата, че долеритовите монолити са били транспортирани по море, като предположили, че все пак са били донесени по суша. \r\n\r\n Една от каменоломните за добив на сини камъни, от които е съставен вътрешният кръг на мегалита, се намира на хълмовете Пресели в Пембрукшър, Западен Уелс, на 300 км от Стоунхендж. Според учените, най-малко 5 монолита в състава на кромлеха произхождат именно от там. \r\n \n\t\t\t\t\t\t", "date": "2019.02.21", "title": "Учени разкриха тайна, свързана със Стоунхендж"}
{"url": "http://www.bnews.bg/article/257152-pateshestvenikat_bear_grils_narushil_rezhima_v_park_rila_pri_snimaneto_na_film", "text": "\n Известният британски пътешественик и експерт по оцеляване Беър Грилс е нарушил Закона за защитените територии у нас при заснемането на филм в Рила. Той си позволил да плува в езеро, да пали огън и да лови и убива животни в планината, заради което организаторите са глобени, съобщиха от Министерството на околната среда и водите (МОСВ). \r\n\r\n Дирекция \"Национален парк \"Рила\" (ДНП \"Рила\") състави актове за установяване на административни нарушения на българско юридическо лице за неспазване на режимите в парка. Нарушенията са установени, след като епизодът със заглавие \"Планината Рила - България - В дивата пустош с Беър Грилс и Дерек Хъф\" (Rila mountain Running Wild with Bear Grylls S04E05 Derek Hough 2018) беше изпратен като сигнал на Фейсбук страницата на МОСВ. От изпратения филмов материал е видно, че при заснемането са извършени нарушения на правилата и нормите за поведение в защитената територия чрез навлизане и плуване във водния басейн на Каракашево езеро, палене на огън, ловене и умъртвяване на животински видове, се казва в официалното съобщение. \r\n\r\n След подаване на сигнала ръководството на парка направило проверка по случая. Установено е, че филмът е заснет на 25 и 26.06.2017 г. в Парков участък Боровец. Разрешението за заснемане е дадено със заповед на директора на парка няколко дни по-рано след подадено заявление от българската фирма. Според заповедта е можело да се снима два дни, в светлата част на денонощието - от 8.00 до 18.30 ч., при стриктно спазване на нормите, определени в закона и Плана за управление на НП \"Рила\". Парковата охрана провела инструктаж на снимачния екип и съставила предупредителни протоколи и предписания за спазване на определените в заповедта условия. Служителите на парковата охрана, придружавали екипа през двата дни, обаче не са станали свидетели на извършените нарушения, уточниха от министерството. \r\n\r\n За изясняване на обстоятелствата управителят на фирмата, отговорна по заповедта, е бил поканен за обяснение и връчване на актовете. Директорът на ДНП \"Рила\" Красимир Андонов го е запознал със същността на извършените нарушения и отговорността, която носи. Съгласно Закона за защитените територии санкцията за нарушения за юридически лица е в размер на 1000 до 10 000 лв., а за физически лица се налага глоба от 500 до 5000 лв. Не се уточнява с колко точно е била глобена фирмата. \r\n\r\n Министърът на околната среда и водите Нено Димов е разпоредил проверка по случая, включително за действията на отговорните служители от ДНП \"Рила\" по време на заснемането на филма, се казва още в съобщението. \r\n \n\t\t\t\t\t\t", "date": "2019.02.21", "title": "Пътешественикът Беър Грилс нарушил режима в парк \"Рила\" при снимането на филм"}
{"url": "http://www.bnews.bg/article/257135-prebroyavat_ni_prez_2021_godina", "text": "\n Парламентът одобри на второ четене Закона за преброяване на населението и жилищния фонд в Република България през 2021 г., предаде БГНЕС. \r\n\r\n Основната му цел е да осигури събирането и обработката на актуална и достоверна статистическа информация в три основни направления – брой на населението и жилищния фонд, структура на населението по пол, възраст, образование, икономическа активност и други демографски и етнокултурни признаци; характеристики на жилищния фонд в страната. \r\n\r\n Председателят на Националния статистически институт (НСИ) Сергей Цветарски обясни, че такова преброяване през 2021 г. ще извърши във всички държави от Европейския съюз. То трябва да даде моментна снимка на демографското състояние на всяка една от тях. \r\n\r\n „Надяваме се, че всички разбират важността на това мероприятие. То не само е мащабно и изисква много усилия и средства, а в същото време ще осигури информация, която е необходима за дефиниране на важни социални и икономически политики. Въз основа на данните от преброяването ще се извършат и всички останали действия по изготвянето на политиките на България през следващия програмен период и до следващото преброяване. Преброяването ще бъде задължително, но начинът, по който ще отговарят хората, е различен за различните въпроси. „Бих призовал гражданите да се отнесат сериозно към отговорите на въпросите“, обясни Цветарски. \r\n\r\n Около 20 хил. преброители, пресметнаха от НСИ. Това ще е по-малко в сравнение с предходните преброявания. Причината за това, че то ще бъде комбинирано - и по електронен път, и чрез анкетьори. Всички преброители ще бъдат проверени за чисто съдебно минало. За това института ще си партнира с МВР. \r\n\r\n Изготвянето на въпросника предстои тепърва, но е предвидено в него да присъства и отговор „Не се самоопределям“. Преброяването ще струва на бюджета около 38 млн. лева. \r\n \n\t\t\t\t\t\t", "date": "2019.02.21", "title": "Преброяват ни през 2021 година"}
{"url": "http://www.bnews.bg/article/257133-patnicheski_boing_premina_svrahzvukovata_bariera", "text": "\n Самолет на британската компания Virgin Atlantic, изпълняващ редовен полет от Лос Анджелис до Лондон, премина свръхзвуковата бариера. \r\n\r\n Самолетът Boeing 787 Dreamliner развил скорост от 801 мили в час (1289 км), превишавайки скоростта на звука (767 мили или 1234,8 км/час). \r\n\r\n Това е станало възможно заради силен въздушен поток, съобщиха  CBS News и Fox News. \r\n\r\n Командирът на самолета Питър Джеймс написа в „Туитър“, че никога досега е виждал толкова силен попътен вятър. \r\n\r\n „Боинг“-ът е минал свръхзвуковата бариера над Пенсилвания на височина 11 километра, попадайки в силно въздушно течение. \r\n\r\n   \r\n \n\t\t\t\t\t\t", "date": "2019.02.21", "title": "Пътнически \"Боинг\" премина свръхзвуковата бариера"}
{"url": "http://www.bnews.bg/article/257132-vzeha_knizhkata_na_mis_balgariya_yuliya_yurevich", "text": "\n Шофьорската книжка на носителката на приза „Мис България 2007“ Юлия Юревич е била отнета в средата на декември 2018 г. заради неплатени глоби в размер близо 7000 лева. Според думите на служител на КАТ пред „Уикенд“ красавицата е останала без свидетелство за управление на МПС, след като била спряна за рутинна проверка от патрулен екип на влизане от София. \r\n\r\n Проверката на катаджиите установила, че за отминалите 2 години родената в Козлодуй дългокрака хубавица е натрупала десетки глоби за шофиране с висока скорост, като системно е забравяла да оправи актовете си. Така размерът на финансовите санкции достигнали сумата от 7000 лева. \r\n\r\n Нарушенията на Юлия обаче не били достатъчно тежки, за да остане без шофьорска книжка за дълго време. \r\n\r\n „Тя ще получи документа си, когато си оправи глобите, както е по закон“, коментира представител на КАТ. \r\n\r\n Миската с украинска жилка отдавна е известна с любовта си към екстремните спортове в това число и шофиране на високоскоростни мощни автомобили. През годините Юревич често е участвала и в рали състезания и неведнъж е достигала до призови места в класирането. \r\n \n\t\t\t\t\t\t", "date": "2019.02.21", "title": "Взеха книжката на Мис България Юлия Юревич"}
{"url": "http://www.bnews.bg/article/257141-balgariya_s_9_pozitsii_napred_v_klasatsiya_za_pravene_na_biznes", "text": "\n България се придвижва с 9 позиции напред и заема 39-о място сред 75 държави по условия за правене на бизнес в шестото годишно издание на изследването \"Индекс на работната сила\". Изследването се провежда от водеща компания - световен лидер в решенията за работната сила. \r\n\r\n Според индекса на работната сила през миналата година Ирландия, Норвегия и Великобритания са най-добрите пазари на труда. \r\n\r\n България се изкачва с 9 позиции до 39-о място в света и заема 23-то място в регионалната класация на работната сила. \r\n\r\n Достъпът до таланти с умения е приоритет за организациите, които искат да изграждат или разширяват бизнеса си. \r\n\r\n При показателя \"постоянна заетост\" страната ни заема 43-то място - с две позиции нагоре в сравнение с 2017 година в класацията на американската \"Менпауър груп\". \r\n\r\n На 52-ро място - с пет позиции нагоре, сме при нетрадиционната заетост, която включва категории като \"неформална работа\", \"работа на граждански договор и непълен работен ден\" и \"временна заетост\". \r\n \n\t\t\t\t\t\t", "date": "2019.02.21", "title": "България с 9 позиции напред в класация за правене на бизнес"}
{"url": "http://www.bnews.bg/article/257140-telefonni_izmamnitsi_izpolzvali_79_godishna_baba_za_mule_popadnaha_na_prokuror", "text": "\n Телефонни измамници удариха на камък, след като без да искат попаднаха на прокурор от Варненската районна прокуратура. Така поредният им опит се оказа неуспешен, макар че все още не са задържани. Арестувано е обаче \"мулето\" в групата, което този път се оказало 79-годишна жена. Чрез нея разследващите се надяват да стигнат и до самите измамници. Иначе за Веселинка Р. вече са открити улики, че е участвала и в друга подобна измама, но в Девня. \r\n\r\n Мошениците действали по най-често използвания сценарий - полицай иска съдействие и пари, за да предотврати измама. Първото обаждане е получено на 20-и февруари в 10.05 часа сутринта на стационарния телефон в кабинета на един от прокурорите. Юристът видял на дисплея, че изписаният номер е на румънски оператор. Тъй като се знае, че за такъв тип измами се ползват подобни номера, той споделил първо с колегата си в същия кабинет и след това вдигнал слушалката, разказа \"24 часа\". \r\n\r\n Мъжки глас се представил за полицай от Общинска полиция във Варна. \"Разследващият\" обяснил на прокурора, че са заловили част от група за телефонни измами, като в задържаните са намерени списъци с номера и имена на набелязани жертви. И понеже точно този номер бил един от тях, \"полицаят\" искал съдействие. Настоял всичките му указания да бъдат спазени, когато измамникът се обади, като настоял поисканата сума да му бъде дадена. Последвал подобен на разпит разговор с множество въпроси, предимно за това каква сума може да събере - в дома си, в банкови сметки и т.н. Прокурорът обяснил, че може да събере 7000 лева. Тогава \"полицаят\" му казал да вземе парите, които има налични и да изтегли останалите от сметката си, като му обяснил подробно как трябва да се държи в банката, за да не заподозрат служителите нещо нередно. Докато течал този разговор обаче, районният прокурор Красимир Конов и варненската полиция вече били уведомени. \r\n\r\n Междувременно, вече на мобилния телефон на прокурора, се обадил друг мъж, който се представил за лекар. Той обяснил, че дъщеря му е претърпяла катастрофа, извършена е спешна операция, сложили са й златни пирони в коляното и дължи 30 000 евро. На обяснението, че няма откъде да намери толкова пари, \"лекарят\" заплашил, че ще изпрати 15 брадати мъже. Последвали заплахи и вулгарни обиди. Накрая се стигнало до сумата от 7000 лв. Всички разговори продължили повече от 5 часа. Завършили около 18 часа с уговорката торба с пари да бъде оставена в уличката зад сградата на централна поща във Варна. През това време около мястото, избрано за предаване на сумата, били разположени полицейски екипи, които чакали \"мулето\" да вземе изхвърлените пари. В торбата имало плик с банкови брошури вместо пари. Така на мястото била задържана бабата. \r\n\r\n \"Към настоящия момент на Веселинка е повдигнато обвинение за опит за измама в съучастие с неустановен извършител. При претърсване в дома й са намерени 500 лв. и други вещи, обект на друга измама в Девня. Само за последните 3 седмици в Районна прокуратура Варна са установени 5 измамници, като 3-ма от тях са в ареста с постоянна мярка за неотклонение задържане под стража. Заведени са 16 досъдебни производство, а сумата е над 80 000 лв.\", каза говорителят на Варненската районна прокуратура Вяра Алексиева. \r\n\r\n   \r\n \n\t\t\t\t\t\t", "date": "2019.02.21", "title": "Телефонни измамници, използвали 79-годишна баба за \"муле\", попаднаха на прокурор"}
{"url": "http://www.bnews.bg/article/257138-etsb_uvelichi_pechalbata_si_do_1_6_mlrd_evro", "text": "\n Печалбата на Европейската централна банка нарасна с почти една четвърт през миналата година, достигайки 1,6 милиарда евро благодарение на по-високите приходи от нейния огромен по размер потрфейл от еврооблигации, съобщава \"Уолстрийт джърнъл\". \r\n\r\n Това е най-високата годишна печалба на ЕЦБ от 2009-а година насам и четвъртата най-висока печалба откакто тя съществува. \r\n\r\n Нетната печалба от програмата на банката за закупуване на еврооблигации, известна като \"количествени улеснения\" (Quantitative easing или QE), се увеличи през миналата година с цели 43% до 820 млн. евро в резултат на нови покупки на дългови книжа и на по-висока доходност, се посочва в официалното съобщение на ЕЦБ в четвъртък. \r\n\r\n Централната банка също така е спечели през 2018-а година 384 млн. евро от предходната си програма за закупуване на облигации, известна като Securities Markets Program, която имаше за цел покупки на държавни дългови книжа на страни от т.нар. \"периферия\" на еврозоната, включително Гърция. \r\n\r\n Финансовият баланс на ЕЦБ и на съставляващите я централни банки от еврозоната се утрои от 2007-а година насам в резултат на програмата за \"количествени улеснения\" и на представяните дългосрочните заеми на търговските банки в региона (известни като TLTRO). През миналата седмица финансовият баланс на ЕЦБ беше в размер на цели 4,7 трлн. евро (около 4,16 трлн. долара) в сравнениe с финансова баланс за 4,0 трлн. долара на Федералния резерв на САЩ. \r\n\r\n През 2018-а година ЕЦБ спечели 862 млн. евро от притежаваните от нея чуждестранни финансови активи поради нарастващите приходи от доларовия потрфейл на банката. Тя също така налагаше по-високи такси на търговските банки от еврозоната за провеждания от нея надзор. Тези такси нараснаха през миналата година до 518 млн. евро от 437 млн. евро през 2017-а годна, което отразява и свършената от централната банка работа във връзка с проведените банкови стрес-тестове, отбеляза ЕЦБ. \r\n \n\t\t\t\t\t\t", "date": "2019.02.21", "title": "ЕЦБ увеличи печалбата си до 1.6 млрд. евро"}
{"url": "http://www.bnews.bg/article/257136-tsska_predstavi_italianskiya_si_shef", "text": "\n ЦСКА представи новия си спортен директор, който очаквано се казва Кристиано Джарета. \r\n\r\n Италианецът преговаряше и с Левски преди месец, но очевидно е предпочел \"Българска армия\". 51-годишният бивш футболист е бил на същата позиция като спортен директор и в елитния Удинезе в родината, както и във втородивизионните Новара и Асколи. \r\n\r\n \"Горд съм да работя в най-титулуваният български клуб - казва Джарета във видеопредставянето му в сайта на ЦСКА. - Това е отбор, който е разпознаваем по света. Убеден съм, че ще постигнем добри резултати. ЦСКА е познат в Италия заради многото си успешни европейски мачове. \r\n\r\n Надявам се ролята ми да е ключова за повишаването на нивото на отбора. Благодаря на семейство Ганчеви за доверието, защото да съм спортен директор на клуб като ЦСКА е чест. \r\n\r\n Личната ми амбиция трябва да бъде и амбиция на всички в клуба - да постигаме целите си. В момента отборът се представя добре, разполагаме със силен състав, но можем и да се подсилим. \r\n\r\n Имаме потенциал, добри и сериозни момчета. На първо място е важно да се съсредоточим върху тези играчи, които имаме тук. \r\n\r\n Кирил Десподов вече прави първите си крачки в Серия \"А\", което е много трудно, защото там нивото е високо.\" \r\n\r\n Джарета ще работи в екип с Пламен Марков, изпълнителния директор на клуба, както и със Стойчо Стоилов, който ръководи процеса на селектиране на нови играчи. \r\n\r\n   \r\n \n\t\t\t\t\t\t", "date": "2019.02.21", "title": "ЦСКА представи италианския си шеф"}
{"url": "http://www.bnews.bg/article/257137-150_pyaha_i_tantsuvaha_s_lord_minchev", "text": "\n С изключителна организация, брилянтен стил и глас, лорд Евгени Минчев потвърди реномето си на обичана звезда с концерт за клиенти и приятели. \r\n\r\n Сред първите гости в пиано бар Силикон пристигна телевизионната говорителка и легенда Мария Янакиева, последвана от доскорошният министър на отбраната и настоящ председател на БЗНС Николай Ненчев. Елегантни в точния час се явиха бизнесдамите Камелия Терзийска, Цветелина Маймарова, Силвия Хрисимова- Шонлебе, адвокат Айля Хасан, Мая Хътчинс, нотариуси Милена Георгиева и Весела Ивчева… На рояла беше златният глас на Армения Артур Надосян, който акомпанираше на Евгени, изпълнил емблематични песни като Шанз Елизе, Адаптация и My way /версия на руски език/. \r\n\r\n Лорд Минчев откри вечерта с песента Дилмано, Дилберо, на фона на танцов ансамбъл България- подарък от притежателката на ресторант Чевермето г- жа Лили Червенякова. Звездните приятели, дошли да поздравят Евгени и гостите му бяха народната певица Ана- Мария, Искрен Пецов и фамозната Сандра Александрова от Гласът на България. Вечерта продължи с изпълнение на песните Io canto, Смуглянка, Моя страна, моя България, както и на Ако си дал- вдигнала всички присъстващи на крак. Следващата дата за концерт на Евгени, ще бъде обявена скоро. Гака церемонията по връчване наградите „Певец на годината“ ще се сътсои на 12 април. \r\n \n\t\t\t\t\t\t", "date": "2019.02.21", "title": "150 пяха и танцуваха с лорд Минчев "}
{"url": "http://www.bnews.bg/article/257134-shofyorite_na_stolichniya_gradski_transport_v_stachna_gotovnost", "text": "\n За значително увеличение на заплатите, бонус за всеки пропътуван километър и получаване на възнаграждение за периода на обучение на кандидатите за водачи в градския транспорт настояват от Федерацията на транспортните работници към КТ Подкрепа, съобщава Дарик радио.  \r\nВ писмо до столичния кмет Йорданка Фандъкова от синдикалната федерация заявяват, че има остро напрежение сред работещите в Столичния автотранспорт и Столичния електротранспорт и че времето за решаване на проблемите изтича. \r\n\r\n Синдикатът поставя 7 искания, сред които премахване на нощния транспорт, обслужван от Столичния автотранспорт, както и въвеждане на система за управление на трафика и обособяване на бус ленти в столицата. Тези искания са основата на стратегия за справяне с проблемите, по която ще работят синдикалистите, става ясно от писмото им. \r\n\r\n Междувременно от Съюза на транспортните синдикатикъм КНСБ обявиха, че в петък ще предложат конкретни мерки за решаване на проблема с недостига на шофьори в градския транспорт и с извънредния труд. \r\n \n\t\t\t\t\t\t", "date": "2019.02.21", "title": "Шофьорите на столичния градски транспорт в стачна готовност"}
{"url": "http://www.bnews.bg/article/257142-defektna_maratonka_na_nayk_spira_novata_basketbolna_superzvezda", "text": "\n 20-годишният феномен Зайън Уилямсън получи контузия на дясното коляно, която може да го извади от игра за период от 6 седмици до почти 1 година. \r\n\r\n Потенциалният избор номер 1 в драфта на Националната баскетболна асоциация, който разполага с фантастична атлетичност и физика, се контузи още в 33-тата секунда на мача между неговия университет Дюк и Университета на Северна Каролина, който бе един от най-очакваните за целия редовен сезон в първенството на Националната колежанска атлетичекса асоциация. \r\n\r\n Дербито между Дюк и Северна Каролина бе очаквано с толкова голям интерес, че най-евтините билети в свободна продажба преминаха границата от 2 хиляди долара. Сред зрителите по трибуните бе и бившият президент на САЩ Барак Обама. \r\n\r\n Звездата Уилямсън обаче падна на земята след 33 секунди, след като лявата му маратонка се разцепи и така той не успя да се задържи прав. Цялата му 130-килограмова тежест бе поета от дясното коляно. \r\n\r\n Уилямсън остана на земята агонизиращ, а след срещата старши треньорът на Дюк Майк Кжижевски обяви, че звездата на отбора му е с травма на меките тъкани на коляното. Очаква се допълнителна информация за състоянието на играча, който по всяка вероятност ще пропусне предстоящия заключителен турнир в колежанското първенство \"Мартенска лудост\". \r\n\r\n Момчето е считано за наследник на Леброн Джеймс и мнозина платиха билети от над 2000 долара, за да го гледат във важния мач. Скъсаната маратонка обаче може да го изкара от най-добра форма в следващите месеци. \r\n\r\n В отсъствието на Уилямсън Дюк отстъпи пред колежанския отбор на Майкъл Джордан с 72:88, но контузията е най-лошата новина от вечерта. \r\n\r\n     \r\n \n\t\t\t\t\t\t", "date": "2019.02.21", "title": "Дефектна маратонка на Найк спира новата баскетболна суперзвезда?"}
{"url": "http://www.bnews.bg/article/257139-emiliya_se_nastanyava_v_shveytsarskiya_palat_na_mladen_mutafchiyski", "text": "\n Фолк певицата Емилия съвсем скоро може да се настани в помпозния швейцарски палат на покойния оръжеен търговец Младен Мутафчийски на брега на Женевското езеро. Съпругът на чалга звездата – бизнесменът със сирийска жилка Жорж Башур, води активни преговори с жената до Мутафчийски Бойка Стоянова за покупката на престижния имот. \r\n\r\n Неотдавна Башур и Емилия са пътували до Женева, за да направят оглед на къщата, разкриват посветени. Фолкзвездата е останала очарована от имота и вече гради планове за ремонт по свой вкус. Цената, която ще плати възлюбеният й, е конфиденциална, но имотни брокери твърдят, че сделката ще е за милиони евро. \r\n\r\n „Имот на брега на Женевското езеро не може да се намери за по-малко от 5 милиона евро. Преди няколко години банковият аферист Цветан Василев брои 22 милиона швейцарски франка за подобна къща, в която живееше съпругата му Антоанета“, коментира брокер на луксозни имоти, писа „Уикенд“. \r\n\r\n Оръжейният и туристически бос Младен Мутафчийски издъхна внезапно през ноември 2013 г. след кратко боледуване и остави наследство от близо 500 милиона лева, за което възникна спор между законната му съпруга Ели Гюлева и дамата, с която баровецът прекара последните 20 години от живота си – Бойка Стоянова. \r\n\r\n Макар Мутафчийски да бе оставил завереното си пред нотариус завещание в Цюрих, според което почти всичко отиваше в ръцете на любовницата му, законната му съпруга заведе серия от съдебни дела. Тя обаче също издъхна през есента на 2017 г., след като не може да се пребори с онкологично заболяване. След кончината й част от присъденото й наследство отиде при сестрата на Младен Мутафчийски. Швейцарските имоти на оръжейния бос – два апартамента в Цюрих и къща в Женева, останаха собственост на Бойка Стоянова. Тя управлява имотите чрез офшорна фирма. \r\n\r\n Според близки до Бойка тя обявила за продан къщата на брега на Женевското езеро още преди година заради огромните данъци и скъпата поддръжка на имота. Къщата била харесана от столична банкерка, която от години пазарува престижни имоти в Европа, но до сделка не се стигнало, тъй като научила, че над имота тегнело проклятие. \r\n\r\n Башур пък планирал да я облагороди и след някоя друга година да я продаде на завишена цена. \r\n \n\t\t\t\t\t\t", "date": "2019.02.21", "title": "Емилия се настанява в швейцарския палат на Младен Мутафчийски?"}
{"url": "http://www.bnews.bg/article/257125-postlaha_50_metroviya_cherven_kilim_za_91_vite_nagradi_oskar", "text": "\n Холивуд буквално постла червения килим, по който минават кинозвездите, в разгара на подготовката за церемонията по връчване на наградите за киноизкуство Оскар в неделя в театър \"Долби\", предаде ДПА. \r\n\r\n Десетки операторски екипи и фотографи пристигнаха на мястото и заснеха червената пътека, постлана четири дни преди награждаването. \r\n\r\n Гостите на холивудското събитие ще минат по знаменития килим, преди да влязат в театъра, където Американската академия за кинематографично изкуство и наука ще раздаде наградните трофеи за постижения в киното на 91-вата церемония. \r\n  \r\nДългият повече от 250 метра килим покрива част от булевард Холивуд, който обикновено е доста натоварен. За около седмица обаче пътният участък ще бъде затворен заради церемонията. \r\n\r\n Десетки работници се грижат за червения килим с ширина около 10 метра. Те следят целият килим да е добре опънат, краищата да не се прегънат, шевовете да не се виждат. И през тази година над килима ще бъде монтиран прозрачен пластмасов навес, в случай че завали. \r\n  \r\nОт двете страни на килима са инсталирани и огражденията и бариерите за над 700 зрители, и местата за репортери и фотографи. \r\n\r\n Междувременно стана ясно, че тенисистката Серина Уилямс и двукратната носителка на Оскар Барбра Стрейзанд са сред \"уникалните таланти\", които ще представят номинираните за Оскар филми. \r\n  \r\nНа сцената в театър \"Долби\" на 24 февруари ще излязат също Хосе Андрес, Дейна Карви, Куин Латифа, конгресмен Джон Луис, Диего Луна, Том Морело, Майк Майърс, Тревър Ноа и Амандла Стенбърг. \r\n  \r\nСпоред изявление на продуцентката на церемонията Дона Джилиоти и съпродуцента и режисьор Глен Вайс, всички те ще представят номинираните продукции във водещата категория за най-добър филм. \r\n  \r\n\"Филмите ни свързват. Те ни вълнуват, пораждат моментни преживявания и създават спомени, които ни обединяват. Развълнувани сме, че успяхме да съберем известни почитатели на киното, които да представят номинираните филми и да споделят размишленията си за тях\", се посочва в изявлението на Джилиоти и Вайс. \r\n \n\t\t\t\t\t\t", "date": "2019.02.21", "title": "Постлаха 50-метровия червен килим за 91-вите награди Оскар"}
{"url": "http://www.bnews.bg/article/257130-prezidentat_rumen_radev_pristigna_v_shveytsariya", "text": "\n Президентът Румен Радев пристигна в Швейцария, където ще бъде на двудневно официално посещение по покана на президента Ули Маурер, предаде БТА. \r\nПо-късно днес в Берн държавният глава ще се срещне с наши сънародници, които живеят и работят в Швейцария. \r\nУтре президентът Радев ще бъде посрещнат с официална церемония от швейцарския си колега Ули Маурер във военновъздушната база \"Мейринген\", където ще се състоят пленарните разговори между официалните делегации. В базата Радев и Маурер ще наблюдават учението Alpha Scramble със самолети F/A-18. \r\n \n\t\t\t\t\t\t", "date": "2019.02.21", "title": "Президентът Румен Радев пристигна в Швейцария"}
{"url": "http://www.bnews.bg/article/257126-shterkata_na_vanya_shtereva_se_izgavri_s_ivana", "text": "\n Мила Роберт, която се прочу с нестандартния кавър „Квартална кръчма\", който е меко казано пародия на песента на Ивана, издаде, че фолкпевицата изобщо не е харесала песента й. \r\n\r\n \"Не ме е потърсила. Щом няма обратна реакция, означава, че не го е харесала. Това е нейно право. Явно нещо съм объркала“, казва щерката на Ваня Щерева.   \r\n \n\t\t\t\t\t\t", "date": "2019.02.21", "title": "Щерката на Ваня Щерева се изгаври с Ивана "}
{"url": "http://www.bnews.bg/article/257118-kotkata_na_karl_lagerfeld_shte_nasledi_150_mln_paunda_ot_nasledstvoto_mu", "text": "\n Любимата котка Шупет на починалия вчера моден дизайнер Карл Лагерфелд ще наследи част от богатството му. Творческият директор на Шанел се сдоби с белия домашен любимец през 2011 година. Котето веднага се превърна в светска знаменитост, като си спечели над 128 000 последователи в Инстаграм и участваше във фотосесии. \r\n\r\n В свое интервю Лагерфелд сподели: \"Шупет си има свое състояние, тя ми е наследница, и ако се случи нещо с мен, човекът, който ще се грижи за нея, няма да има нужда от нищо.\" Наследсвото, което ще получи Шупет се равнява на 150 млн. паунда. \r\n  \r\n \n\t\t\t\t\t\t", "date": "2019.02.21", "title": "Котката на Карл Лагерфелд ще наследи 150 млн. паунда от наследството му "}
{"url": "http://www.bnews.bg/article/257127-afganistanskiyat_heroin_tragva_po_novi_marshruti", "text": "\n Чуждестранни експерти констатират напоследък промени в трафика на афганистански хероин за европейските страни. Освен традиционните маршрути - балканския, северния (през държавите от Централна Азия и Русия) и южния (през Пакистан и Индия), наркобароните все по-активно разработват и африканския. Той тръгва от пристанищата на Иран и Пакистан. Оттам наркотиците се доставят по море в африканския континент. Първите партиди афганистански хероин бяха конфискувани през 2010 г. в Кения и Танзания, включително Занзибар. Последваха пратки за Сомалия, Мозамбик, Мадагаскар и Република Южна Африка. Оттам хероинът се прехвърля в Европа било по суша до крайбрежието на Средиземно море и после в страните от Южна Европа, било - както в случая с РЮА, по море до западноевропейски пристанища. \r\nШирокият спектър от линии за товарни и въздушни превози, открити в Африка и преминаващи през нея, осигурява множество възможности за наркотартелите. Африканският континент с всяка година играе все по-важна роля в транзитирането на афганистански хероин за Европа.  \r\nСред причините, накарали наркомафията да потърси нови маршрути за прехвърляне на афганистански хероин, ще отбележим активните контрамерки, вземани от иранските правоохранители. Всяка година иранските полицаи и граничари по границите с Афганистан и Пакистан изземат над 200 тона дрога, а през 2018 г., както заяви шефът на наркополицията бригаден генерал Мохамад Масуд Захедан, са спрени 700 тона. Освен готов хероин се пренасят опиум, морфин и хашиш. \r\nЧесто пъти акциите на иранските наркополицаи прерастват в ожесточени бойни сблъсъци с наркокуриерите. В средата на декември м. г. в окръг Сербаз от провинция Систан и Белуджистан, граничеща с Пакистан, сили на реда бяха принудени да влязат в бой с добре въоръжени нарушители на границата, придружавали голяма партида наркотици. Двама контрабандисти бяха убити, още двама - заловени. Общият обем на конфискуваната дрога бе 4011 кг, включително 3373 кг опиум, 373 кг морфин, 196 кг хашиш, близо 45 кг хероин и 23 кг други наркотични вещества. \r\nМалко преди началото на 2019 г. в същата провинция, но този път в окръг Сераван край пакистанската граница, бе спряна нова голяма партида наркотици - 4600 кг опиум, превозвани с три автомобила. У наркокуриерите, придружавали товара, бяха открити ръчен гранатомет, ръчна картечница и няколко автомата. \r\n\r\n В навечерието на Нова година в съседната провинция Хорасан-е Януби бе осуетен опит на контрабандисти да пробият границата с Афганистан; камионът им бе натоварен с 1120 кг хероин. През 2018 г. наркополицаите от Хорасан-е Януби успяха да спрат общо 30 тона дрога и да разбият 55 групи трафиканти. \r\nПрез януари т. г. иранските тайни служби откриха при проверка на морски контейнери в южно пристанище умело маскиран товар хероин, общо 618 тона. Пратката бе предназначена за изпращане в Европа по африканския маршрут. Иранските спецслужби обаче невинаги успяват да прехващат дрогата своевременно. Понякога наркотици, скрити в морски контейнери, успешно стигат до бреговете на Европа.  \r\nПрез ноември м. г. например италианската полиция откри 270 кг хероин на борда на кораб, пристигнал в Генуа през Хамбург и Валенсия от иранското пристанище Бандар Абас. Претоварен на камион, наркотикът бе извозен под надзора на правоохранителните органи през Швейцария, Франция и Белгия до Ротердам в Холандия. Там колата бе разтоварена, а получателите на пратката - арестувани от италианската полиция. \r\nПри все че иранските правоохранители не се справят с целия наркотрафик, на Ислямската република се падат три четвърти от всичкия опиум, конфискуван в света, и една четвърт от хероина. Страната обаче търпи големи икономически и човешки загуби. Иранското държавно съкровище изразходва огромни средства, за да изгради бариера, спираща наркотиците, по дългата 1923 км граница с Афганистан и Пакистан. Иран изхарчи над 800 милиона долара само за бетонните заграждения и многокилометровите ровове, дълбоки до 4 и широки до 5 метра. Всяка година по границата с Афганистан и Пакистан се водят от 500 до 600 въоръжени схватки с наркокуриерите. В тях са загинали почти 4000 полицаи, граничари и агенти, а 12 000 са били ранени, някои - осакатени. \r\nИран обаче не е само страна-транзитьор. Той се е превърнал в потребител на афганистански наркотици с голям брой наркозависими, включително сред младежта. Според някои оценки от 2 до 3 милиона иранци са наркозависими - доста висок показател за държава с 82-милионно население. \r\nПо думите на Али Лариджани, председателя на иранския парламент, наркотиците и тероризмът са две остриета на един и същи нож. Според него търговията с наркотици финансира дейността на терористичните организации в цял свят и в тази сфера е крайно важно международното сътрудничество, развивано от правоохранителните органи, от граничните и специалните служби. \r\nНе би било зле някой да се вслуша в казаното от Лариджани. Според експертни оценки през 2018 г. посевите на опиумен мак в Афганистан са възлизали на 242 000 до 283 000 хектара. Това впрочем е с 20 на сто по-малко, отколкото през 2017 г. - главно заради силната суша, връхлетяла Афганистан. Ще припомним, че през всички последни години площите, засети с опиумен мак, само нарастваха в тази страна - през 2015 г. те достигаха 183 000 хектара, през 2016 г. - 201 000, през 2017 г. - 328 000 хектара. От общо 34 афганистански провинции в 24 бяха открити полета с опиумен мак. \r\nПредварителните оценки за добива на опиум през 2018 г. в страната сочат общо 6400 тона. За сравнение, през 2015 г. производството бе 3300 тона, през 2016 г. - 4800, през 2017 г. - над 9000 тона. Ако оставим настрана натрупаното дотогава, от опиума реколта 2018 г. потенциално може да се произведат 360 до 610 тона хероин. С оглед тазгодишния спад в цената на опиума се очакква по улиците на европейските градове да се появи и по-евтин хероин, а това ще доведе и до появата на нови наркомани. \r\n \n\t\t\t\t\t\t", "date": "2019.02.21", "title": "Афганистанският хероин тръгва по нови маршрути "}
{"url": "http://www.bnews.bg/article/257129-zadarzhaha_kmetski_sin_za_lihvarstvo", "text": "\n Служители на сектор  „Противодействие на икономическата престъпност“ към ОД на МВР-Шумен разкриха и пресякоха незаконна лихварска дейност. Действията по разследването и документиране на престъплението са извършени под надзор на Окръжна прокуратура. \r\n  \r\nРаботата по случая започнала след получен преди време сигнал за извършване на незаконни банкови сделки от жител на село Лятно. \r\n\r\n Сигналът е докладван на прокурор в окръжната прокуратура в Шумен. По заведената преписка е образувано досъдебно производство за извършено престъпление по чл. 252 от НК. Предприети са оперативни действия за разплитане на случая. \r\n\r\n В ранните сутрешни часове вчера служители от сектора са престъпили към претърсване в имот, обитаван от 33-годишен местен жител. В хода на предприетите процесуално- следствени действия са намерени и иззети 31 банкови карти, собственост на различни лица, писма от банки с посочени пин-кодове на банкови карти, 11 чужди документи за самоличност / лични карти/, нотариални актове на имоти, „запис на заповеди“, договори между които и 22 ипотечни, три тефтера с вписани имена на лица и различни суми, извлечения от банкови транзакции. В имота са намерени още множество чужди предмети, вещи и документи. \r\n\r\n Иззети са ключове за 27 моторни превозни средства, в дворно място към имота на 33-годишния са открити четири мотопеда, три мотоциклета и пет моторни превозни средства различни марки и модели, също чужда собственост.  \r\n\r\n В къщата са намерени седем преносими компютъра, 13 мобилни апарати, 19 свидетелства са регистрации за моторни превозни средства - 17 от тях български, две с немска регистрация. Иззети са множество златни накити - пръстени, обеци, гривни и синджири, сумата от 28 920 лева и 500 паунда. Открити и иззети са четири броя газови пистолети, 51 патрона с различен калибър.  \r\n\r\n Разпитани са свидетели, някои от тях пред съдия в Окръжен съд. 33-годишния мъж е задържан за срок до 24 часа в полицейското управление в Шумен. По информация на dariknews.bg това е синът на кмета на село Лятно. \r\nРаботата по разследването  на престъплението продължава под ръководството на окръжната прокуратура в Шумен. \r\n \n\t\t\t\t\t\t", "date": "2019.02.21", "title": "Задържаха кметски син за лихварство!"}
{"url": "http://www.bnews.bg/article/257131-ninova_shte_se_varnem_v_parlamenta_ako_badat_prieti_chetirite_ni_usloviya", "text": "\n Парламентарната група на БСП ще се върне в парламента, ако бъдат приети поставените от нас четири условия, каза във Видин Корнелия Нинова. \r\n\r\n \"Решението за напускане на парламента от БСП е заради това, че там се погазват законите на страната, заради това, че са отнети политически и човешки права, правото да се гласува преференциално и избор на нова ЦИК\", поясни Нинова. \r\n\r\n БСП ще настоява и за решаването на въпроса за финансирането на малките населени места. \r\n\r\n „През миналата година 88 общини с население от 1 300 000 българи са без нито един лев финансиране чрез тези постановления. Това е един объркан модел, който се пренася и надолу и общинските кметове не разпределят средства за малките населени места”, каза Нинова. \r\n\r\n По думите й са нужни промени в закона, с които да се задължат общинските кметове да осигуряват делегирани бюджети на малките населени места. \r\n \n\t\t\t\t\t\t", "date": "2019.02.21", "title": "Нинова: Ще се върнем в парламента, ако бъдат приети четирите ни условия"}
{"url": "http://www.bnews.bg/article/257124-sadat_othvarli_zhalbite_na_ginka_sreshtu_spiraneto_na_sdelkata_za_chez", "text": "\n И двете жалби на Гинка Върбакова срещу спирането от страна на КЗК на сделката между „Инерком“ и ЧЕЗ за българските активи на чешкото енергийно дружество не са уважени от Административния съд в София, става ясно от решение на съда. \r\n\r\n Двете жалби на компанията на Върбакова станаха факт, след като първо КЗК не разреши сливане, защото така щяло да има предпоставки за монпол на соларния пазар. След това КЗК отказа да образува производство при подадена втора жалба от \"Инерком\", защото компанията на Върбакова вече беше подала жалба във ВАС заради спирането на сделката, а КЗК счете, че това означава, че не може да има ново производство, щом съдът по същество трябва да се произнесе по същия въпрос по вече подадена друга жалба. \r\n\r\n Сега според АССО КЗК правилно е счела, че може да има монопол на соларния пазар, като съдът не приема за аргумент против тази оценка продажбата на ВЕИ активите на \"Инерком\".  \r\n  \r\n \n\t\t\t\t\t\t", "date": "2019.02.21", "title": "Съдът отхвърли жалбите на Гинка срещу спирането на сделката за ЧЕЗ \r\n"}
{"url": "http://www.bnews.bg/article/257121-darvo_premaza_16_godishen_kray_smolyan_boryat_se_za_zhivota_mu", "text": "\n Дърво се стовари върху главата на 16-годишно момче от Смолян, предаде БНР. Инцидентът е станал по време на сеч в местността \"Варадил\". \r\n\r\n Младежът е с черепно-мозъчна травма и състоянието му е критично. Той незабавно е бил откаран в МБАЛ-Смолян, след което е транспортиран в болница в Пловдив. \r\n\r\n Към момента е със стабилни жизнени показатели. \r\n\r\n По думи на директора на Инспекцията по труда в Смолян Емилия Даракчиева става въпрос за извършване на частна сеч, а не за трудова злополука. \r\n \n\t\t\t\t\t\t", "date": "2019.02.21", "title": "Дърво премаза 16-годишен край Смолян, борят се за живота му \r\n"}
{"url": "http://www.bnews.bg/article/257108-zlatka_i_mayka_gladuvat_do_svatbata", "text": "\n На специален режим е плеймейтката Златка Райкова. Тя остави настрани вредните храни. Сега тя се опитва да премахне натрупаните килограми. Тренировките в залата не са достатъчни и затова Райкова е на строг хранителен режим. Тя иска да е в топформа за предстоящата си сватба, На диета е и майката на Златка – Ваня. Тя се е включила в специална група, в която жени опитващи се да отслабнат, си разменят съвети и рецепти. Изглежда тъщата на Благо също иска да блесне. За закуска Златка хапвала протеинов шейк, който я държи сита до ранния следобед. Вечерята й пък включвала месо и салата, но похапвала най-късно до 8 вечерта, пише „България Днес“.   \r\n \n\t\t\t\t\t\t", "date": "2019.02.21", "title": "Златка и майка гладуват до сватбата "}
{"url": "http://www.bnews.bg/article/257114-nikoleta_nastroyva_dartoto_kote_sreshtu_alisiya", "text": "\n Плеймейтският чалга футболен сериал Николета, Алисия, Ники Михайлов, Валери Божинов и Биляна Дол и общите им деца се заплита все повече \r\n\r\n Най-прецакана в последните серии на любовната драма отново е Алисия. Повод интригите между бивши и настоящи половинки да лъснат се оказа рожденият ден на Валери Божинов. Футболистът, който отскоро отново е играч на „Левски“, чукна 33 години на пищно парти, организирано от половинката му – сръбкинята Биляна Дол. \r\n\r\n  На празника Божинов духна свещички сред най-близките си приятели, баджанака и съотборник в Левски, с когото са делили не една, а две жени – Ники Михайлов, и бившата си съпруга Николета, както и сестрата на Ни Ло – Велина. Дъщеря му от плеймейтката, Никол, също присъстваше. \r\n\r\n  Единствените, които липсваха в идилията, бяха Алисия и синът й от Божинов – Валери – младши. \r\n\r\n  Сигурни източници заявиха пред „България Днес“, че причината, разбира се, е Лозанова. Николета, която демонстрира суперблизки отношения с Биляна, непрекъснато я настройвала срещу Алисия и правела всичко възможно двете да не се сдушат. Плюс това рожденият ден на Божинката бил в заведението на Михайлов, в което Николета го играела шефка. \r\n\r\n  Хора от кръга на фолкпевицата също признават, че изпълнителката преживява тежко факта, че докато бившите й го раздават големи приятели, тя е отритната от всички и е в ролята на нежеланата, но най-много я боляло, че от това страда и детето й. \r\n \n\t\t\t\t\t\t", "date": "2019.02.21", "title": "Николета настройва Дъртото коте срещу Алисия "}
{"url": "http://www.bnews.bg/article/257115-mesetsi_predi_izborite_iskat_da_oprostyat_1_6_mln_lv_dalgove_na_romite_v_stolipinovo", "text": "\n Предизборните акции край нямат. Днес поредно безумно предложения втрещи пловдивчани.  \r\n\r\n Директорът на „Жилфонд“ Минко Кафтански поиска от пловдивския общински съвет да опрости дългове в размер на 1,6 млн. лева от общински наематели в кварталите „Столипиново“ и „Шекер махала“. \r\n\r\n Причината, че нямало никакъв начин тези дългове да бъдат събрани, а тежали на фирмата. \r\n\r\n Жителите на града са убедени, че това е  предизборен популизъм и се обявиха категорично против.  \r\n\r\n   \r\n\r\n   \r\n \n\t\t\t\t\t\t", "date": "2019.02.21", "title": "МЕСЕЦИ ПРЕДИ ИЗБОРИТЕ: Искат да опростят 1.6 млн.лв. дългове на ромите в Столипиново"}
{"url": "http://www.bnews.bg/article/257112-izvanredno_mityo_ochite_se_izpravi_pred_spetssada_vizhte_kakvo_poiska_zhelyazkov_ot_magistratite", "text": "\n Апелативният спецсъд решава окончателно мярката за задържане на Димитър Желязков - Митьо Очите, след като миналата седмица предишната инстанция го остави за постоянно в ареста. Той е обвинен в ръководенето на организирана престъпна група за рекет, побои и палежи. \r\n\r\n В началото на заседанието камерите бяха допуснати в залата, но преди пристигането на Желязков. По негово желание, заявено пред съда от адвоката му, медиите напуснаха преди той да се появи. \r\n\r\n В началото на заседанието адвокатът на Очите Илиан Василев поиска да се назначи пълна съдебномедицинска експертиза, като предостави и огромен обем медицински документи. Той обяви, че състоянието на Желязков е сериозно и в тялото му има все още неизвадени куршуми. Операциите, които са му правени, изисквали сериозно възстановяване. \r\n\r\n Прокурорът Николай Христов заяви, че молбата за назначаване на експертиза не е основателна, тъй като по делото вече са ангажирани медицински документи, които доказват, че състоянието на Желязков е задоволително и не на лице нужда от лечение от незабавен характер.  \r\n\r\n Съдът отказа да назначи медицинска експертиза, предвид сериозността на делото и нуждата от бързо разглеждане на делото. Адвокакът пък поиска отвод на съдебния състав въз основа на отказа за медицинска експертиза.  \r\n\r\n \"Не искам да ме пускате, искам само да ме прегледат. Бях 7 месеца в Турция и там се грижеха, по-добре за мен, отколкото тук. Искам просто да ме прегледат, защото наистина имам проблеми\", заяви пък самият Желязков. \r\n\r\n След това адвокатът му поиска ако искането за налагане на медицинска експертиза не бъде уважено, то тогава Желязков да продължи да търпи мярката си за постоянно задържане под стража в болницата към ареста или в което и да е друго медицинско заведение. \r\n\r\n На предишното заседание на спецсъда адвокатът му Илиан Василев използва всички врътки, за да протака решението, като поиска време да чете още томове по делото. А след като му бяха отпуснати близо 3 часа, предпочете да се разхожда из двора и дори напусна територията на съда, показа ПИК TV (ВИЖТЕ В ОЩЕ ПО ТЕМАТА). \r\n\r\n Освен това се наложи да бъде извикана Спешна помощ, за да прегледа арестанта веднага в съда, тъй като адвокатът твърдеше, че той кърви в момента, което веднага бе опровергано от самия Митьо Очите, заявил че от ден-ден и половина вече не кърви. Заключенията на медиците от Спешна помощ и на медиците, извършили прегледа му след екстрадирането на Митьо Очите в България съвпаднаха, а според тях здравословното му състояние позволява да бъде държан в ареста. \r\n\r\n Димитър Желязков бе арестуван на 4 август 2018 г. в хотел в Истанбул за едно с общинския съветник от БСП Бенчо Бенчев, който бе наел стаята му, и бившия депутат от ДПС Несрин Узун и остана в турския арест до екстрадирането му на 15 февруари, когато бе доведен със самолет в София. \r\n\r\n Предишната инстанция на спецсъда гледа мярката му за неотклонение в събота, а днес апелативната инстанция ще решава окончателно дали ще остане в ареста за постоянно \r\n \n\t\t\t\t\t\t", "date": "2019.02.21", "title": "ИЗВЪНРЕДНО! МИТЬО ОЧИТЕ СЕ ИЗПРАВИ ПРЕД СПЕЦСЪДА! Вижте какво поиска Желязков от магистратите!  "}
{"url": "http://www.bnews.bg/article/257122-strelba_v_myunhen_teroristichen_akt_ili", "text": "\n Двама мъже са загинали след стрелба в южния германски град Мюнхен, съобщава \"Индипендънт\". \r\n\r\n \"Местни жители съобщиха за изстрели на строителна площадка\", коментира полицията. \"Няма данни това да е терористична атака\", допълва говорителят Свен Мюлер. \r\n\r\n Той обясни, че един от двамата загинали е стрелял, никой друг не е бил наранен, \"вече няма опасност за хората\". \r\n\r\n Местна медия цитира неназован източник от полицията, според който, властите работят по предположението, че човек е застрелял друг и след това се е прострелял. \r\n \n\t\t\t\t\t\t", "date": "2019.02.21", "title": "СТРЕЛБА В МЮНХЕН! Терористичен акт или...?"}
{"url": "http://www.bnews.bg/article/257119-tragva_protsedurata_za_tsik_eto_kak_shte_se_izbirat_novite_chlenove", "text": "\n Депутатите приеха процедурните правила за избиране на нова Централна избирателна комисия със 102 гласа „за“ и 1 глас „въздържал се“. \r\n\r\n Мандатът на сегашната ЦИК изтича преди провеждането на изборите за Европейски парламент. След искане на БСП ГЕРБ решиха да гласуват процедурата. \r\n\r\n Днес БСП обаче отсъстват, както се заканиха. \r\n\r\n Ето как ще протече изборът на членовете на ЦИК: \r\n\r\n Според приетите правила членовете на ЦИК ще могат да бъдат предлагани от парламентарно представените партии и коалиции, както и партиите и коалициите, които имат избрани с техните кандидатски листи членове на Европейския парламент, в срок от 14 дни, както и от неправителствени организации в срок от 12 дни. \r\n\r\n Председателят, зам.-председателите и секретарят на ЦИК могат да бъдат предлагани само от парламентарно представени партии и коалиции и ще бъдат избирани от Народното събрание. Кандидатите ще се избират с гласове от повече от половината на присъстващите депутати. Изслушването на кандидатите ще се излъчва на живо, а самото гласуване ще се случва чрез компютъризираната система в парламента. \r\n\r\n Ако няколко кандидати за една длъжност са получили повече от половината от гласовете на присъстващите народни представители, избран е кандидатът, получил най-много гласове „за“. Когато това не се случи е провежда повторно гласуване, в което участват двамата кандидати, получили най-много гласове „за“. Ако и при повторното гласуване никой от кандидатите не получи необходимите гласове, Народното събрание приема решение за откриване на нова процедура за избор. Останалите членове на комисията се назначават от президента на републиката. \r\n\r\n На 20 март ще изтече 5-годишният мандат на сегашния състав на ЦИК, като в същия ден ще се състои и изборът на председател, зам.-председатели и секретар на ЦИК в Народното събрание. \r\n\r\n   \r\n \n\t\t\t\t\t\t", "date": "2019.02.21", "title": "Тръгва процедурата за ЦИК, ето как ще се избират новите членове\r\n"}
{"url": "http://www.bnews.bg/article/257117-vse_poveche_zaboleli_ot_morbili_i_v_turtsiya_spetsialisti_prizovavat_za_vaksini_za_da_se_izbegne_epidemiya", "text": "\n Броят на хората, диагностицирани с морбили в Турция, продължава да расте, като през първите девет месеца на 2018 г. е имало 510 подобни случая спрямо едва 69 през 2017 г., съобщава \"Хюриет дейли нюз\". \r\n\r\n Данните се базирани на доклад на Световната здравна организация. \r\n\r\n Никой не е починал в резултат на заболяването в Турция, но специалистите призовават родителите да ваксинират децата си, за да се предотврати епидемия, предава БТА. \r\n\r\n Според годишен доклад на турското здравно министерство равнището на имунизираност срещу морбили през 2015 г. в страната е било 97 процента, през 2016 - 98 процента, а през 2017 - 96 процента. \r\n\r\n \"Имаме безпокойства, че ако това ниво падне под 95 процента, не само морбилито, но и други болести, премахнати от години, като дифтерия и тетанус, може да се завърнат,\" каза проф. Мехмет Джейлян, ръководител на катедрата по педиатрични инфекциозни болести в медицинския факултет на университета Хаджеттепе. \r\n\r\n Тревожното увеличение на случаите на морбили в световен мащаб се дължи преди всичко на налагащата се тенденция сред родителите да не ваксинират децата си, посочват експерти. \r\n \n\t\t\t\t\t\t", "date": "2019.02.21", "title": "Все повече заболели от морбили и в Турция, специалисти призовават за ваксини, за да се избегне епидемия\r\n"}
{"url": "http://www.bnews.bg/article/257116-mladezh_s_palavo_eziche_obsluzhva_viktor_kalev_paparashki_snimki", "text": "\n На пълен комфорт се радва напоследък Виктор Калев. Млад левент се грижи за комфорта на актьора, когато го кара в бял мерцедес, пазарува му и му прави компания дори и след залез слънце.  \r\n\r\n В израз на добро приятелство не се притеснява да го прегръща публично. С младежът, който е в обкръжението му Калев е ударил джакпота. Освен, че е красив, левентът се оказа и изпълнителен. \r\n\r\n На папараците на „Уикенд“ направи впечатление, че почти винаги, когато е в компанията на 49-годишния ерген Виктор Калев, шофьорът винаги е със суитшър с качулка. Двамата избягват да се появяват един до друг, там, където са струпани много хора. Очевидно актьорът превъплътил се в Деса Поетеса и Ранърса, се старае да предотврати в зародиш всякакви недвусмислени съмнения и слухове. \r\n\r\n Снимките вижте  \r\n  \r\n \n\t\t\t\t\t\t", "date": "2019.02.21", "title": "Младеж с палаво езиче обслужва Виктор Калев (Папарашки снимки)"}
{"url": "http://www.bnews.bg/article/257120-izostaveniyat_mazh_na_mariana_popova_v_nachaloto_se_borih_ne_proraboti", "text": "\n Бившият съпруг на Мариана Попова—Ханес, призна, че са се разделили, тъй като просто не усещали здрава връзка помежду си. Италианецът споделя, че заради нея останал да живее в България, но не съжалява нито за това решение, нито за раздялата им. Двамата не са заедно от три години, но Ханес смята, че това е най-правилното им решение, пише „България днес”. \r\n\r\n „Ние не сме създадени да бъдем заедно. Тя забременя много бързо след запознанството ни и в началото се борих, за да бъдем заедно заради детето ни. А бяхме и влюбени. Не проработи. Много сме различни. \r\n \n\t\t\t\t\t\t", "date": "2019.02.21", "title": "Изоставеният мъж на Мариана Попова: В началото се борих, не проработи!"}
{"url": "http://www.bnews.bg/article/257113-shokirashta_versiya_tsigankata_koyato_opita_da_prodade_dashterya_si_za_1000_leva_presledvaha_ya_iznasilvachi", "text": "\n 14-годишното циганче от Бургас, чиято продажба за 1000 лв. беше осуетена в последния момент е било преследвано от изнасилвачи, твърди майка му Анка Стоянова. Циганката, която е майка на девет деца, каза пред камерата на Би Ти Ви, че някой се е опитал да изнасили девойката. \r\n\r\n \"Половин година в защитено жилище за жертви на насилие. Такава е мярката за 14-годишната девойка, която бе продадена от родителите си за 1000 лева“, каза пък водещият на „Тази сутрин“ Антон Хекимян. \r\n\r\n \"Дойдоха едни хора и напиха мъжа ми. Много пиян беше и му дадоха 1000 лева“, разказва още без свян циганката Анка. На въпрос, защо искат да я изкарат зад граница, тя отговари кратко: \"Да проси“. \r\n\r\n Секретарят на Комисията за борба с трафика на хора Росица Янева пък заяви, че трафик на хора има и то повече, отколкото хората си представят или знаят, защото това е престъпление, което много трудно се доказва. Жертвите обикновено не желаят да свидетелстват, добави тя. Само през миналата година прокуратурата в Бургас е образувала досъдебни производства за пострадали 51 жени. \r\n\r\n \"13-14-годишни момичета от ромски произход проституират обикновено със знанието на близките им. Те се транспортират в големи европейски столици“, каза още Янева. \r\n \n\t\t\t\t\t\t", "date": "2019.02.21", "title": "ШОКИРАЩА ВЕРСИЯ! Циганката, която опита да продаде дъщеря си за 1000 лева: Преследваха я изнасилвачи!"}
{"url": "http://www.bnews.bg/article/257111-fiki_storaro_stana_fitnes_trenyor_na_brat_si", "text": "\n Фики Стораро става фитнес треньор. Певецът вкарва брат си Емрах в залата, за да му помогне да натрупа същите мускули, като самия него. \r\nЧалга певецът влезе в ролята на професионален треньор на брат си, който иска да гради фолк кариера като него самия. Нацепеният Фики от години се разхожда с мускулесто тяло, по което въздишат млади и стари фенки, а 15-годишния му брат се надъхва да прави здраво тяло като батко си, пише „България днес”. \r\nЕмрах е доста слаб за годините си и му е трудно да наддаде килограми, за да изглежда по-внушителен. Въпреки това двамата братя вече няколко седмици хвърлят пот на тренировъчните уреди. Нетърпеливият Емрах решава, да се похвали каква нацепена батка е станал и дори сподели снимка на изпъкналия си бицепс. Но си спечели само подигравки, защото изглежда все така слабичък. \r\n„Сложи си павета в джобовете, за да не те отнесе вятърът”, „Краката ти сигурно са по-дебели от ръката” и „Има още много да гониш батко си”, са част от коментарите. Любопитно е, че Емрах, който е само на 15 често си прави снимки от Студентски град в столицата, където Фики има участия. И въпреки че все още не е пълнолетен, обикаля по нощните заведения и забива мадами с бицепса си. \r\nБатко му не се радва на този начин на живот и го съветва да си промени изцяло режима, ако иска да заякне като него. \r\n\r\n Оказа се обаче, че дори и когато е на почивка или на участие, Фики отсяда в хотели, които са добре оборудвани с фитнес зали. Той тренира всеки ден с много малки изключения. \r\nПрограмата му започва с десетки километри бягане, после поне час бокс, след това още един час силови тренировки, а накрая и 15 минути кардио и разтягане. Фики спазва и диета, която спазва даже по празниците. Малко въглехидрати, никакви картофи, тесто, сладки изделия и ориз, а резултатите са впечатляващи. \r\n\r\n Певецът запали по фитнеса и баща си Тони Стораро, който също реши да топи килограми. Стораро–старши набляга на вдигането на щанги, след като решил, че може да последва съдбата на големия си син и също някой ден да бъде провъзгласен за секссимвол. \r\nМъжете във фамилията Стораро вече са под прицел, че след като окупираха всички музикални компании и видеоклипове, вече са завзели и фитнес залите. \r\n„Страх ме е да си вдигна и капака на тоалетната, за да не се появят и там”, майтапят се зевзеци в социалните мрежи. \r\n  \r\n \n\t\t\t\t\t\t", "date": "2019.02.21", "title": "Фики Стораро стана фитнес треньор на брат си "}
{"url": "http://www.bnews.bg/article/257107-opravdaha_lyusi_ilarionov_po_deloto_s_monika_valerieva_miskata_shte_dokazva_che_ne_e_prostitutka_v_strasburg", "text": "\n Люси Иларионов е оправдан от съда на първа инстанция за думите си, че Моника Валериева е проститутка. \r\n\r\n Решението е от днес, става ясно от пост на бившата съквартирантка, която се закани да стигне до съда в Страсбург, но режисьорът да си получи заслуженото. Иларионов влезе в конфликт в Валериева по време на общия им престой в къщата на „ВИП Брадър” и я обвини, че върши сексуални услуги срещу заплащане. Точните му думи бяха, че е жена „която се труди на повикване“ Тя пък веднага започна да го съди и дори поиска 900 000 лева обезщетение. След три години най-сетне има решение на първа инстанция в полза на режисьора. Моника е категорична, че ще обжалва на втора, където делото ще се разглежда от трима съдии, пише Хотнюз. \r\n\r\n Ето какво написа вбесената от развоя на делото брюнетка в социалните мрежи (БЕЗ РЕДАКТОРСКА НАМЕСА): \r\n\r\n \"ПАРАДОКС! Днес на 20.02.2019 година,се проведе последното заседание срещу Людмил Иларионов!Съден от мен за клевета и обида в национален ефир,заклеймявайки ме пред аудитория от милиони зрители,че съм проститутка! На 1-ВА инстанция,след три години и половина,Людмил Иларионов е оправдан! \r\n\r\n Парадокса за който говоря,не е от факта,че съм разочерована,все пак ние ще продължим към втора инстанция и т.н Решението ми е следното,втора инстанция е обжалване на решението на съдя Веселка Йорданова (запомнете добре това име),се разглежда от трима съдии,защо, тя е издала такава присъда! Ако те заключат,че тя е права (за себе си) аз се пренасочвам към Страсбург! Сега за парадокса.Людмил е подсъдим за обида и клевета и се води дело от години!В началото той не благоволеше да идва!Причините бяха хиляди,както неговите,така и на неговият адвокат.Когато пожелаеше да присъства го правеше с приятелката си с фотограф и журналист! Аз съм освободена от делото! Адвокатката ми Екатерина Димитрова,която е ходила на над 20 заседания,днес е плакала в съда! \r\n\r\n Людмил е пристигнал с фотограф и журналист (може би има гадателски способности,че ще бъде оневинен)! Знаете,че съда работи с факти и доказателства!За три години Людмил Иларионов не представи нито едно доказателство или нещо което подкрепя думите му.Нова Медия груп ,предоставиха всички записи,които вие не сте и виждали,колко пъти той ме клевети и обижда!Людмил претендира,че това е монтаж от предаването ВИП Брадър.Аз лично платих експертизата дали е монтаж -Не Е! Следващата стъпка бяха свидетели от моя и негова страна! Моите свидетели,бяха на разположение на съда!Днес той е заявил,че няма свидетели и че се отказва да води свидетели. \r\n\r\n Съдя Веселка Йорданова оправдава след 10 минути подсъдимия! Когато моята адвокатка със сълзи на очи я пита,какво става?(Съда работи с факти и доказателства все пак),Веселка казва,че той така е мислил!Не е клеветил,ТОЙ ТАКА СИ Е ПОМИСЛИЛ! Другите обиди пък били за Светлана Гущерова защото тя минава в кадър,а делото било на Моника Валериеа! Е ,Светлана Гущерова иска да съди Людмил Иларионов също! Катя (адвокатката ми) , иска от Веселка присъдата за да прочете,защо за Бога човек не предоставящ един факт и доказателство за клеветата си и обидата си е оправдан,Веселка казва-,,Пусни си молба”!А присъдата вече е написана. \r\n\r\n Веселка Йорданова има един месец да се обоснове защо е оправдан човек не предоставил доказателство за обида пред 3 милиона души в телевизионен ефир! Не се занимавах с делото защото бях спокойна за себе си,какво и с кого съм правила!Знаех и че свидетели няма да има от негова страна! Само,че имам един въпрос? Кой човек си води фотограф ,ами ако те осъдят?????? Запомнете това име и тази съдийка!ВЕСЕЛКА ЙОРДАНОВА! Който ме следи,знае че аз не се отказвам и си търся правата до край! Присъдата ще бъде качена публично,веднага след като се ,,помолим”да ни я дадат писмено,че и ние да прочетем защо е оправдан! \r\n\r\n Делото ще стигне до Европейската комисия! Аз ще бъда доволна от интервю взето от съдийката Веселка Йорданова ,на какво основание е взела решение ,този човек да бъде оправдан.Освен разбира се ,това което е казала след приключването на делото на адвокатката ми-,,Той така си е помислил за това го е казал” Госпожа,има една разлика,той не само помисли ,той го каза,а това е клевета!!!!!!!!!!!! ВЕСЕЛКА ЙОРДАНОВА! Аз знам моята компетенция,моите контакти,и моите възможности,просто бях сигурна в това дело и не отдавах значение,ето че Людмил му е отдал.Почерпете се с адвоката си Людмиле и може би и с Веселка,сега ще се занимая и аз с делото си! Благодаря! \r\n \n\t\t\t\t\t\t", "date": "2019.02.21", "title": "Оправдаха Люси Иларионов по делото с Моника Валериева. Миската ще доказва, че не е проститутка в Страсбург "}
{"url": "http://www.bnews.bg/article/257110-sadat_otkaza_da_pusne_na_svoboda_shofyora_pregazil_paolo_v_stara_zagora", "text": "\n Пловдивският апелативен съд за втори път отказа условно предсрочно освобождаване на Георги Сапунджиев, от Стара Загора, съобщиха от пресцентъра на Съдебната палата. Така той ще трябва да изтърпи още една година от наложеното му наказание, което е шест години лишаване от свобода. \r\n\r\n Той е признат за виновен за това, че на 2 юни 2014 г. при управление на МПС е нарушил правилата за движение и по непредпазливост е причинил смъртта на 4-годишния Паоло на пешеходна зона в Стара Загора. \r\n\r\n Определението на Апелативния съд е окончателно. \r\n \n\t\t\t\t\t\t", "date": "2019.02.21", "title": "Съдът отказа да пусне на свобода шофьора, прегазил Паоло в Стара Загора"}
{"url": "http://www.bnews.bg/article/257104-hvanaha_obyaven_za_izdirvane_ot_frenskite_vlasti_v_gorna_oryahovitsa", "text": "\n 49-годишен мъж, обявен за издирване установиха служители на полицейското управление в Горна Оряховица, съобщи ОДМВР - Велико Търново. В сряда сутринта е извършена проверка на 49-годишен мъж от с. Бряговица, в хода на която е установено, че мъжът се издирва от Република Франция, с цел екстрадиране. Мъжът е задържан. \r\n\r\n За случая са уведомени компетентните служби. \r\n \n\t\t\t\t\t\t", "date": "2019.02.21", "title": "Хванаха обявен за издирване от френските власти в Горна Оряховица"}
{"url": "http://www.bnews.bg/article/257109-dara_leti_s_nova_kola", "text": "\n Певицата Дара най-накрая си купи собствена кола. Бившето гадже на Папи Ханс реши да си вземе собствено возило. Певицата сама вади парите от джоба си и не разчита на помощ от мама и тате. Доскоро изпълнителката ползваше услугите на таксита или помощ от приятели, но сега е решила да стане независим, а надяваме се и отговорен шофьор, пише „България днес”. \r\nВозилото на изпълнителката е чисто ново и има всички екстри, които Дара желае. Певицата вече бръмчи с новата си придобивка из родната Варна. \r\n  \r\n \n\t\t\t\t\t\t", "date": "2019.02.21", "title": "Дара лети с нова кола "}
{"url": "http://www.bnews.bg/article/257103-dalgiya_zabrani_na_grahich_da_pee_pesnite_mu_dade_hitovete_y_na_preslava", "text": "\n „Не пея песни на Ку-ку бенд“, това приза пред „България Днес“ певицата Цветелина Грахич. \r\n\r\n Причината е, че Слави категорично е забранил на бившата си певица да изпълнява негови парчета. Дългия не искал Грахич да трупа пари и слава на негов гръб. Самата певица избягва да коментира отношенията си с бившия си шеф. Тя сама си тръгна от шоуто с намерението да гради самостоятелна кариера. Споделя, че е запазила добри отношения с бившите си колеги, но имала нужда от развитие. Заради постоянните репетиции около предаването имала и проблеми с приятеля си Кристиян. Интересно е, че Слави е забранил на Грахич да пее песните му, а в същото време Преслава може да ги изпълнява \r\n \n\t\t\t\t\t\t", "date": "2019.02.21", "title": "Дългия забрани на Грахич да пее песните му, даде хитовете й на Преслава"}
{"url": "http://www.bnews.bg/article/257101-glasuvaha_bez_obsazhdane_ostavkata_na_shefa_na_kfn", "text": "\n Депутатите от 44-то Народно събрание прекратиха без обсъждания договора на председателя на Комисията за финансов надзор (КФН) Карина Караиванова. \r\n\r\n Народните представители гласуваха с 113 гласа \"за\", 3 \"против\" и 8 \"въздържали се\". \r\n\r\n Припомняме, от 1 март 2019 г. Карина Караиванова се присъединява към екипа на Европейската банка за възстановяване и развитие (ЕБВР). Караиванова е номинирана от Министерски съвет за представител на България в Съвета на директорите на ЕБВР. \r\n\r\n Припомняме, в мандата на Караиванова стана фалита на кипърската застрахователна компания \"Олимпик\", заради която над 200 000 български шофьори останаха без задължителната застраховка \"Гражданска отговорност\". \r\n\r\n Казусът с фалита на дружеството се разглежда в Кипър. Българските шофьори трябваше да сключат застраховка с друго застрахователно дружество. В разгара на скандала зам.-председателят на КФН Ралица Агайн подаде оставка. \r\n\r\n От прокуратурата влязоха в КФН. \r\n\r\n Караиванова е била експерт в Министерство на финансите, както и заместник-министър в два кабинета. За председател на КФН е избрана през 2016 г.  \r\n\r\n   \r\n \n\t\t\t\t\t\t", "date": "2019.02.21", "title": "Гласуваха без обсъждане оставката на шефа на КФН"}
{"url": "http://www.bnews.bg/article/257106-shofyor_blasna_13_godishno_momiche_na_peshehodna_pateka_v_blagoevgrad", "text": "\n 13-годишно момиче е блъснато от лек автомобил на пешеходната пътека в града. Това съобщиха от ОДМВР - Благоевград. \r\n\r\n Инцидентът е станал около 07.50 часа на 20 февруари, като детето е пресичало на пешеходната пътека. Пострадалото момиче е с охлузвания на лявата ръка и дясното бедро. \r\n\r\n Пробата на водача на автомобила за употреба на алкохол е отрицателна. \r\n \n\t\t\t\t\t\t", "date": "2019.02.21", "title": "Шофьор блъсна 13-годишно момиче на пешеходна пътека в Благоевград\r\n"}
{"url": "http://www.bnews.bg/article/257105-bashtata_na_mihaela_fileva_biel_mayka_y_pred_ochite_y", "text": "\n Новият ментор в „Гласът на България“ Михаела Филева днес е успяла и щастлива, но черни сенки минават над миналото й, които със сигурност са оставили отпечатък за цял живот. Михаела расте без баща още от 2-годишна, след като майка й Албена решава  да напусне мъжа си заради системен физически тормоз. Бебето е отгледано с помощта на бабата и дядото. \r\n\r\n „Майка ми се е осмелила да напусне баща ми в едни години, когато малцина са предприемали подобни стъпки. Причината за това решение била системно домашно насилие, което се е случвало пред мен. Много жени успяват да намерят извинение за насилниците в семейството си, но тя го е направила заради мен. Била е достатъчно смела, за да не приеме поведението на баща ми за нормално и да се премести заедно с мен при родителите си. Отраснах с баба и дядо, те ме възпитаваха, а мама беше моят пример. \r\n\r\n През годините повечето време бях с родителите й, докато тя работеше на няколко места, за да ни издържа финансово. С нея не прекарвахме много време заедно, но всеки момент е бил смислен и ценен. Днес осъзнавам, че е бил тежък период, но тогава не съм го усещала така. \r\n\r\n Тя ме възпита така, че никога да не усещам липсата на мъжка фигура в живота си“, изповядва се самата Михаела, цитира „Галерия“. \r\n\r\n Майка й я научила да бъде самостоятелна още от дете. Затова и днес певицата не иска чужда помощ, защото е научена да се оправя сама с всичко. Изпълнителката станала финансово самостоятелна много рано. \r\n\r\n От 16-годишна започнала да се издържа и припечелвала по някой лев, а още от дете пътувала постоянно по музикални фестивали. Подготвяла се добре и това й носело парични награди. С тях си купувала учебници, дрехи, покривала свои разходи и нужди и това я карало да се чувства самостоятелна. \r\n\r\n После запазила тази скромност и вече като певица с хитове. Въпреки че била известна, продължавала да живее в общежитие в Студентски град като студентка в Музикалната академия. Така се чувствала в своята среда, а и не виждала смисъл да робува на предразсъдъци, че след като се появява по телевизията, трябва да има определен стандарт на живот. Чак към края на следването си купила по-скъп автомобил, а после се пренесла и в самостоятелно жилище. В знак на благодарност миналата година Михаела купи къща на майка си в родния й град Велико Търново. \r\n \n\t\t\t\t\t\t", "date": "2019.02.21", "title": "Бащата на Михаела Филева биел майка й пред очите й"}
{"url": "http://www.bnews.bg/article/257098-kupishta_boklutsi_se_izhvarlyat_mezhdu_zhilishtni_sgradi_v_plovdiv", "text": "\n Купища боклуци и мръсотия саежедневна гледка от терасите в жилищни блокове в Пловдив, в близост до Арман махала. Според потърпевшите много от хората в района не използват контейнерите и хвърлят боклука си, където им падне, съобщава Нова тв. \r\n\r\n „Ежедневно има изхвърляне на отпадъци на ул. „Хан Телериг” и от самия блок, и от живущите наоколо. Образуват нерегламентирани сметища”, каза Николай Георгиев, отговорник-поддръжка на чистотата в район \"Северен\". От общинското предприятие твърдят, че по улицата са разположени достатъчно на брой контейнери за смет. Всекидневно през жилищния район преминава и тежка сметоизвозваща техника. \r\n\r\n Този пловдивски квартал е рекордьор по най-много съставени фишове и актове за нарушения на Наредбата за опазване на околната среда на територията на общината.  \r\n\r\n „Хващат се много нарушители. Ефект има. Показателно е по това, че няма санкциониран гражданин, който да е хванат за втори път на същото място за същото нарушение. Лошото е, че голяма част от изхвърления отпадък е след края на нашето работно време - в събота и неделя, по късните часове и тогава няма как да хванем абсолютно всички нарушители”, допълни Николай Георгиев. \r\n \n\t\t\t\t\t\t", "date": "2019.02.21", "title": "Купища боклуци се изхвърлят между жилищни сгради в Пловдив"}
{"url": "http://www.bnews.bg/article/257102-intsident_na_patya_avtobus_s_35_patnitsi_propadna_v_kanavka", "text": "\n Автобус с 35 пътници пропадна в канавка на пътя Пловдив-Марково, предаде bTV. \r\n\r\n Около 08.00 часа тази сутрин автобусът било засечен от микробус, подари което излязъл извън пътя. Няма пострадали пътници при инцидента. \r\n\r\n 35-годишният шофьор на автобуса не е употребявал алкохол. \r\n\r\n Зад волана на микробуса е бил 36-годишен мъж с изтекла шофьорска книжка. Резултатът от теста му с дрегер е отрицателен, предстои да бъде изпробван и за употреба на наркотици в сектор \"Пътна полиция\". \r\n \n\t\t\t\t\t\t", "date": "2019.02.21", "title": "ИНЦИДЕНТ НА ПЪТЯ! Автобус с 35 пътници пропадна в канавка! "}
{"url": "http://www.bnews.bg/article/257096-posledn_topal_den_idva_stud_i_snyag", "text": "\n Ще духа до умерен вятър от запад-северозапад. Минималните температури ще са предимно между минус 3 и 2 градуса. Дневните температури слабо ще се понижат и максималните ще са между 9 и 14 градуса. Атмосферното налягане ще се повиши и ще остане по-високо от средното за месеца. Над планините ще е предимно слънчево, ще има разкъсана висока облачност. Ще духа умерен, по високите и открити части - силен вятър от север-северозапад. Максималната температура на височина 1200 метра ще е около 3, на 2000 метра - около минус 3 градуса. \r\n \n\t\t\t\t\t\t", "date": "2019.02.21", "title": "ПОСЛЕДН ТОПЪЛ ДЕН! Идва студ и сняг! "}
{"url": "http://www.bnews.bg/article/257099-vnezapno_pochina_biznesmenat_plamen_minchev", "text": "\n Внезапно почина бизнесменът Пламен Минчев, създател на марката на соковете БББ, научи Dir.bg. Бизнесменът е бил в курорта \"Боровец\". Трагедията се е случила докато карал ски. По всяка вероятност Минчев е получил инсулт. \r\n\r\n Предприемачът навлезе в частния бизнес като вносител, след което спечели доверието на гиганта \"ТетраПак\" и започна собствено производство на сокове в София и производство на прясно мляко в Ботевград. В годините водеше съдебни дела за марката. Той бе абсолютен антипод на старата българска поговорка, че \"две дини под една мишница трудно се носят\". В един период от време той заемаше постовете президент на \"BBB груп\", директор на \"Лайнс\" ООД и председател на бизнесклуб \"Възраждане\", бил е и президент на Българската федерация по тенис и на тази по подводен риболов. \r\n\r\n Колекционираше риби и корали. В последните 3-4 години той като, че ли не се появяваше в медиите. Всъщност, Минчев след като завършва Софийския университет през 1982 г., е започнал да работи в БНТ - в предаването Всяка неделя. Самият той преди време в едно интервю казва: \"Винаги съм обичал журналистиката, но в един момент реших да погледна какво имам в джобовете си\". Допълва обаче, че журналистите имат изключително важна роля в обществото и стига до стъпалото на един от най-богатите хора в България. \r\n \n\t\t\t\t\t\t", "date": "2019.02.21", "title": "Внезапно почина бизнесменът Пламен Минчев\r\n"}
