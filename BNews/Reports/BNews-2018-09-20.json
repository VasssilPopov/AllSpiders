{"url": "http://www.bnews.bg/article/249029-15_godishni_kandidat_teroristi_arestuvaha_v_angliya", "text": "\n Полицията в Югоизточна Англия арестува две 15-годишни момчета по подозрение в \"подготовка на терористични действия\". Според властите двамата са симпатизанти на \"крайната десница\", предаде ДПА. \r\n\r\n Момчетата били арестувани от отдела на полицията за борба с тероризма в домовете си в пристанищния град Рамсгейт, а после били отведени в полицейски участък за разпит, съобщи полицията в графство Кент. \r\n\r\n Представител на отдела за борба с тероризма заяви, че арестите са били \"предварително планирани и извършени по разузнавателни сведения\", и допълни, че няма непосредствена заплаха за обществеността. \r\n \n\t\t\t\t\t\t", "date": "2018.09.20", "title": "15-годишни кандидат терористи арестуваха в Англия"}
{"url": "http://www.bnews.bg/article/249004-radina_i_dzhordan_mladshi_styagat_svatba_kato_na_prints_hari_i_megan_markal", "text": "\n Сватба като от приказките очаква българката Радина Анева, която пристана на големия син на Майкъл Джордан, пише „България Днес“. \r\nСлед като преди половин година прие диамантен годежен пръстен от Джефри Джордан-младши, най-голямата сватбена агенция драпа със зъби и нокти да дирижира сватбата. Агенцията Роял Ивентс е най-голямата и елитна в света. Именно тя организира историческата сватба на принц Хари и Мегън Маркъл. \r\nРадина ще се врече във вечна вярност на сина на легендарния баскетболист Майкъл Джордан, на бляскава церемония, но датата все още се пази в тайна. Ясно е само, че това ще се случи скоро, а Анева ще трябва да подпише и предбрачен договор с още няколко документа, с които гарантира, че няма да издава семейните тайни на фамилията. \r\nВръзката на двамата е повече от три години, но едва  през миналата година бе разкрита \r\n \n\t\t\t\t\t\t", "date": "2018.09.20", "title": "Радина и Джордан-младши стягат сватба като на принц Хари и Меган Маркъл "}
{"url": "http://www.bnews.bg/article/249028-noviyat_shef_na_nozk_prizna_za_ogromnite_dalgove_na_kasata_zaradi_spomenavaneto_im_si_otide_predshestvenikat_mu_plochev", "text": "\n НЗОК в този си вид има огромни проблеми и моделът на монопол не е най-правилният избор. Това призна в студиото на „Лице в лице” началникът на здравната каса д-р Дечо Дечев. \r\n\r\n Той посочи, че има два варианта за демонополизация – с влизане на равностойни нови играчи и запазване на 8-процентовия размер на вноската или с допълнително задължително плащане, което да отива към частни фондове (а останалите пари да са за НЗОК). \r\n\r\n „Има огромно несъответствие между заложените ангажименти за дейностите, които трябва да се заплащат и сумите, с които трябва да се заплатят дейностите. Допълнителният пазар за услугите е приблизително равен на тези 4 млрд., които чрез тези 8% (вноска-б.р.) имаме всички”, отбеляза д-р Дечев. \r\n\r\n По думите му при пълна демонополизация има вероятност този ресурс да се управлява по-добре, но трябва да се вземат предвид и рисковете. На първо място, частните фондове, за разлика от НЗОК, имат право на печалба, което може да намали наличните пари за здраве. \r\n\r\n „Съществува реален риск от това хората, които в момента финансират системата, но не ползват нейните услуги, да отидат в други фондове и болните хора да останат на гърба на държавата – тогава ще се окаже, че не само няма да получаваме това, което е в момента, но и ситуацията ще стане много по-лоша за болните, които се нуждаят от скъпоструващо лечение”, предупреди шефът на касата. \r\n\r\n Д-р Дечев коментира и друго свое предложение, с което разбуни духовете – пациентът да се лекува не с избрания от лекаря медикамент, а с друг от групата му, който има по-добро съотношение между цена и качество. \r\n\r\n „Дълбоко неправилно е, че ефективността на едно лекарство се определя от неговата цена. Ефективността на дадено лекарство се доказва и аз твърдя, че трябва да се избира най-ефикасното лекарство. Всеки лев, който плащаме отгоре, трябва да бъде доказан с по-добър ефект”, обясни той. По думите му така при 50% по-висока цена трябва да се очакват и доказана от независими проучвания 50% по-висока ефективност. \r\n\r\n Началникът на НЗОК призна, че големите дългове на касата към сходни структури в чужбина са факт и продължават да се трупат. Затова и са подготвени промени, които да позволят при кандидатстването на пациент за лечение в чужбина и български лечебни заведения да дават оферти. \r\n\r\n „Касата има нужда от коренна промяна в областта на контрола”, призна д-р Дечо Дечев. Според него вече има една „организирана група”, чиято единствена цел е да точи касата. \r\n\r\n „Организираната група включва някои фармацевтични компании, платени от тях пациентски организации и група от водещи медици в България”, обяви д-р Дечев, като отбеляза, че схемата действа и другаде, но у нас държавата не е достатъчно активна и затова няма присъди, които да пресичат порочните практики. \r\n\r\n   \r\n \n\t\t\t\t\t\t", "date": "2018.09.20", "title": "Новият шеф на НОЗК призна за огромните дългове на касата, заради споменаването им си отиде предшественикът му Плочев"}
{"url": "http://www.bnews.bg/article/249003-new_idea_gramna_andzhelina_dzholi_se_omazhva_za_britanski_miliarder", "text": "\n Анджелина Джоли ще се омъжва отново, пише New Idea. \r\n\r\n Според изданието актрисата смята да се омъжи за британски милиардер, но името не се съобщава. Джоли още не е оформила юридически развода си с Брад Пит, но планира да вдигне сватба в Лондон, пише още New Idea. Разводът между Джоли и Пит се точи вече втора година, като двамата взаимно се обвиняват в различни грехове и не могат да се разберат за финансовите си взаимоотношения след прекратяването на брака. \r\n  \r\nСпоред адвокатите на Брад Пит той вече е дал 8 милиона долара на бившата си съпруга, за да си купи жилището, в което в момента живее, а също така е превел 1,3 милиона за издръжка на шестте им деца. Звездната двойка не може да постигне и съгласие за попечителството над децата. По-рано жълтите медии съобщаваха, че Джоли се е срещала с мистериозния британски бизнесмен от арабски произход 6 месеца, преди да обяви раздялата си с Пит, но това досега не е било потвърдено от сериозни източници. \r\n \n\t\t\t\t\t\t", "date": "2018.09.20", "title": "New Idea гръмна: Анджелина Джоли се омъжва за британски милиардер"}
{"url": "http://www.bnews.bg/article/249031-noviyat_mvr_shef_ne_mozhel_i_ne_iskal_da_tarsi_smetka_na_prezidenta", "text": "\n „Не мога да търся сметка на президента за коментарите, а и не бива” – така новият министър на вътрешните работи Младен Маринов коментира критиките на президента Румен Радев по свой адрес. В предаването „Лице в лице” той заяви, че ще направи всичко възможно, за да има добър диалог между МВР и всички институции. \r\n\r\n По-рано през деня президентът заяви, че Маринов се назначава на мястото на Валентин Радев, въпреки „мърлявата работа” на ведомството. Тя на свой ред зависела именно от Маринов, докато заемал поста главен секретар. \r\n\r\n „Не мога да коментирам и не бива да коментирам защо президентът смята така. Премиерът и правителството са решили – предложили са ме. От мен може да се очаква диалог и съвместна работа”, каза Маринов. \r\n\r\n Новият вътрешен министър заяви, че задочните скандали между „Дондуков 1” и „Дондуков 2” по негов адрес не са го разколебали. „Увереността ми идва от това, че знам какъв екип съм ръководил до вчера”, каза Маринов. \r\n\r\n Той допълни, че статистиката ясно показвала, че в качеството му на главен секретар на МВР „добре организирал” и колегите му добре изпълнявали своите задължения. \r\n\r\n Маринов коментира, че проблемите в МВР по-скоро били в кадровия състав, който трябва да бъде укрепен. Въпреки това посочи, че от началото на „Борисов 3” са назначени 1700 полицаи, а са напуснали близо 600 – статистика, която до скоро била в обратната посока. \r\n\r\n „Много е трудно да се избере главен секретар, тъй като всички директори на областни дирекции са добри. Който и да бъде избран, няма да бъде грешка”, коментира Маринов. \r\n\r\n Той не последва примера на предшественика си Валентин Радев, който в студиото на „Лице в лице” обяви своята номинация за главен секретар на ведомството (което доведе до назначението на Младен Маринов на поста). \r\n\r\n На въпрос дали Христо Терзийски, шефът на Националната полиция, или Ивайло Спиридонов, шеф на ГДБОП, ще бъдат номинирани за поста, Маринов не пожела да отговори – „Както беше модерно едно време – нито да, нито не”. \r\n \n\t\t\t\t\t\t", "date": "2018.09.20", "title": "Новият МВР шеф не можел и не искал да търси сметка на президента... "}
{"url": "http://www.bnews.bg/article/249016-spipaha_narkodilar_da_prodava_heroin_pred_ochite_na_politsay", "text": "\n \r\nВ ареста за срок до 72 часа Окръжната прокуратура в Силистра задържа 65-годишния Манол К., след като го привлече като обвиняем за разпространение и държане на хероин с цел разпространение – престъпление по член 354а, ал. 2, т. 4 от НК, извършено при условията на опасен рецидив. \r\nОбвиняемият бил установен като наркопласьор в момент, в който продал на наркозависим доза с хероин за 10 лева. Полицейски служител станал очевидец на продажбата. Купувачът на дозата с хероин се опитал да избяга. Успял да разпръсне съдържанието, което било опаковано в обвивка от бонбон. \r\nЗадържал бил и Манол, който заявил, че притежава в себе си наркотични вещества и ги предал доброволно. За доставчик посочил лице, което на 19 септември му предало общо 40 пакетчета хероин. \r\nВ условията на неотложност било извършено претърсване в дома му в силистренско село. Там били намерени и иззети 15 хартиени свитъка в полиетиленова опаковка със съдържание кафяво прахообразно вещество, което реагирало на полевия тест като хероин. \r\nОбвиняемият Манол К. е осъждан в Италия на 3 години и 2 месеца лишаване от свобода за участие в организирана престъпна група. Осъждан е и в \r\nБългария за теглене на пари от чужда банкова карта на 2 години условно, съобщиха от държавното обвинение. \r\nПрестъплението, за което е обвинен сега, е извършено в изпитателния срок на тази присъда. \r\nОкръжната прокуратура в Силистра ще внесе искане в съда за вземане мярка за неотклонение „Задържане под стража“ спрямо 65-годишния обвиняем. \r\n  \r\n \n\t\t\t\t\t\t", "date": "2018.09.20", "title": "Спипаха наркодилър да продава хероин пред очите на полицай"}
{"url": "http://www.bnews.bg/article/249018-mariana_popova_rodi_plachkov_gushna_bebeto_parva_snimka", "text": "\n Певицата Мариана Попова и актьорът Веселин Плачков посрещнаха на бял свят своята дъщеричка. \r\n\r\n Момиченцето проплака днес и ще носи името Екатерина. За щастливото събитие се похвали гордата майка с кадър на татко и бебе в социалните мрежи. „Роди се Екатерина Веселин Плачкова! Дете на любовта!\", написа към снимката звездата. \r\n\r\n Плачков напусна временно Къщата на „ВИП Брадър“, за да присъства на раждането. Двамата възпитават по още една дъщеря от предишни връзки. Снимка вижте  \r\n \n\t\t\t\t\t\t", "date": "2018.09.20", "title": "Мариана Попова роди, Плачков гушна бебето (Първа снимка)"}
{"url": "http://www.bnews.bg/article/249021-tsatsarov_zabavyaneto_na_ekstraditsiyata_na_tsvetan_vasilev_e_neobichayno", "text": "\n При всички изключително коректни отношения с колегите от сръбската прокуратура, мисля, че забавянето на случая \"Цветан Василев\" е на моменти вън от техните правомощия и възможности. Toва каза главният прокурор Сотир Цацаров след изслушване в парламентарната комисия за борба със сивата икономика. \r\n\"Това забавяне, на което сме свидетели, е необичайно, за който и да било случай на международната правна помощ. За мен то е резултат на съвсем друг тип влияние и то е политическо, заяви Цацаров. \r\n  \r\nТой допълни, че процедурите в сръбския съд продължават без решение по същество. Цветан Василев е подсъдим задочно в Специализирания съд по делото КТБ. В момента се намира в сръбската столица Белград и чака решение за екстрадиция у нас, предаде Канал 3. \r\n\r\n Цацаров обясни още, че по отношение на екстрадицията на Димитър Желязков-Очите от Турциявсички задължения, които е следвало да бъдат изпълнени от българска страна, са изцяло изпълнени. \r\n \n\t\t\t\t\t\t", "date": "2018.09.20", "title": "Цацаров: Забавянето на  екстрадицията на Цветан Василев е необичайно"}
{"url": "http://www.bnews.bg/article/249023-vnimanie_profilaktika_na_tunel_vitinya_koy_e_obhodniyat_marshrut", "text": "\n Тази нощ след 22 часа шофьорите, които преминават през автомогистрала \"Хемус\", трябва да карат внимателно в тунела \"Витиня\". За около 2 часа ще се направи профилактика на вентилационната система в тунела в посока Варна. Предвидените дейности ще се извършват през нощта, когато трафикът е по-слаб, предаде БНР. \r\n\r\n Пътуващите ще се насочват по обходен маршрут от пътната връзка \"Витинска река\". Следващата нощ профилактиката ще се извършва в тунела в посока София. \r\n \n\t\t\t\t\t\t", "date": "2018.09.20", "title": "Внимание: Профилактика на тунел \"Витиня\", кой е обходният маршрут!"}
{"url": "http://www.bnews.bg/article/248999-abort_za_malko_shtyal_da_razdeli_gala_i_stefan", "text": "\n Последната злощастна бременност на Гала била, когато тя навършила 46 години. \r\nЛекарите, които я наблюдавали, били единодушни, че възрастта й е рискова, но въпреки това я успокоявали, че има шанс дори да роди по естествен път. След трагичната случка обаче, темата за бебе се превърнала в табу в семейството на блондинката. \r\nБлизки до тв двойката разкриват, че в онзи момент двамата били на път дори да се разделят, защото Гала изпаднала в депресия, че не може да направи любимия си баща, а той бил непосилен да се пребори с тази нейна безутешна тъга. С много усилия двамата успели да продължат напред и се примирили, че ще бъдат родители само на дъщерите си от предишни връзки, пише „Ретро“. \r\n \n\t\t\t\t\t\t", "date": "2018.09.20", "title": "Аборт за малко щял да раздели Гала и Стефан "}
{"url": "http://www.bnews.bg/article/249024-frenski_sad_prati_marin_lyo_pen_na_psihiatrichna_ekspertiza", "text": "\n Лидерката на френската крайна десница Марин Льо Пен трябва да бъде подложена на психиатрична експертиза, реши френски съд.  \r\n\r\n Според решението на съда целта на психиатричната експертиза е да бъде установено дали Льо Пен е в състояние \"да разбира казаното и да отговаря на въпроси\" и дали \"нарушението, предмет на процеса, е свързано с обстоятелства от настоящето или миналото\" на Льо Пен. \r\n\r\n Марин Льо Пен публикува в Туитър на 16 декември 2015 г. снимки, показващи извършени актове на насилие от \"Ислямска държава\" в отговор на направено от журналиста Жан-Жак Бурден сравнение между ИД и Националния фронт на Льо Пен. \r\n\r\n Снимките показваха смазан с танк сирийски войник, изгорен жив йордански пилот и убития американски журналист Джеймс Фоли с отрязана глава, поставена на гърба. \r\n\r\n В публикацията си със снимките Льо Пен написа тогава \"Ето това е Даеш!\" \r\n\r\n Снимките бяха публикувани месец след атентатите в Париж, при които загинаха 130 души, и предизвикаха обществено възмущение, а прокуратурата започна разследване за разпространение на изображения, съдържащи насилие. \r\n\r\n Льо Пен изрази недоволството си от съдебно решение, предаде Франс прес, цитирана от БТА. \r\n\r\n \"Мислех си, че имам право на всичко, но не е така! За това, че разкритикувах ужасите на Даеш /\"Ислямска държава\"/ в Туитър, \"правосъдието\" постанови да ме подложат на психиатрична експертиза! Докъде ще стигнат?!\", написа Льо Пен в Туитър. \r\n \n\t\t\t\t\t\t", "date": "2018.09.20", "title": "Френски съд прати Марин Льо Пен на психиатрична експертиза"}
{"url": "http://www.bnews.bg/article/249025-bashta_i_vtoroklasnik_biha_uchitelka_v_stara_zagora", "text": "\n Инцидент в основното училище в село Калояновец разследва полицията, тече и проверка на Регионалното управление на образованието в Стара Загора. Възпитателката Весела Тодорова от училището твърди, че вчера около обед е блъскана и удряна от второкласник и неговия баща в класната стая пред свидетели. Директорът на учебното заведение и бащата отричат.  \r\n\r\n От ОДМВР-Стара Загора съобщиха, че на същата дата, непосредствено след подаване на сигнала, на място е изпратен полицейски екип и са предприети необходимите превантивни мерки за  недопускане на нарушения на обществения ред. \r\n\r\n Започната е проверка, за случая е уведомена Районна прокуратура – Стара Загора и на 20.09.2018 г. е образувано досъдебно производство по чл.131, ал.2 от НК. Разпитани са свидетели и лицата, участвали в инцидента. Предстои назначаване на експертизи. \r\n\r\n Работата по случая продължава под ръководството на РП – Стара Загора. \r\n\r\n Според потърпевшата Весела Тодорова инцидентът е станал вчера около обед. Тя е възпитател на сборна група от първи и втори клас и има над 20 години трудов стажа в образованието. Отива да вземе второкласниците от тяхната учителка и колежката и разказва, че малкият Андрей е изключително нервен, защото предния ден тя не го е пуснала да пие вода. По нейните думи е възможно да не е чула детето и наистина в общия хор от гласове, то да е настоявало за това. Прибирайки се в класната стая, при нея и децата нахлуват бащата и майката на ученика и започват словесни атаки, блъскане, при което тя получава удари от родителите и от второкласника: \r\n\r\n \"Бащата ме удари, започна да ме заплашва, че щял да ме убие, да ме обеси и да ме изгори. След това и ученикът ме удари\". \r\n\r\n Свидели на случката стават учениците и хора от персонала на училището. Весела Тодорова разказва, че сигнал е подаден на тел. 112  и в училището пристига полицай, който е снел показания. Бащата на ученика е подал оплакване до директора на училището, в което Тодорова твърди, че я обвиняват в размахването на нож пред учениците. Жалбата ѝ е била прочетена от директора на учебното заведение Христо Белчев, но той е отказал да ѝ покаже текста. Документът не беше показан и пред журналистите: \r\n\r\n \"Аз не го допуснах да влиза вътре. После ми се извинява за неговата агресия\". \r\n\r\n Версията на директора Христо Белчев е съвсем различна. Той е срещнал на коридора плачещия второкласник Андрей, които не е успял да му обясни нищо, но в двора, пред вратата на училището, е имало словесен сблъсък между бащата на детето и възпитателката. Белчев категорично отрече в сградата да са влизали външни лица и не е бил свидетел на побой над неговата подчинена, нито е видял тя да удря детето. Нож не е открит у възпитателката. \r\n\r\n Бащата на детето Антон Минков съобщи, че не е удрял Весела Тодорова, но не крие, че е бил афектиран и се е стигнало до размяна на реплики: \r\n\r\n \"Не съм ударил никого. Просто ѝ казах, че няма право да бие детето ми, имахме малък спор с нея, но ще си го разрешим\".  \r\n\r\n На място рано сутринта днес в училището беше началникът на РУО Татяна Димитрова, която заяви, че нейното ведомство също извършва проверка. В училището в момента тече нормален учебен процес, ще бъдат проведени родителски срещи, за да се успокоят и родителите, и за да бъдат запознати със случая. Ако следствените органи докажат нередности в училището, ще има предписания за тяхното отстраняване, заяви още Димитрова. Днес предстои тя да се срещне и с възпитателката Весела Тодорова, която във вчерашния ден е била освободена от работа по нейно желание, съобщи БНР. \r\n \n\t\t\t\t\t\t", "date": "2018.09.20", "title": "Баща и второкласник биха учителка в Стара Загора?"}
{"url": "http://www.bnews.bg/article/249027-pak_sbivane_v_uchilishte_16_godishen_uchenik_e_v_izpraten_v_speshen_tsentar", "text": "\n 16-годишно момче е пострадало при сбиване в училище в Благоевград. Това съобщава \"Фокус\", позовавайки се на говорителя на Областна дирекция на МВР-Благоевград Йорданка Шаркова. \r\n\r\n Тя уточни, че не може да посочи в кое училище е станал инцидентът, тъй като работата по случая продължава. \r\n\r\n Момчето е транспортирано в Спешен център-Благоевград, няма данни за сериозни наранявания. Органите на реда в момента са на място. Не са известни причините за сбиването.  \r\n  \r\n \n\t\t\t\t\t\t", "date": "2018.09.20", "title": "ПАК СБИВАНЕ В УЧИЛИЩЕ! 16-годишен ученик е в изпратен в Спешен център!"}
{"url": "http://www.bnews.bg/article/249014-poredno_napadenie_nad_ekip_na_speshna_pomosht_izdirvat_poboynika", "text": "\n Криминално проявен пловдивчанин нападна екип на Спешна помощ, дошъл да прегледа болната му жена.  \r\n\r\n Още с пристигането им на ул. \"Шумен\" в квартал \"Столипиново\" лекарят и шофьорът били посрещнати с обиди и заплахи за убийство от 37-годишния съпруг.  \r\n\r\n Мъжът продължил със застрашителното си поведение към медиците и по време на прегледа, а при тръгването им нанесъл удар по специализирания автомобил.  \r\n\r\n Веднага след това той се укрил. Допълнителна справка в полицейските регистри показала, че за подобно поведение спрямо служители на реда той има съставени два акта по Указа за борба с дребното хулиганство.  \r\n\r\n Извършителят вече се издирва, а срещу него е образувано досъдебно производство за закана за убийство срещу длъжностно лице, предаде БНР. \r\n \n\t\t\t\t\t\t", "date": "2018.09.20", "title": "Поредно НАПАДЕНИЕ над екип на Спешна помощ! Издирват побойника!"}
{"url": "http://www.bnews.bg/article/249035-oskverniha_balgarskata_kostnitsa_v_nish", "text": "\n Българската костница в местността Ледена стена в Ниш е осквернена. По стените на костницата  са написани с спрейове неприлични надписи, също така са изпочупени и част от плочите. \r\n\r\n \"Бугарски окупатори не могу бити ослободители, преселете ово у Софиоу!\", гласи един от надписите на вандалите, изписан с черен спрей. \r\n\r\n В мемориала са събрани тленните останки на 2015 български войници и офицери загинали през есента на 1944 г. в Македония и Сърбия, от участието на Българската армия в първата фаза на Втората световна война. \r\n\r\n Генералният консул на България в Ниш Едвин Сугарев определи оскверняването на костницата като \"проява на първобитен национализъм\". Пред Dir.bg той съобщи, че по случая вече се работи, уведомена е полицията и ще бъде заведено следствено дело срещу неизвестен извършител. \r\n\r\n На въпрос какви грижи се полагат за поддръжката на тази костница, Сугарев заяви, че тя не е на добро равнище. \"Една плоча във фронталната част на паметника е паднала и предстои да бъде ремонтирана. Поискали сме разрешение от Института за паметници на културата в Ниш и от Министерството за труда и социалните грижи, което издава такива разрешения. Иначе има готов проект за реконструкция\", заяви той. \r\n\r\n Последва и реакция на българското Министерство на външните работи във връзка с поругаване на паметника-костница в Ниш. По указание на вицепремиера и министър на външните работи Екатерина Захариева, българският посланик в Белград Радко Влайков е връчил нота на сръбското външно министерство, в която се настоява за конкретни действия за незабавното заличаване на пораженията върху паметника, за незабавното разкриване на извършителите на поругаването, които да понесат отговорност в съответствие със законите на Република Сърбия, както и за категоричното разграничаване на официалните сръбски власти от подобни вандалски актове, съобщиха от пресцентъра на МВнР. \r\n\r\n По време на разговора в сръбското външно министерство посланик Радко Влайков е изразил дълбоката убеденост на българската страна, че посегателството върху военния паметник е в пълно противоречие с отличния климат на двустранните отношения и личната ангажираност за тяхното развитие на президента на Република Сърбия Александър Вучич. \r\n\r\n Българският дипломат е акцентирал и върху особеното притеснение от факта, че оскверняването на паметника възражда говора на  омразата и всява страх в навечерието на изборите за национални съвети на националните малцинства в Република Сърбия на 4 ноември 2018 г., включително на Национален съвет на Българското национално малцинство. \r\n\r\n Посланик Радко Влайков е посочил също, че този случай е поредното доказателство, че на местно ниво периодично изскачат рецидивите на миналото, тъй като до някои райони в Сърбия все още не е достигнала информацията, че на най-високите нива на двете държави и правителства се работи за историческо помирение. \r\n\r\n В отговор от Министерството на външните работи на Сърбия е изразено съжаление от оскверняването на военния паметник-костница, като е подчертано, че вандалският акт е неприемлив и в дисонанс с отличните отношения между двете страни. По време на срещата е поет ясен ангажимент от сръбска страна за незабавно внимателно проучване и реакция по случая. \r\n\r\n Антибългарските послания са част от всекидневието в Босилеград \r\n\r\n \"Непрекъснато в сръбските медии се публикуват антибългарски послания и фалшифицирани тълкувания на историята на самите българи. Това е част от ежедневието, в което живеем тук в Босилеград\", каза председателят на Културно-информационен център на българското национално малцинство \"Босилеград\" в Сърбия във връзка с осквернената българска Костница в Ниш. \r\n\r\n \"Ето на 9 септември в града беше отбелязан Ден на освобождението от българска фашистка окупация\". Тези прояви продължават да се демонстрират\", посочи той. \"Ние българите казваме, че със сърбите сме братя по кръв, но аз не съм чул такива изказвания от тяхна страна\", допълни Николов. \r\n\r\n Според него стереотипите за българите като окупатори, фашисти и хора, застрашаващи националните интереси на сърбите се разпространяват непрекъснато в публичното пространство, литературата, кинематофрацията и сръбската историческа наука. \"Това е така, защото в културата на възпитанието непрекъснато се насажда този омраза\", каза той. Според него причината в тази народопсихология се крие в проповядване на концепция за създаване на Велика Сърбия и териториални претенции към България. \r\n \n\t\t\t\t\t\t", "date": "2018.09.20", "title": "Оскверниха българската костница в Ниш"}
{"url": "http://www.bnews.bg/article/249015-eto_zashto_sa_zaginali_drevnite_tsivilizatsii", "text": "\n Учени от университета на Уайоминг заключиха, че съществували през последните 10 000 години древни цивилизации били синхронизирани една с друга, съобщава сп. \"Протоколи на Американската академия на науките\". \r\n  \r\nЗа това свидетелстват приблизително съвпадащите изменения в използването на ресурси и потреблението на енергия. По този начин различни култури се оказали свързани помежду си и гибелта на една от тях предизвикала изчезването на другите. \r\n  \r\nУчените изследвали исторически бележки и данни за радиовъглеродния анализ на проби от дървесина, овъглени дървета, кости, в райони в САЩ, Австралия, Великобритания и други страни за период от 10 000 години. \r\n\r\n Въз основа на тази информация било преценено потреблението на енергия под формата на храна за хората и селскостопанските животни, изкопаеми горива, електричество от обществата в различни периоди. \r\n\r\n  Специалистите освен това сравнили темповете на измененията в потреблението на енергия между цивилизациите в отделни региони на Земята и преценили нивото на синхронизация. \r\n  \r\nОказало се, че потреблението на енергия в една цивилизация действително се влияело от това в друга, но нивото на синхронизация намалявало с увеличаване на разстоянието между тях. \r\n\r\n Учените обясняват това с наличието на контакти между обществата както за кратък период, така и в разстояние на хилядолетия. \r\n  \r\nГлобализацията обаче може да доведе много цивилизации до синхронизиран крах. Хората се стремят да развиват инфраструктурата, за да може притокът на ресурси да е по-стабилен през следващите десетилетия и векове, но стават по-уязвими към значителните промени в обкръжаващата ги среда. \r\n  \r\nПо мнението на учените, това трябва да се има предвид в политиката на устойчивото развитие, която предполага взаимодействие между отделни страни и съгласувано използване на ресурси. \r\n \n\t\t\t\t\t\t", "date": "2018.09.20", "title": "Ето защо са загинали древните цивилизации!"}
{"url": "http://www.bnews.bg/article/249022-arabadzhievi_chakat_da_vidyat_dokazatelstvata_na_prokuraturata_togava_shte_deystvat", "text": "\n Със съответните актове на Специализирания наказателен съд е запорирано цялото имущество, което се води на семейство Арабаджиеви, каквато възможност позволява НПК. \r\n\r\n Това каза пред журналисти в парламента зам. главният прокурор Иван Гешев, съобщава „Фокус“. „Разследването на случая „Арабаджиеви“ продължава на пълни обороти. Разпитват се свидетели допълнително, назначават се експертизи“, заяви той. \r\n\r\n „Арабаджиеви са обявени за издирване. То е в ръцете на МВР и на съответните им чуждестранни партньори. Прокуратурата не осъществява издирвателна дейност, а правораздавателна“, коментира Иван Гешев. \r\n\r\n Попитан правени ли са опити от сем. Арабаджиеви за връзка с разследващи той посочи: „Нямам такава информация. Те в момента чакат ситуацията напълно да се изясни, да видят с какви доказателства разполага Прокуратурата. Тогава ще преценят какви действия да предприемат, това е традиционна политика по такива дела“.  \r\n  \r\n \n\t\t\t\t\t\t", "date": "2018.09.20", "title": "Арабаджиеви чакат да видят доказателствата на прокуратурата, тогава ще действат"}
{"url": "http://www.bnews.bg/article/249030-tereza_mey_nyama_da_ima_vtori_referendum_za_brekzit", "text": "\n Великобритания се подготвя да напусне ЕС без споразумение, ако няма приемливо предложение. Това обяви премиерът на Обединеното кралство Тереза Мей след двудневната среща на Общността в Залцбург, на която беше обсъден Брекзит. \r\n\r\n Тя каза, че ще подкрепи предложение за ирландската граница само ако работи за цяла Великобритания. \r\n\r\n \"Ако не бъде постигнато споразумение, приемливо за Великобритания, ние се подготвяме за напускане без сделка\", предупреди тя на пресконференция след срещата на евролидерите в Австрия. \r\n\r\n \"Вярвам, че можем да постигнем добро споразумение. Вярвам, че има растящо желание да седнем и да гарантираме, че можем да постигнем споразумение\", продължи Мей. \r\n\r\n Министър-председателят потвърди, че няма да има втори референдум за Брекзит. По-рано малтийският премиер заяви, че евролидерите подкрепят второ национално допитване на Острова. \r\n\r\n Мей потвърди, че ще представи пред ЕС ново предложение в опит да се намери решение за границата с Ирландия. По думите й няма контрапредложение от ЕС за споразумение за Брекзит, което би било приемливо за Великобритания. \r\n\r\n Според нея предложението от \"Чекърс\" е единственото на масата. По-рано днес евролидерите отхвърлиха икономическата страна на предложението, тъй като не отговаря на правилата на единния пазар. \r\n\r\n Британският лидер се надява да бъде постигнато споразумение през октомври. \r\n \n\t\t\t\t\t\t", "date": "2018.09.20", "title": "Тереза Мей: Няма да има втори референдум за Брекзит"}
{"url": "http://www.bnews.bg/article/249010-i_tsv_tsv_potvardi_sluhovete_nankov_e_podhodyasht_za_zam_ministar_na_regionalnoto_razvitie", "text": "\n Николай Нанков е подходящ за депутат, но назначаването му като заместник-министър на регионалното развитие ще бъде добро решение. Това коментира в кулоарите на парламента председателят на Парламентарната група на ГЕРБ Цветан Цветанов. Нанков, който подаде оставка като регионален министър заради трагедията край Своге, от днес не оглавява ведомството:  \r\n\r\n \"Министър-председателят е този, който ще прецени дали ще бъде назначен Николай Нанков за заместник-министър, но смятам, че ако се стигне до подобен подход, това ще бъде едно добро решение, за да може действително да се продължи това, което е по сроковете, както за тол системата и разбира се, по всички програми, които са свързани с \"Региони в растеж\". \r\n\r\n Както Би Нюз вече съобщи, самият  \r\n \n\t\t\t\t\t\t", "date": "2018.09.20", "title": "И Цв.Цв. потвърди слуховете: Нанков е подходящ за зам.-министър на регионалното развитие!"}
{"url": "http://www.bnews.bg/article/249009-mis_silikon_estetik_nedelina_tsaneva_s_novi_korektsii_predi_da_ni_predstavi_na_miss_plastic_surgery_international", "text": "\n „Мис Силикон естетик“ Неделина Цанева се е подложила на нови разкрасителни и пластични корекции в Турция \r\n\r\n Красавицата, която ще представи страната ни на международния конкурс „Miss Plastic Surgery International“ в края на октомври в Корея, се е барнала преди изявата си на престижния форум. Това издадоха нейни приятелки, които я тагнаха от скъпарска клиника за пластична хирургия в Истанбул. \r\n\r\n Явно силиконката държи на перфектната си визия, която й донесе и короната „Мис Силикон естетик 2018“ - присъдена за първи път в десет годишната история на конкурса „Мис Силикон“. Именно тя й дава право да се състезава в Корея на най-престижния световен форум за красавици с естетически издържани корекции „Miss Plastic Surgery International“. \r\n\r\n Името на Неделина Цанева нашумя около множество конкурси в които е участвала – Мис Плеймейт, Мис София и Мис Стара Загора. Носителка е на титлите Мис Стара Загора 2014, Мис София 2015 и Best Erotic Model 2017. \r\n \n\t\t\t\t\t\t", "date": "2018.09.20", "title": " „Мис Силикон естетик“ Неделина Цанева с нови корекции преди да ни представи на  „Miss Plastic Surgery International“ "}
{"url": "http://www.bnews.bg/article/249012-spipaha_s_podkup_sluzhitel_na_babh", "text": "\n Служител от Областната дирекция по безопасност на храните (ОДБХ) в Ямбол е задържан при вземане на подкуп, съобщиха от Областната дирекция на МВР.  \r\n\r\n Арестуваният е главен инспектор и като длъжностно лице е поискал и приел пари от собственик на търговски обект в Елхово, Подкупът бил в размер на 300 лева. \r\n\r\n На 62-годишния мъж е повдигнато обвинение и му е наложена мярка за неотклонение \"парична гаранция\" в размер на 1000 лева. Работата по разследването на случая продължава. \r\n \n\t\t\t\t\t\t", "date": "2018.09.20", "title": "Спипаха с подкуп служител на БАБХ!"}
{"url": "http://www.bnews.bg/article/249011-ivan_laskin_v_bolnitsa_po_speshnost_tarsyat_se_kravodariteli", "text": "\n Актьорът Иван Ласкин е бил приет по спешност в столината 2-ра градска болница. Това разкриха негови приятели. \r\nТой е бил откаран там с чернодробна недстатъчност, след като е припаднал. Приет е в отделението по гастроентерология, предстои да му бъде направена операция, потвърдиха пред БЛИЦ от здравното заведение. В момента Иван Ласкин се нуждае от кръводаряване. Търси се рядката група А-, пише Блиц. \r\nСъпругата му Алекс Сърчаджиева е дала кръв преди малко. Актьорът преживя огромна трагедия, която го срина в последните дни - в средата на август почина на 70-годишна възраст неговият баща Славчо. Негови близки споделят, че това също е оказало влияние върху здравословното състояние на актьора. \r\n \n\t\t\t\t\t\t", "date": "2018.09.20", "title": "Иван Ласкин в болница по спешност, търсят се кръводарители"}
{"url": "http://www.bnews.bg/article/249005-nankov_may_ostava_ministar_stava_zamestnik_na_avramova", "text": "\n Слух, че Николай Нанков ще стане зам.-министър на Петя Аврамова, обиколи кулоарите на НС веднага след гласуването на рокадите в кабинета. Самият той заедно с приемничката си Петя Аврамова не отговориха директно на въпроса, но и не отрекоха. \r\n\r\n Той намекна, че освен политик, е преди всичко експерт, а тя призна, че неговият опит й е нужен в МРРБ. \r\n\r\n \"Не мисля, че е редно да отговарям на този въпрос какво бих направил. Мисля, че това, което направихме и като морален акт в целия широк спектър на думата \"политическа отговорност\", това, което направихме и тримата колеги, в момента е факт, но трябва да разсъждавам и рационално, все пак отговорността, освен политическа, е и експертна, държавническа, нека бъдещето да говори. Разбира се, и тези, от които зависи. От утре с тримата колеги сме народни представители\", каза Нанков. \r\n\r\n Наследничката му пък не разкри дали той ще е член на екипа й. Аврамова също не отговори директно на въпроса.\"Съзнавам отговорността, която поемам, ще държа на приемствеността и ще продължа всички добри политики на предходните министри - Нанков и Павлова\", каза новоизбраната шефка на МРРБ. Тя очерта трите си приоритета - ефективност, качество и контрол, като обеща да работи съвместно с кметовете и съсловните организации в сектора. За мен ще бъде безкрайно ценно да получа подкрепата на министър Нанков, когото дълбоко уважавам и ценя. Ще бъде ценно да получа възможност да ползвам и неговите знания и опит\", бе отговорът на Петя Аврамова, предаде Канал 3. \r\n \n\t\t\t\t\t\t", "date": "2018.09.20", "title": "Нанков май остава министър, става заместник на Аврамова?"}
{"url": "http://www.bnews.bg/article/249007-8_godini_zatvor_za_ubietsa_na_11_godishnata_nikol_v_asansyora_v_burgas", "text": "\n \r\nПо внесен обвинителен акт на Окръжна прокуратура – Бургас, съдът наложи наказание от 8 г. „лишаване от свобода“ на Иван И., подсъдим за убийство на 11-годишно момиче в гр. Бургас. \r\nПо внесен обвинителен акт на Окръжна прокуратура – Бургас, съдът наложи наказание от 8 г. „лишаване от свобода“ на Иван И. Той е подсъдим \r\nза това, че на 20.08.2017 г. в гр.Бургас, ж.к. „Меден рудник“, умишлено умъртвил 11-годишно момиче, чрез нанасяне на удар – пробождане с нож \r\nна врата, при което е прерязана вътрешната сънна артерия и е причинена силна кръвозагуба и остра анемия, довела до смъртта на пострадалата, като \r\nубийството е извършено по особено мъчителен за убитата начин . \r\n\r\n Пострадалата е останала в съзнание след пробождането, достатъчно информативно е възприемала същността на ситуацията, в която се е намирала, виждала е изтичащата от раната кръв, била е затворена в кабината на асансьора, викала е за помощ, осъзнавала е неизбежността на смъртта си, като макар и непълнолетен, подсъдимият е разбирал свойството и значението на извършеното от него и е могъл да ръководи постъпките си. \r\n\r\n Присъдата на Окръжен съд – Бургас може да бъде обжалвана пред Апелативния съд в града. \r\n  \r\n \n\t\t\t\t\t\t", "date": "2018.09.20", "title": "8 години затвор за убиеца на 11-годишната Никол в асансьора в Бургас!"}
{"url": "http://www.bnews.bg/article/249034-nyama_pari_za_magistrali_v_severna_balgariya_chakame_na_kitaytsite", "text": "\n 3 милиарда лева са необходими за непостроените 250 км от магистрала \"Хемус\", магистрала \"Черно море\", Русе - Велико Търново, тунела под Шипка и под \"Петрохан\". \r\n\r\n Това съобщи зам.-министърът на регионалното развитие Валентин Йовев по време на конференция за възможностите за развитие на публично-частното партньорство, съобщи \"Дунав мост\". \r\n\r\n \"Добрата новина е, че към тези проекти има инвеститорски интерес\", каза Йовев. Той добави, че вече има подписани споразумения с китайски компании. \r\n \n\t\t\t\t\t\t", "date": "2018.09.20", "title": "Няма пари за магистрали в Северна България, чакаме на китайците"}
{"url": "http://www.bnews.bg/article/249020-shterkata_na_yordanka_hristova_ya_zaradva_s_nova_snaha", "text": "\n Йорданка Христова блести щастлива с чисто нова снаха.  Щерката на голямата певица заби апетитно гадже – изпъната като струна брюнетка, видя с очите си репортер на „Уикенд”. Ивана Стоичкова бе забелязана в центъра на София не с лесбо приятелката си Камелия Веселинова, а с тъмнокоса мацка с искрящ поглед, като двете не криеха близостта си. \r\n\r\n Наследницата на естрадната ни легенда от години не крие предпочитанията към собствения си пол. Преди 4 години Ивана отмъкна шавливата Камелия от поп певицата Люси Дяковска. Палавата келнерка Кеми нашумя с връзката си с певицата от „Ноу Енджълс”, но след като ѝ се насити, безскрупулно я заряза. Блондинката е всеизвестна с факта, че търси жени с добри финансови възможности, които да я издържат.  \r\n\r\n Злите езици дори разправят, че Камелия всъщност е хетеросексуална и си пада по мъже, но ѝ е по-лесно да завърта женски глави и затова се представя за „обратна”. Малко след като напусна Люси, Камелия се хвана с Ивана и двете изкараха заедно четири лета. Кратка раздяла ги отблъсна около кончината на тъст на Данчето Христова - Григор Стоичков. Наскоро обаче щерката на естрадната звезда показала окончателен червен картон на невярната блондинка и я заменила с нова мацка, при това доста красива.  \r\n\r\n Познати на Данчето Христова се радват, че певицата най-сетне е доволна от избора на Ивана. За близките ѝ бе ясно, че Йорданка недолюбваше палавата Камелия, защото смяташе, че използва Ивана заради известността, контактите и финансите ѝ. \r\n\r\n „Дъщеря ми е различна, но аз безкрайно много я обичам и боготворя”, заяви великата певица при участието си във „ВИП Брадър” преез 2016 г. Тогава Данчето призна, че няма проблеми с това, че отрочето ѝ си пада по жени. Въпреки това тя ненавиждала последното ѝ гадже Камелия. Сега естрадната легенда е доволна, че щерка ѝ има нов и читав човек в живота си. \r\n\r\n „Ивана е много щастлива с красивата брюнетка. С Камелия нещата не вървяха от доста време. Така Ивана най-после се реши и сложи край на агонизиращата връзка и сега се носи на крилете на любовта, дори запознала девойката с майка си”, коментираха познати на внучката на червения велможа Григор Стоичков. \r\n \n\t\t\t\t\t\t", "date": "2018.09.20", "title": "Щерката на Йорданка Христова я зарадва с нова снаха"}
{"url": "http://www.bnews.bg/article/249013-tsatsarov_razkri_kak_rabotyat_nelegalnite_fabriki_na_tyutyun", "text": "\n В България има истински сериозен промишлен капацитет, пълна мобилност и пълна автономност на работата при производството на нелегални цигари. Това каза главният прокурор Сотир Цацаров за нелегалното производството и разпространението на цигари заседание на Комисията за наблюдение на приходните агенции и борба със сивата икономика и контрабандата, предаде aгенция „Фокус“. \r\n\r\n „В България има модерни машини, цели поточни линии, които са и мобилни. Могат да бъдат преместени без особени проблеми от един град в друг, или в друга държава“, заяви той. „Има и пълна автономност на производството, то е от закрит тип“, обясни главният прокурор. „В две от фабриките у нас работниците са чужди граждани от бивши социалистически републики. Живеят изолирано във фабриките“, посочи Сотир Цацаров и допълни, че във фабриките има и сериозна охрана и наблюдение. \r\n\r\n „Установената фабрика в Карнобат е оборудвана с 2 модерни дизелови генератори. Единият е открит вътре в помещението, другият отвън. Те гарантират непрекъсната работа на фабриката“, коментира главният прокурор и уточни, че така по никакъв начин не може да бъде установено, че в помещенията се осъществява промишлена дейност. Сотир Цацаров посочи, че по случая в Тутракан халетата са бивши консервни фабрики, в Горна Оряховица - цяла поточна линия, в Калугерово - машина за производство на тютюн, а в Сапарева Баня - поточна линия от машина за производство и пакетиране на цигари. \r\n  \r\n \n\t\t\t\t\t\t", "date": "2018.09.20", "title": "Цацаров разкри как работят нелегалните фабрики на тютюн"}
{"url": "http://www.bnews.bg/article/248997-sem_zapochva_proverka_po_signali_sreshtu_vanko_1_zaradi_uchastieto_mu_vav_vip_brother", "text": "\n Съвета за електронни медии са постъпили сигнали във връзка с участието на рап певеца Ванко 1 в риалити предаването VIP Brother. \r\n\r\n Пред Dir.bg Виржиния Савова от медийния регулатор потвърди наличието на сигнали срещу рапъра, но отказа допълнителна информация за броя на сигналите и хода на проверката. \r\n\r\n Председателят на СЕМ София Владимирова е потвърдила пред \"Дневник\" по-рано днес, че СЕМ ще разгледа всички постъпили сигнали, като ще се концентрира върху участието на Ванко 1 в риалити формата, но няма да разглежда изказванията на рап изпълнителя, направени в къщата. \r\n\r\n Вчера сайтът \"Мама Нинджа\" публикува отворено писмо от клуб \"Не си сам(а)\", който е самоорганизирана общност от жени, обединени за оказване на дискретна взаимопомощ срещу насилието от позицията на бивши и настоящи жертви на насилие, адресиран до \"Нова телевизия\", СЕМ, продуцентите на предаването и широката общественост. В него от Клуба подчертават, че в \"прайм тайм в национален ефир шоково е героизиран като VIP (много важна личност), доказан международен престъпник, с противозаконна дейност в България, Франция, Белгия, Испания.\" \r\n\r\n В писмото се казва още: \r\n\r\n \"Не искаме и не можем да представляваме всички жени, станали жертва на дейността на Иван Главчев. Но можем да се поставим на мястото на всяка една от тях, застанала пред телевизионния екран, за да бъде зашлевена от предоставената му на всеослушание трибуна за изразяване на \"VIP\" мнение срещу няколко хиляди лева хонорар за това какво е мястото на жените в обществото! \r\n\r\n Настояваме престъпният статут на лицето Иван Главчев да бъде изрично и широко огласен, а националният ефир да се явява неизменно пространство за критично разобличаване на насилниците, не тяхна високоплатена трибуна!\" \r\n\r\n През 2003 г. Иван Главчев бе задържан и обвинен за сводничество, организиран престъпен трафик на жени и незаконно притежание на оръжие. Той бе осъден на 12 години затвор, но заради прословутата поправка на чл. 155 от Наказателния кодекс, с която драстично бяха намалени наказанията за сводничество, Ванко 1 излежа едва половината от присъдата си. \r\n\r\n Поправката стана известна като \"Ванко 1\", а скандалът бе наречен от тогавашния председател на Народното събрание Георги Пирински - \"парламентарен гаф на 2006 г\". \r\n\r\n Името Ванко 1 започва да добива популярност през 1999 г., когато заедно с Мишо Шамара записват няколко песни и издават албум, който носи името \"Голямата Комбина\". Дебютната песен на Ванко 1 е \"Майна, майна\", клипът е заснет в Париж. Малко след това излиза и песента \"Все още съм замесен\". Клипът е сниман в Доминиканската република, заедно с клипа на песента \"Всички палавници\" - продължение на \"Все още съм замесен\". Това изстрелва Ванко 1 по всички топ класации, превръщайки го в една от новите звезди на българската рап сцена. \r\n \n\t\t\t\t\t\t", "date": "2018.09.20", "title": "СЕМ започва проверка по сигнали срещу Ванко 1 заради участието му във  VIP Brother."}
{"url": "http://www.bnews.bg/article/248998-s_mazni_gyobetsi_i_tlasta_chalga_preslava_polya_razhdaneto_na_paola", "text": "\n Изпълнителката бе изписана във вторник с детето си и се прибра в дома на половинката си Павел. \r\n\r\n Часове след като напусна болницата, певицата вече посрещаше гости на парти, организирано за здравето на първородната й рожба. Наследничката на певицата и бизнесмена ще носи името Паола, писа „България Днес“. \r\n\r\n Младите родители оставиха за няколко часа бебето, за да почерпят приятелите си. Те повериха грижите за малката на майката на певицата, която ще помага в отглеждането на Паола и за в бъдеще. \r\n\r\n Купонът продължи до ранни зори, а младите родители не свалиха усмивките си от щастие през цялото време. Щом певицата прекрачи прага на заведението, мазни кючеци зазвучаха и озвучиха кръчмата. \r\n\r\n За доброто настроение на гостите се погрижиха певци и музиканти. Те непрестанно поздравяваха младите родители. Всички въртяха и сучеха гьобеци под арабските ритми, а наздравиците летяха една след друга. \r\n\r\n Преслава показа, че вече се чувства добре и почти не седна на стола си, а през цялото време купонясваше с гостите. Само за кратко тя си взе въздух и обърна повече внимание на таткото на детето й. Метнаха и едно хоро. \r\n\r\n Редица колеги дойдоха за празника – Софи Маринова, Илиян, Джена и Борис Дали бяха сред гостите, които изпяха по някой свой хит. Софка пристигна с Гринго, а Джена бе със съпруга си. \r\n \n\t\t\t\t\t\t", "date": "2018.09.20", "title": "С мазни гьобеци и тлъста чалга Преслава поля раждането на Паола "}
{"url": "http://www.bnews.bg/article/249033-tramp_zatyaga_sanktsiite_za_rusiya", "text": "\n Президентът на САЩ Доналд Тръмп подписа изпълнителен указ, целящ да затегне прилагането на санкционния режим на Вашингтон по отношение на Русия. Текстът на документа бе разпространен от пресслужбата на Белия Дом в четвъртък, съобщава \"Фокус\". \r\n\r\n „Подписаният от мен изпълнителен указ ще затегне прилагането на тези санкции посредством предоставянето на допълнителни пълномощия ... на министъра на финансите (на САЩ Стивън Мнучин), за да може той да предприема определени действия по отношение на тези санкции, както и чрез предаваме на министерствата и ведомствата (на федералното правителство) разпореждания да предприемат всички нужни мерки в пределите на техните пълномощия, за да осигурят пълното прилагане на тези санкции“, се казва в текста на посланието от името на Тръмп. \r\n\r\n То е изпратено на председателя на Палатата на представителите в Конгреса Пол Райън и председателя на Сената, който по конституция е вицепрезидентът на САЩ Майк Пенс.    \r\n \n\t\t\t\t\t\t", "date": "2018.09.20", "title": "Тръмп затяга санкциите за Русия"}
{"url": "http://www.bnews.bg/article/248992-fen_natsist_na_etihad_izgarya_s_dozhivotno_nakazanie", "text": "\n Видео със фен на Лион, който показва нацистки поздрав на мача между \"хлапетата\" и Манчестър Сити на \"Етихад\", се появи в социалните мрежи. \r\n\r\n Реакцията на френския клуб бе моментална със съобщение, призоваващо за идентифицирането на фашиста. \r\n\r\n От клуба заявиха, че фенът ще получи доживотна забрана и няма да стъпи повече на мач на любимия си отбор. \r\n\r\n Иначе \"хлапетата\" изненадващо победиха английския шампион с 2:1 за успешен старт на Шампионска лига. \r\n\r\n Това бе най-голямата сензация в първия кръг на груповата фаза. \r\n\r\n \r\n \n\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t", "date": "2018.09.20", "title": "Фен-нацист на \"Етихад\" изгаря с доживотно наказание"}
{"url": "http://www.bnews.bg/article/248991-ostar_nedostig_na_lekari_ne_samo_v_balgariya_a_i_na_balkanite", "text": "\n Недостигът на лекари e проблем не само за страната ни, но и за голяма част от балканските държави. Ниското заплащане и лошите условия на труд продължават да принуждават много медици да работят извън родните си страни. \r\n\r\n Проблемът бе поставен пред председателите на лекарите от балканските държави на форум в Босна и Херцеговина, съобщи телевизия \"България он ер\". \r\n\r\n Липса на лекари и недофинансиране са само част от трудностите, пред които е изправена здравната система в Република Сръбска. В автономната област, част от Босна и Херцеговина, живеят малко над 1 млн. и 200 хил. души. \r\n\r\n Сериозен недостиг на редица медицински специалисти се наблюдава и в родните болници, признават от Българския лекарски съюз. \r\n\r\n Според представители на медицинското съсловие у нас, здравната ни система трябва да бъде преструктурирана ефективно като бъдат взети под внимание проблемите във всеки един регион на страната. \r\n\r\n Недофинансирането в областта на здравеопазването се откроява като проблем в повечето страни на Балканския полуостров. Чрез обмяна на опит обаче трудностите могат да бъдат по-малко, смятат експертите. \r\n \n\t\t\t\t\t\t", "date": "2018.09.20", "title": "Остър недостиг на лекари не само в България, а и на Балканите!"}
{"url": "http://www.bnews.bg/article/248990-radev_vizhdam_badeshte_za_balgariya_vav_vseki_obrazovan_mlad_chovek", "text": "\n \"Виждам бъдеще за България във всеки образован млад човек\", заяви държавният глава Румен Радев при откриването на единадесетото годишно издание на форума \"Кариера в България. Защо не?\". Събитието се провежда под патронажа на президента. Той се обърна към кандидати за работа в България изрази вяра, че те са на този форум, защото се водят от мисълта за България. \r\n\"България има нужда от вашите знания опит и качества днес\", каза държавният глава. По думите му,кандидатите за работа в България са дошли да търсят своето кариерно развитие с \"нов заряд на непримиримост към несправедливостта и беззаконието, с които нашето общество постепенно се примири и които са основната пречка за нашето обществено развитие\", заяви президентът Радев. \r\n\"За мен вие сте по-важни от чуждестранните инвестиции в България\", обърна се президентът към кандидатите. И допълни, че България има остра нужда да преодолее изоставането и да поеме по пътя на една всеобхватна модернизация, а кандидатите имат знанията и опита, с които да постигнат това. Качества, които по думите му струват повече от парите. \r\n\"Справянето със беззаконието, търсенето на нови социални модели, достъпът до качествени образование и здравеопазване и социални услуги, тук в България, възстановяването на прекъснати социални връзки, всичко това зависи от нас. Това е нашата обща битка за една нова модерна България, в която да се чувствате по-добре, отколкото навън\", заяви още президентът Румен Радев. \r\n \n\t\t\t\t\t\t", "date": "2018.09.20", "title": "Радев: Виждам бъдеще за България във всеки образован млад човек!"}
{"url": "http://www.bnews.bg/article/249002-borisov_v_bsp_ima_razdvoenie_na_lichnostta_po_temata_za_ungariya", "text": "\n „Раздвоението на личността се явява в БСП – партията, която издигна Радев. Защото Корнелия Нинова казва: „Ние подкрепяме Орбан”, а нейните депутати гласуваха за отнемането на право на глас на Унгария”. Това заяви премиерът Бойко Борисов преди неформалната среща на лидерите на ЕС в Залцбург. Думите му бяха в коментар на позицията, която страната ни трябва да изготви по въпроса за резолюцията на ЕП, с която Унгария може да бъде лишена от правото да гласува. Случаят е като ехо на случващото се в Полша, срещу която също има процедура по член 7 заради спорна реформа в правосъдието.  \r\n\r\n Борисов коментира и критиките, които президентът Румен Радев отправя към правителството през последните дни. Някои от тях са свързани с новите министри на транспорта, вътрешните работи и регионалното развитие. \r\n\r\n „Питам един държавен глава не би ли трябвало да е баща на всички партии? Не би ли трябвало да е еднакво отдалечен от всички партии? Той има право на своето мнение. Аз ако почна за Пламен Узунов или за неговите съветници какви служители са? Това помага ли на институциите? Нима там, при него няма един, който беше застанал с хитлеристки поздрав?“, попита риторично премиерът. \r\n\r\n Той категорично заяви подкрепата си за новите министри и допълни, че те ще се справят добре с работата си. \r\n \n\t\t\t\t\t\t", "date": "2018.09.20", "title": "Борисов: В БСП има раздвоение на личността по темата за Унгария!"}
{"url": "http://www.bnews.bg/article/249001-zapochna_neformalnata_sreshta_na_liderite_na_es_v_zaltsburg", "text": "\n Започна неформалната среща на лидерите на ЕС в Залцбург, на която участва министър-председателят Бойко Борисов. \r\n\r\n Държавните и правителствените ръководители на страните-членки обсъждат постигнатото по отношение на намаляването на броя на нелегалните мигранти и сътрудничеството с трети държави. На срещата ще бъде направен и преглед на напредъка, постигнат в областта на сигурността по границите и киберустойчивостта, както и в засилването на полицейското и съдебно сътрудничество. \r\n\r\n Срещата ще приключи със заседание във формат ЕС27 за обсъждане на въпросите, свързани с Брекзит. Това заседание ще предостави възможност за разглеждане на състоянието на преговорите с Обединеното кралство и следващите стъпки. \r\n \n\t\t\t\t\t\t", "date": "2018.09.20", "title": "Започна неформалната среща на лидерите на ЕС в Залцбург!"}
{"url": "http://www.bnews.bg/article/249008-mladen_marinov_vze_noviya_post_prez_salzi", "text": "\n  Новият вътрешен министър почти се разплака и призна пред журналистите, че заради работата си в сферата на сигурността на държавата, е ощетявал децата и семейството си. \r\n\r\n \"Може би не съм бил най-добрият баща, но предполагам, че това съм го правил, за да могат други семейства да се чувстват сигурни”, каза през сълзи новият министър и благодари на близките си. \r\n\r\n Маринов добави, че ще разчита на подкрепата на Валентин Радев в парламента. Радев ще бъде отново член на ресорната, вътрешна комисия в НС. \r\n\r\n По време на церемонията по предаване на поста самият Радев подари на приемника си писалка, тиролска шапка и вратовръзка.  \r\n\r\n Що се отнася до следващия главен секретар на МВР Маринов каза, че  \r\n\r\n все още няма човек за поста на главния секретар на МВР, който заемаше до днес. \r\n\r\n \"Този въпрос не стои на дневен ред\", каза той и не издаде имена на потенциални кандидати. \r\n\r\n Първата му работа ще е среща с полицейските синдикати, разкри още новият министър, с когото репортерите в НС си поиграха на гоненица и съпроводиха с въпроси до изхода на сградата, съобщи Канал 3. \r\n \n\t\t\t\t\t\t", "date": "2018.09.20", "title": "Младен Маринов взе новия пост през сълзи"}
{"url": "http://www.bnews.bg/article/249006-prezidentat_razkritikuva_gerb_za_ungariya_imat_dve_pozitsii_ednata_za_pred_balgarskata_publika_drugata_za_pred_es", "text": "\n Президентът Румен Радев разкритикува премиера Бойко Борисов за политиката му по отношение на Унгария. \r\n\r\n \"Министър-председателят е оторизиран да изрази позиция, той представлява България пред Съвета на ЕС. Но и аз, както и вие сме затруднени да проследим тази позиция, защото се оказва, че има две позиции - едната е за пред българската публика, а другата е за пред Съвета на ЕС\", отговори държавният глава на въпрос каква е неговата позиция по отношение на санкциите, които ЕП предлага на Съвета на ЕС да наложи на Будапеща, цитиран от БТА. \r\n\r\n Вчера, по искане на вицепремиерите Красимир Каракачанов и Валери Симеонов, правителството реши да излезе с позиция, с която защитава унгарския премиер Виктор Орбан, обвинявана за нарушаване на граждански свободи, неприкосновеността на съдебната власт и свободата на медиите. Борисов обаче опита да омаловажи това решение, което влиза в противоречие с общата позиция на Европарламента, с думите: \r\n\r\n \"В оперативното заседание се поставят точки, които нямат правна стойност. Накрая,колегите поставиха на обсъждане когато един ден - според мен това ще стане след около 2 години - се стигне до такова решение за санкции срещу Унгария - да се обявим срещу наказанието в частта \"отнемане на глас\". Толкоз - няма драма, няма нещо, което да е решение\". \r\n\r\n Днес Радев отбеляза, че такова амбивалентно поведение на премиера не може да тълкува. Дума, която вероятно премиерът няма да разбере без помощта на тълковен речник. \r\n\r\n Президентът обаче каза, че \"изключването и запушването на устата не са европейски принципи, те работят против самия ЕС\". \r\n\r\n За кандидатурата на Младен Маринов за вътрешен министър, която в момента се гласува от парламента, държавният глава коментира, че не разбира решението за това предложение. \r\n\r\n \"Парадоксално е, премиерът маха министъра на вътрешните работи заради \"мърлявата\", както той се изрази, работа на полицията, а по закон тази работа се планира, организира, ръководи и контролира от главния секретар на МВР, който пък съответно заради тази мърлява работа се предлага за министър\", коментира пред журналисти държавният глава, като поясни, че не разбира това назначение.  \r\n \n\t\t\t\t\t\t", "date": "2018.09.20", "title": "Президентът разкритикува ГЕРБ за Унгария: Имат две позиции -  едната за пред българската публика, другата за пред ЕС!"}
{"url": "http://www.bnews.bg/article/248993-temenuzhka_petkova_potvardi_prirodniyat_gaz_shte_skochi_s_blizo_14", "text": "\n Цената на природния газ не зависи от нас, това е ресурс, с който не разполагаме. Така енергийният министър Теменужка Петкова коментира пред bTV очакваното сериозно увеличение на синьото гориво с 14% от октомври, с което потвърди очакванията за скок на синьото гориво с посочения процент. Тя припомни, че цената се определя по формула и зависи основно от цената на петрола и курса на щатския долар. \r\n\r\n \"Няма политик и няма човек, който да не се притеснява от евентуални рискове за увеличаване на цените на енергийните ресурси, защото това влияе пряко и на бизнеса, и на битовите потребители\", коментира министърът. \r\n\r\n По думите й има възможност да бъде предоговорена цената в бъдеще с \"Газпром\", но не посочи кога ще стане това. Енергийният министър потвърди, че НЕК трябва да плати още 32 млн. евро по проекта АЕЦ \"Белене\", защото това е постановил арбитражният съд. За изплатените на \"Уорли парсънс\" 270 млн. евро по проекта Петкова коментира, че те са изплатени за документация по договор с НЕК. \r\n\r\n \"Без фигурата на архитект на проекта не може, а изпълнителя е избран след обществено поръчка\", уточни тя. Петкова припомни, че до края на октомври трябва да е готова процедурата за избор на стратегически инвеститор. Засега ясно изявен интерес от Китайската ядрена корпорация, обяви министърът. \r\n\r\n Тя коментира и информацията, че ще бъдат платени още 1 млн. лв. за консултант и обяви, че няма такова нещо. Ставало въпрос за преконсервация на оборудването за \"Белене\". \r\n \n\t\t\t\t\t\t", "date": "2018.09.20", "title": "Теменужка Петкова потвърди: Природният газ ще скочи с близо 14%"}
{"url": "http://www.bnews.bg/article/249000-zadignaha_virtualna_valuta_za_60_miliona_dolara_v_yaponiya", "text": "\n Биткойни и друга виртуална валута на стойност 60 000 000 долара са откраднати при хакерска атака в Япония.  \r\n\r\n Бюро, управляващо виртуална валутна борса в Осака, съобщи, че в неговия сървър е регистриран незаконен достъп, при който са прехвърлени пари. Служителите са информирали властите и очакват да започне разследване по случая. От компанията добавят, че задигнатите валути са биткойни и монакойни. Мениджърски екип ще се оттегли след връщането на загубените активи на клиентите, пише БГНЕС. \r\n\r\n Япония е голям център за употреба на виртуални валути. По последни данни около 50 000 магазина приемат да работят с биткойни. По-рано тази година друга валутна борса беше атакувана от хакери, при което изчезна криптовалута на стойност половин милиард долара. \r\n \n\t\t\t\t\t\t", "date": "2018.09.20", "title": "Задигнаха виртуална валута за 60 милиона долара в Япония!"}
{"url": "http://www.bnews.bg/article/248962-eto_ya_novata_na_orlin_pavlov", "text": "\n Πeвeцът Opлин Πaвлoв и тoзи път нe ycпя дa cĸpиe зa дългo вpeмe тaйнcтвeнaтa cи пpиятeлĸa. Πpипoмнямe, чe пpeди извecтнo вpeмe oт близĸoтo oбĸpъжeниe нa Opлин Πaвлoв издaдoxa, чe тoй oтнoвo лeти нa ĸpилeтe нa любoвтa. \r\n\r\n Te oбaчe ĸaтeгopичнo oтĸaзвaxa дa издaдaт ĸoя e нoвaтa дaмa, плeнилa cъpцeтo мy. Двaмaтa ca пo-щacтливи oт вcяĸoгa Πpeди няĸoлĸo вeчepи oбaчe Opлин Πaвлoв бe зaбeлязaн нa пapти в cтoлицaтa. \r\n\r\n Toй ce пoявил нa пapтитo в ĸoмпaниятa нa 20-гoдишнa мyлaтĸa. Πo тoзи нaчин тoй ĸaтeгopичнo oпpoвepгa cлyxoвeтe, чe двaмaтa ca ce paздeлили и e пpexвъpлил внимaниeтo cи ĸъм нoвa дaмa. Фaĸт e oбaчe, чe тoвa e пъpвият cлyчaй, в ĸoйтo изпълнитeлят и изгopaтa мy пoĸaзвaт пyбличнo любoвтa cи, пpи тoвa пpeд cтoтици. \r\n\r\n Oчeвиднo Opлин e ycпял дa ce oтъpcи oт cтpaxa cи, чe cлeд ĸaтo paзĸpиe дaмaтa нa cъpцeтo cи, вpъзĸaтa мy oтнoвo щe пpeтъpпи ĸpax. \r\n\r\n Πpeз цялaтa вeчep тoй нe ce oтдeлил oт пpиятeлĸaтa cи. Haпpaвилo впeчaтлeниe, чe я дapил cъc cтoтици нeжни пpeгpъдĸи. Дoĸaтo бил нa cцeнaтa пъĸ нe я изпycĸaл oт пoглeд. Шиpoĸaтa й ycмивĸa бe дoĸaзaтeлcтвoтo зa вcичĸи, чe e мнoгo щacтливa в ĸoмпaниятa нa Opлин Πaвлoв, пишe pik.bg. \r\n \n\t\t\t\t\t\t", "date": "2018.09.20", "title": "Ето я новата на Орлин Павлов"}
{"url": "http://www.bnews.bg/article/248985-tramp_otpravi_yarostna_kritika_sreshtu_pravosadniya_si_ministar", "text": "\n Американският президент Доналд Тръмп предприе една от най-яростните си атаки срещу назначения от самия него министър на правосъдието Джеф Сешънс, предаде ДПА. \r\nВ интервю по телевизия \"Хил.ТВ\" вчера той се оплака, че \"няма министър на правосъдието\". \r\nТръмп не за първи път излива гнева си от решението на министъра през март 2017 г. да се откаже да контролира т.нар. \"руско разследване\" на специалния прокурор Робърт Мълър и да предаде тази функция на своя заместник Род Розенстейн. По този начин Сешънс фактически се отказа да защитава президента, заради което всъщност бе номиниран от него. \r\n\r\n В интервюто си Тръмп се оплаква, че това, което Сешънс направи, било \"много нечестно\" и че той е \"силно разочарован\" от него. \r\n\r\n Анализатори, цитирани от ДПА, предполагат, че последните нападки на президента може би подготвят почвата за уволнението на Сешънс. Самият министър засега не е отговорил на тези изявления. \r\n \n\t\t\t\t\t\t", "date": "2018.09.20", "title": "Тръмп отправи яростна критика срещу правосъдния си министър"}
{"url": "http://www.bnews.bg/article/248996-deputatite_se_skaraha_za_smyanata_na_trimata_ministri", "text": "\n Със 139 депутати в зала започна пленарното заседание, на което ще се гласуват трите министерски оставки и ще бъдат назначени нови министри. Предложението на БСП гласуването да се предава пряко по БНТ беше отхвърлено. В зала присъстват тримата министри в оставка, както и кандидатите за постовете им. \r\n\r\n Парламентът ще освободи Николай Нанков като министър на регионалното развитие и благоустройството и ще избере Петя Аврамова на негово място. От поста министър на транспорта ще бъде освободен Ивайло Московски, а на негово място ще бъде избран Росен Желязков. Първоначалното предложение на премиера за поста беше Александър Манолев, който обаче оттегли кандидатурата си. Депутатите ще гласуват и освобождаването на Валентин Радев като министър на вътрешните работи и избирането на Младен Маринов на поста. \r\n\r\n Вицепремиерът Томислав Дончев представи биографиите на кандидатите за министри Росен Желязков, Петя Аврамова и Марин Маринов. \r\n\r\n Депутатите се скараха дали изслушването на Желязков, Аврамова и Маринов да бъде преди избирането им или това да стане, след като бъдат избрани. \r\n\r\n От БСП поискаха процедура. Драгомир Стойнев предложи от парламентарната трибуна преди гласуването кандидатите за министри да оповестят политиката и приоритетите, към които ще се придържат. \"Трябва да чуем каква е политиката на новите министри, за да докажат, че не са пионки, които заменят едни хора с други, за да се избегне криза\", каза Стойнев. \"Искаме да чуем каква ще е политиката на новите министри, искаме анализ на министерствата, както и какви ще бъдат първите им действия във всяка една сфера. Първо министрите да обяснят какво ще правят, че те не са просто пионки, които да заменят едни хора с други само за да се избегне политическа криза, а че реално ще действат\", посочи Стойнев. \r\n\r\n ГЕРБ опонираха на това искане. Данаил Кирилов от управляващата партия заяви, че няма основание и няма как да се изисква предварително представяне на концепции. \"Не сме в процедура на публичен подбор. Да се придържаме към Правилника, да не допускаме демонстрации под формата на процедури\", призова той. \"Очевидно е, че кандидатите са поканени, за да отговарят на въпроси\", заяви Кирилов. \r\n\r\n \"Това са хората, които ще носят отговорността\", обяви депутатът от ГЕРБ Вежди Рашидов. \"Ще бъдат градивни, вие може ли да направите такъв отчет\", попита той депутатите от БСП. \r\n\r\n \"ГЕРБ е единственият виновен за собственото си затъване\", заяви от парламентарната трибуна председателят на ПГ на ДПС Мустафа Карадайъ. \"Във време, когато обществото има нужда от промяна и адекватни държавнически решения, сме принудени да се занимаваме с министерски оставки с цел запазване на властта, тоест с отлагане на неизбежното\", посочи той. \r\n\r\n \"Трите министерски оставки ще тушират напрежението, това е очакването на управляващите, но няма да се случи\", коментира Карадайъ. \"Не чухте предупреждението ни да съставите правителство, за да осъществите собствената си програма за управление\", посочи той. \"Противопоставихте български граждани, дадохте власт на национализма и популизма. Възприехте ги и ги превърнахте в своя кауза\", обяви председателят на ПГ на ДПС. \"Разрушихте и малкото останало доверие в институциите и с това предизвикахте криза на държавността. Тя е може би най-тежката не само в новата история на България\", посочи Мустафа Карадайъ. \"Днес трябваше да отговорим на въпросите как да спрем войната по пътищата и агресията, как да подобрим живота на българите, какво да се предприеме по преговорите за Многогодишната финансова рамка\", обясни той. \"Няма да чуем отговорите на важните въпроси от правителството, няма да дочакаме решението на проблемите на българите от това правителство\", обяви Карадайъ и уточни, че формулата на властта е грешна. \"Предсрочните избори са неизбежни. Нито оставки, нито предсрочните избори сами по себе си са решение\", каза още председателят на ПГ на ДПС. \r\n\r\n Председателстващият заседанието заместник-председател на Народното събрание Емил Христов на няколко пъти отговори, че кандидатите ще имат думата накрая на дебата. \r\n\r\n Искаме отговорите преди да закриете дебата, заяви заместник-председателят на ПГ на \"БСП за България\" Георги Свиленски. Ако искате да криете кандидатите за министри, какъв е смисълът от днешния дебат, попита той и призова да им се даде думата в хода на дискусията. \r\n\r\n Емил Христов обясни, че кандидати винаги досега са изслушвани след разискванията. \r\n\r\n Сред въпросите, отправени от опозицията към кандидатите, бяха ще продължи ли концесията на Летище София, каква ще е съдбата на БДЖ и на \"Български пощи\". \r\n\r\n Славчо Велков от левицата зададе въпрос към кандидата за министър на вътрешните работи Младен Маринов дали вече се е спрял на някой за главен секретар или ще чака му го посочат. \r\n\r\n Защо преасфалтирахте участъка край Своге, след като безопасността беше на ниво, попита Георги Свиленски. Чудите се как да сложите колани на правостоящите, коментира още той относно приетите спешни мерки за безопасност при авбтобусните превози. \r\n\r\n Политиката няма да се смени с тези промени в кабинета и правителството трябва да си отиде, коментира Свиленски. \r\n\r\n Колегата му Таско Ерменков отбеляза, че войната по пътищата взима всяка година стотици жертви и описа състоянието на пътищата - лошо покритие, липсваща маркировка, обрасли като джунгла. По думите му тези магистрали се строят, за да бъдат ремонтирани впоследствие с нови милиарди от приближени. Ерменков коментира, че за липсата на координация и съгласуваност между министерствата е виновен не министърът в оставка Николай Нанков, а министър-председателят. \r\n\r\n Очаква се оставките на министрите и кандидатите за техни заместници да бъдат подкрепени от ГЕРБ, \"Атака\", ВМРО и \"Воля\". От НФСБ да гласуват \"против\" оставките и \"за\" кандидатите. БСП и ДПС ще гласуват \"за\" оставките и \"против\" предложените заместници на министрите. \r\n \n\t\t\t\t\t\t", "date": "2018.09.20", "title": "Депутатите се скараха за смяната на тримата министри!"}
{"url": "http://www.bnews.bg/article/248995-burgas_e_lider_po_pvc_dograma_toploizolatsiya_i_stomanobetonni_zhilishta", "text": "\n Бургаска област е лидер в България по дял на жилищата с топлоизолация, както и на такива с PVC дограма. Това става ясно от данни в анализа към проекта на новата Национална жилищна стратегия, публикуван на сайта на регионалното министерство. \r\n\r\n Според статистиката в анализа 36,1% от жилищата в южната морска област имат изолация. На второ място е София-град с 31,9%, а на трето - област Варна с 27,6%. На другия полюс е област Видин с дял от едва 4,6%, предава \"Флагман\".  \r\n\r\n Данните са от 2011 г. Към този момент жилищата с топлоизолация в Бургаска област са били 97 174. В София-град те са били 193 724. Най-малко са във Видинска област - едва 3123. \r\n\r\n В анализа се посочва, че един от важните фактори на жилищния стандарт е енергийната ефективност на жилищата. \r\n\r\n \"Към 2011 г., близо 603 хил. жилища (15,5%) са с топлоизолация, осигуряваща нормативната топлопроводимост, респективно, енергийна ефективност. Пространственото разпределение на жилищата с топлоизолация по области е неравномерно - варира от 36,1% в Бургас и 31,9% в София - град, до символичните 4,6% във Видин и Монтана. Междувременно, програмите за енергийно саниране на многофамилни жилищни сгради (около 13 хил. жилища) и новото строителство (37 хил. жилища), до края на 2015 г. са добавили още 1,3%-относителен дял към жилища с изолация\", пише още в документа. \r\n\r\n От 2015 г. стартира Национална програма за енергийна ефективност на многофамилни жилищни сгради. За разлика от предходните пилотни проекти, тази програма има децентрализиран модел на управление. \r\n\r\n Изявен лидер в Програмата е област Бургас (236 договора и 18 санирани сгради), следвана от Благоевград (189/54), Хасково (180/18), София (165/0) и Пловдив (152/13), се посочва в анализа. \r\n\r\n Сравнено с жилищата с топлоизолация значително повече са тези с енергоспестяваща дограма - близо 1 130 000 (29%). \r\n\r\n \"Подобно на тези с топлоизолация и жилищата с PVC дограма са разпределени неравномерно в пространството на страната. С най-висок дял на такива жилища е област Бургас (49,7%), следвана от София - град (48,9%). В дъното на тази класация отново е област Видин - само 10,8%\", пише в анализа. \r\n\r\n По вида на конструкцията жилищният фонд е представен в четири обобщени категории - панели, стоманобетон, масивни (носещи тухлени стени и стоманобетонни плочи или гредоред), паянтови. \r\n\r\n В градовете по области, най-голям дял панелни жилища има гр. София - 35,6% (204 478 жилища в 3027 сгради). \r\n\r\n Дяловете на паянтовите жилища са с разлики над 20 пъти - от 0,3% в София и 0,6% в Бургас, до 12,6% в Смолян. Останалите категории са с умерени вариации. Стоманобетонните имат дялове от 4,6% в Софийска област, до 30,7% в Бургас. \r\n\r\n Южната морска област се отличава и с относително голям дял на новото строителство и малък дял на много старите сгради (отпреди 1945 г.). \r\n\r\n \"Проследена по области, възрастовата структура на фонда в градовете разкрива факта, че освен черноморското крайбрежие (области Добрич, Варна и Бургас) и Столицата, има и няколко области с относително висока строителна активност след 1990 г. Това са Пловдив (19,6%), Кърджали (15,8%) и Стара Загора (15%). Най-ниско по този показател е област Перник с дял от 6,8% жилища, построени в периода на прехода\", пише в анализа. \r\n\r\n В него е обследвано и положението в селата. Тук отново Бургас е лидер. \r\n\r\n \"Най-ниска е била строителната активност в селата от Северозападна България. Дяловете на жилищата, построени след 1990 г., са символични - в област Монтана - 1,9%, Враца - 2,1% и Видин - 2,2%. На другия полюс, с най-висока активност са били селата от същите райони, в които е имало най-висока активност и в градовете им - областите Бургас (27%), София (18,6%), Варна (17,1%) и Добрич - 14,3%. Следва да се отчете фактът, че повечето новопостроени жилища в селата от черноморското крайбрежие не са за постоянно обитаване, а за функции, свързани в отдиха\", посочват от Министерството на регионалното развитие и благоустройството (МРРБ). \r\n\r\n По данни от последното преброяване (2011 г.), населението на Р. България (7 327 224 човека) разполага с 3 887 149 жилища с 283,8 млн. кв. м полезна и 215,2 млн. кв. м жилищна площ. На база всички жилища, потреблението е осезателно над средните европейски стандарти - 550 жилища на 1000 обитатели, над 30 кв.м. жилищна площ на човек и 1,8 обитатели на жилище. \r\n\r\n Прави впечатление големият дял на необитаваните жилища в страната - 31,4% (1 220 416 жилища). \r\n\r\n \"Най-високите дялове необитавани жилища са в области Софийска (48,2%) и Перник (44,9%). Притегателната сила на прилежащата столична метрополия е \"изсмукала\" част от демографската маса на тези пространства и същевременно ги е запълнила с функцията \"отдих\". Жилищата, останали без функции, са предимно в отдалечените периферии, докато тези в изохрони до 45-50 минути, са вили и къщи за почивка\", пише в анализа на ведомството. \r\n\r\n Област Бургас е лидер по \"необитавани жилища\" по черноморското крайбрежие - 43,7%. Но всъщност доминиращият дял са чуждестранни инвестиции в жилища за сезонно ползване - за отдих, посочват още от МРРБ. \r\n \n\t\t\t\t\t\t", "date": "2018.09.20", "title": "Бургас е лидер по PVC дограма, топлоизолация и стоманобетонни жилища"}
{"url": "http://www.bnews.bg/article/248984-darzhavata_s_novi_merki_za_zaetost", "text": "\n Министрите на туризма и социалната политика с нови мерки за заетост. Те ще подпишат споразумение между двете ведомство, чиято цел е да се създаването на повече възможности за обучение и професионална квалификация на кадри в сферата на туризма. \r\n\r\n През последните няколко години браншът у нас изпитва сериозни затруднения и по принуда наема чуждестранни работници.  \r\n \n\t\t\t\t\t\t", "date": "2018.09.20", "title": "Държавата с нови мерки за заетост!"}
{"url": "http://www.bnews.bg/article/248987-debatite_v_ns_za_kadrovite_promeni_v_pravitelstvoto_prodalzhavat", "text": "\n В Народното събрание продължават дебатите по персоналните промени в правителството. Очаква се Народното събрание да гласува да бъдат освободени от постовете си министрите в оставка на регионалното развитие Николай Нанков, на транспорта Ивайло Московски и на вътрешните работи Валентин Радев. На тяхно място депутатите се очаква да изберат предложените от премиера Бойко Борисов кандидати за нови членове на правителството съответно Петя Аврамова, Росен Желязков и Младен Маринов. \r\nКандидатите за министри да обяснят какво ще правят, те не са просто пионки, които просто заменят едни хора с други, а ще са реални политици, поиска заместник-председателят на ПГ на \"БСП за България\" Драгомир Стойнев по време на дебата по промените в кабинета \"Борисов 3\".  \"Искаме дебат по политики. Тук не е конкурс за красота, това е българският парламент и трябва да дебатираме по политики\", подчерта той. \r\nПредседателстващият заседанието заместник-председател на Народното събрание Емил Христов на няколко пъти отговори, че кандидатите ще имат думата накрая на дебата. Искаме отговорите преди да закриете дебата, заяви заместник-председателят на ПГ на \"БСП за България\" Георги Свиленски. Ако искате да криете кандидатите за министри, какъв е смисълът от днешния дебат, попита той и призова да им се даде думата в хода на дискусията. \r\nЕмил Христов обясни, че кандидати винаги досега са изслушвани след разискванията. \r\nСред въпросите, отправени от опозицията към кандидатите, бяха ще продължи ли концесията на Летище София, каква ще е съдбата на БДЖ и на \"Български пощи\". \r\n\r\n Политиката няма да се смени с тези промени в кабинета и правителството трябва да си отиде, коментира Свиленски. \r\nКолегата му Таско Ерменков отбеляза, че войната по пътищата взима всяка година стотици жертви и описа състоянието на пътищата - лошо покритие, липсваща маркировка, обрасли като джунгла. По думите му тези магистрали се строят, за да бъдат ремонтирани впоследствие с нови милиарди от приближени. Ерменков коментира, че за липсата на координация и съгласуваност между министерствата е виновен не министърът в оставка Николай Нанков, а министър-председателят. \r\nПо-добре лидерите на опозицията да си подадат оставките и да дойде някой, който ще е сериозна опозиция, за да имаме сигурност в държавата. Това каза депутатът от ГЕРБ Вежди Рашидов от трибуната на Народното събрание, цитиран от Агенция „Фокус“. „Много е тъжно още преди да стъпят в длъжност новите министри да искате те да отговарят на въпроси. Свещено конституционно право на премиера е да решава с кого да работи и с кого - не, и отговорността я носи само той“, каза Рашидов. \r\nТой се обърна към опозицията с думите: „Не искам да ви се бъркам в партията, че вътре сте се разглобили доста, но това, че съсипахте понятието „опозиция“ прави в немилост всяко управление. А когато е немило едно управление, това застрашава националната сигурност. По тази логика заради това, че съм загрижен за националната сигурност, мога да искам оставките на вашите лидери. Така че по-добре вие си подайте оставката и да дойде някой, който ще е сериозна опозиция, за да имаме сериозно управление и сигурност в държавата\". \r\nПредсрочни парламентарни избори са неизбежни, заяви председателят на ДПС Мустафа Карадайъ в парламента по време на дебатите по персоналните промени в състава на правителството. \r\nВъв време, когато обществото има нужда от промяна, от реални и ефективни действия и адекватни държавнически решения по важните проблеми на хората, ние сме принудени да се занимаваме с министерски оставки с единствената цел запазване на властта, т.е. отлагане на неизбежното, коментира Карадайъ. \"Властваща некомпетентност, бюрократско бездушие, политически инатлък, популизъм във висша форма са цената на труден живот и човешки жертви. Общественото напрежение расте и само тези, които не искат да го видят, няма да се съгласят с този факт. Обществото очаква държавническо управление. Това няма как да се случи с това правителство\", отбеляза той. По думите му ГЕРБ е единственият виновен за собственото си затъване. \r\nПредлагат ни се министерски оставки, но какво от това, заяви Карадайъ и допълни, че правителството пропуска важни за хората неща, занимавайки се със себе си и собственото си оцеляване. Председателят на ДПС заяви, че правителството трябва да отговаря на важни въпроси като например - каква е подготовката за преговорите по Многогодишната финансова рамка на ЕС. Каква е готовността на правителството, какви стъпки предприема - никой не знае, посочи Карадайъ и допълни, че и самият кабинет не знае. \r\nДнес трябваше да дискутираме отговорите на тези и други важни въпроси - как да спрем войната по пътищата, как да спрем агресията, как да подобрим живота на българските граждани, какво да се предприеме по преговорите за Многогодишната финансова рамка, защото от тях зависи животът на всички нас след 2020 г., поне на тези, които сме решили да останем в страната, подчерта Карадайъ. По думите му това правителство няма да даде отговори на важните въпроси. \"Независимо от промените, които ще се правят, следва период на все по-тежки проблеми по-голяма несигурност. Формулата на властта е грешна и ако не се промени, нищо няма да се промени\", заяви той. \r\n\"Нито министерски оставки, нито промяна във формата на управление, нито предсрочни избори са решение сами по себе си. Нужен е диалог, ясна управленска програма, дълбоки промени и нов тип на управление. Нужно е реанимиране на държавността\", каза председателят на ДПС. \r\nКарадайъ заяви, че разделителният национализъм в някои европейски държави не може да гарантира стабилна и обединена Европа. Трябва да се преборим с разделителния национализъм и да възприемем обединителния патриотизъм, основа на българския етнически модел, подчерта той. \r\n \n\t\t\t\t\t\t", "date": "2018.09.20", "title": "Дебатите в НС за кадровите промени в правителството продължават"}
{"url": "http://www.bnews.bg/article/248983-iskat_postoyanen_arest_za_zadarzhanite_za_nezakonen_dobiv_na_darva", "text": "\n Прокуратурата ще поиска постоянен арест на задържаните за незаконен добив и търговия на дървесина в Своге. \r\n\r\n До момента разследването е установило, че четвърт милион лева е печалбата само за последната година на групата, водена от столичния шеф на дирекцията на горите. \r\n\r\n Стана ясно също, че единият от задържаните собственици на базата в село Батулия е служител на Министерството на правосъдието. Групата е притежавала огромно количество незаконен боен арсенал. Задържаните ще отговарят пред съда и за умишлени палежи на автомобили. \r\n \n\t\t\t\t\t\t", "date": "2018.09.20", "title": "Искат постоянен арест за задържаните за незаконен добив на дърва"}
{"url": "http://www.bnews.bg/article/248989-politsiyata_otkri_orazhie_i_boepripasi_v_kashta_vav_vrachansko", "text": "\n Голямо количество оръжие и боеприпаси са били открити в частен имот в село Манастирище, община Хайредин. Акцията е проведена в сряда след оперативно-следствени действия на служители от сектор „Противодействие на криминалната престъпност“ при Областната дирекция на МВР във Враца. \r\nПолицаите претърсили къща и двор - собственост на двама братя, на 61 г. и на 54 г. в село Манастирище. При претърсване на помещения, ползвани от 61-годишния мъж,  са намерени  и иззети: гладкоцевна ловна пушка 12 калибър;  2 пневматични пушки; бойна граната РГД-5 със завита запалка в нея; имитационна граната със запалка в нея; 50 електродетонатори; тротилова пресовка с тегло около 200 грама;  метално тяло с цилиндрична форма, саморъчно изработено; 3 пълнители за автомат тип „АК“; 3 метални кутии с барут за ловни патрони; плик, съдържащ около двеста грама барут за ловни патрони; кутия с  капсулвъзпламенители за ловни патрони; 2 огнепроводни шнурове съответно с дължина 8,10 метра и 0,20 метра; 417 ловни и бойни боеприпаси от различен калибър. \r\nВ хода на претърсването, след установяването на взривни вещества, местопроизшествието е запазено до пристигането на екип на Специализираният отряд за борба  с тероризма - МВР. 61-годишният собственик на имота, който  е криминално проявен, не е задържан по здравословни причини. Образувано е досъдебно производство. \r\n \n\t\t\t\t\t\t", "date": "2018.09.20", "title": "Полицията откри оръжие и боеприпаси в къща във Врачанско"}
{"url": "http://www.bnews.bg/article/248986-azis_ne_si_plashta_i_osigurovkite_natrupal_e_dalgove_za_hilyadi", "text": "\n Дългове за няколко хиляди лева е натрупал Азис към НОИ. Проверка на \"България Днес\" показва, че изпълнителят е с прекъснати здравноосигурителни права. Още от 2014-а Азис е спестявал дължимите суми към държавата. Осигуровки липсват и за почти цялата 2017г., а за настоящата се е отчел само за четири месеца. \r\nСправките в регистрите показва, че декларираният доход на певеца е 1500 лева на месец. Това означава, че общата сума, която трябва да плати, ако иска да получи добра пенсия и да си върне здравните права е над 13 000 лева. Това е поредният проблем, с който държавните органи се сблъскват. Одисеята му с НАП продължава от години. \r\nСамо преди дни, по информация на \"24 часа\", певецът е осъмнал със запорирани сметки и банкови карти по искане на приходната  агенция. През 2009-а след ревизия данъчните откриват, че славеят не се е регистрирал по ДДС, въпреки че бил длъжен да го направи заради доходи от икономическа дейност над 50 000. В ревизионния акт данъчните начисляват задължения от 581 000 лева, като с лихвата сумата стига 800 000. За да си вземе парите, държавата продаде огромен апартамент на певеца за 260 000 лева.     \r\n  \r\n \n\t\t\t\t\t\t", "date": "2018.09.20", "title": "Азис не си плаща и осигуровките, натрупал е дългове за хиляди"}
{"url": "http://www.bnews.bg/article/248965-chalgarki_loshi_momcheta_klasicheskata_kombinatsiya", "text": "\n Представителките на кръшния жанр имат силно влечение към мъже, които имат проблеми със закона. Или към парите им. \r\n\r\n Жоро Бирмата е последният виден любовник на фолкпевици, който е преследван от органите на реда и беше обявен за издирване. Младежът дълго време имаше връзка с Преслава, като любовта им беше доста бурна. На няколко пъти двамата се сбиваха на публични места заради голямата ревност на Бирмата. След раздялата им той се насочи към колежката й Алисия, с която се криеха от любопитни погледи, като пътуваха до екзотични дестинации. Двамата на няколко пъти се събираха и разделяха и в момента любовният им статус е мистерия. \r\n\r\n Фолкаджийките и лошите момчета по неписано правило се забъркват в любовни авантюри. Преди около 15-ина години най-горещата клюка гласеше, че примата Глория има връзка с подземния бос Георги Илиев. Двамата никога не бяха снимани заедно, но десетки свидетели разказваха за голямата им любов. Песента \"Крепост\" беше набелязана като посвещение на фолкпевицата към Главния, а във видеото към парчето в ролята на лошия мъж влезе актьорът Асен Блатечки. Към днешна дата Глория крие дали е обвързана, като има дъщеря Симона от младежката си любов Илия Загоров. \r\n\r\n Бурна любов с Илиев изживява и волната пеперуда на родния попфолк Кати. \"Да, вярно е, имахме връзка. Тя бе силно емоционална и беше изпълнена с много силни чувства. За Жоро мога да кажа само хубави неща! Беше много добър и благороден, истински джентълмен, човек на жестовете. И изключително красив и привлекателен като мъж. Мир на праха му! Това е всичко, което ще кажа за него. Останалото ще запазя като скъп спомен в сърцето си завинаги\", сподели преди време Кати, която остана в история повече с визията си, отколкото с гласовите си възможности. След години Кати се омъжи и има дъщеричка. \r\n\r\n Успешната кариера на фолкпевицата Магда беше разтърсена от проблемите около гаджето й Красимир Георгиев. Познатият като Красьо Черния плевенчанин беше сочен като лобист в съдебната система, в чието тефтерче фигурират имената на много политици, депутати, магистрати, полицаи, чрез които той се превръща в брокер в съдебната власт. Разкритията за това разтърсват държавата, но въпреки съдебните дела срещу него Красьо Черния се отървава без присъда. В трудните моменти Магда беше до него, но връзката им не беше същата и двамата преживяха събирания и раздели. Най-накрая чалгарката реши да го напусне и да продължи напред. В началото на годината тя роди дете от приятеля си и се е отдала на майчинството. \r\n\r\n Неизбежно в списъка с лоши момчета попада и Коко Динев, който е най-познатият мъж в родните фолксреди. Дъщеря от него има Анелия, а Емилия му роди две деца. Към днешна дата и двете фолкпевици не са с него. Около Динев винаги е имало слухове, но той не е бил арестуван или обвиняван официално. Заговори се, че е разследван за черно тото и може да бъде арестуван, но белезници не щракнаха около ръцете му. В началото на века се коментираше, че дори е посягал физически на Нелина, с която също имаше връзка. Но и това остана в сферата на предположенията. \r\n\r\n Най-големият карък в чалгата по отношения на проблемни мъже е Софи Маринова. На нея просто не й върви. Последните й проблеми бяха с любимия Гринго, който лежа в затвора. Той влезе зад решетките за 10 месеца и получи глоба от 5000 лева. \r\n\r\n Тодор Давидов тихомълком се споразумя с прокуратурата. Той се призна за виновен за рекет на айтоски бизнесмен и така успя да получи хем по-лека присъда, хем да избегне тягостен съдебен процес. Гринго бе арестуван миналия септември след сигнал на заможния търговец Асен Атанасов, познат като Акиф. Той твърди пред ченгетата, че е бил изнудван от непознати. Задържани са Гринго и аверът му Стефан Сливков. Двамата му искат 50 хиляди лева кеш, като заплашват да очистят него и семейството му, ако не приготви парите. \r\n\r\n Тачо, бившият приятел на Софка и неин доведен син, също има проблеми със закона. Той беше обвинен от властите в Италия за трафик на наркотици на територията на Ботуша. Появи се информация, че той е бил вкаран в затвора в Италия, а през последните седмици се заговори, че е измамил свой роднина с пари. Напук на всичките проблеми Данаил Игнатов усложни максимално родствените си отношения, като се ожени за доведената си сестра Галя. Софка отново е с Гринго и двамата често споменават, че мислят за сватба и деца. \r\n \n\t\t\t\t\t\t", "date": "2018.09.20", "title": "Чалгарки + лоши момчета - класическата комбинация"}
{"url": "http://www.bnews.bg/article/248978-kamerierka_otnovo_se_oplaka_ot_nasilie_ot_rabotodatel", "text": "\n Камериерка в хотел в „Слънчев бряг” се оплака от вербални и физически заплахи от страна на управителката на хотела, в който работела. Огняна Вълканова твърди, че била заплашвана с ножица. Били й отправени и нецензурни обиди. По думите на камериерката скандалът е станал пред очите на много служители в хотела. Тя е подала жалба в полицията. \r\n\r\n Пред екип на „Здравей, България” Огняна Вълканова разказа за случилото се. Тя недоумява с какво е предизвикала гнева на управителката на хотела. Твърди, че я удряла с юмруци по гърба. Веднага си подала молбата за напускане. \r\n\r\n Екип на NOVA потърси за коментар представител на ръководството на хотела. Такъв обаче не бе получен. От полицията обясниха, че работят по случая. От там са написали предупредителен протокол за това, че не трябва да има контакти между камериерката и управителката на хотела. За инцидента е уведомена и Районната прокуратура в Несебър.  \r\n \n\t\t\t\t\t\t", "date": "2018.09.20", "title": "Камериерка отново се оплака от насилие от работодател!"}
{"url": "http://www.bnews.bg/article/248981-yuzhna_koreya_puska_prez_2019_g_kabelen_kanal_za_severna_koreya", "text": "\n Нов кабелен телевизионен канал, специализиран в програми за Северна Корея, ще бъде пуснат в началото на следващата година в Южна Корея. Той ще се занимава с тематика, свързана със севернокорейското общество, култура, туризъм и храни. Ще излъчва и предавания за обединението на двете Кореи. \r\n\r\n Междувременно Министерството на културата, спорта и туризма на Южна Корея и Корейската туристическа организация подписаха споразумение с ръководствата на 13 общини, разположени покрай строго охраняваната демилитаризирана зона, разделяща Северна и Южна Корея. То предвижда нейното превръщане в активна зона за мирен туризъм. \r\n\r\n Там ще се изградят нови туристически обекти и атракции, както и туристически маршрути с ново съдържание. За целта е създаден специален координационен съвет, пише БТА. \r\n\r\n В момента демилитаризирана зона, противно на името си, е практически девствена територия, в която от 70 години почти не е стъпвал човешки крак, и е осеяна с минни полета. Нейното съживяване ще стане възможно като един от резултатите на процеса на мирен диалог между двете корейски държави, разделени и враждуващи от 70 години. Проектът е обявен по време на третата за тази година среща между лидерите на двете страни, провеждаща се в Пхенян. \r\n \n\t\t\t\t\t\t", "date": "2018.09.20", "title": "Южна Корея пуска през 2019 г. кабелен канал за Северна Корея"}
{"url": "http://www.bnews.bg/article/248976-liderite_na_dvete_korei_govoriha_pred_mnogohilyadna_publika", "text": "\n Историческото посещение на южнокорейския президент Мун Дже-ин в Северна Корея продължава с нови жестове на затопляне на отношенията. \r\n\r\n Двамата лидери присъстваха на масов спектакъл с хиляди участници, които формираха различни фигури. Южнокорейският президент се обърна със слово към многохилядната публика, като призова двете Кореи да прекратят 70-годишната си вражда и да градят общо бъдеще в мир. \r\n\r\n „Президентът Мун Дже-ин и аз постигнахме ценен резултат в развитието на отношенията между Северна и Южна Корея. Този момент ще остане в съзнанието на хората като красива сцена от историята. Нека да аплодираме с ентусиазъм президента Мун Дже-ин”, заяви Ким Чен-ун. \r\n\r\n „Обещахме си да превърнем нашите красиви реки и планини в земя на мир, без ядрени оръжия и ядрени заплахи и да я предадем на бъдещото поколение. Председателят Ким Чен-ун и аз ще хванем за ръце 80 млн. северно- и южнокорейци и ще създадем нова родина. Нека тръгнем заедно към едно ново бъдеще”, заяви Мун Дже-ин. \r\n \n\t\t\t\t\t\t", "date": "2018.09.20", "title": "Лидерите на двете Кореи говориха пред многохилядна публика"}
{"url": "http://www.bnews.bg/article/248977-aferata_karnobat_govori_advokatat_na_sina_na_kmeta_na_grada", "text": "\n „На Иван Димитров, може би, от държавното обвинение му е отредена една роля, която е необходима, за да се сформира така наречената „престъпна група” и да се повдигнат и поддържат обвиненията.  Спрямо него няма необходимия минимум от доказателства за обосновано предположение, за да се наложи тази най-тежка мярка”. Това заяви в ефира на NOVA Евгений Мосинов, адвокат на Иван Димитров, син на кмета на Карнобат. \r\n\r\n Димитров беше задържан на 6 септември  при  операция на специализираната прокуратура в града. Той беше един от арестуваните, заедно с алкохолния бос Миню Стайков. Според следствието акцията е била планирана, след като в средата на юли отново при операция на специализираната прокуратура в Карнобат беше разбита нелегална фабрика за цигари. \r\n\r\n „Не искам да го наричаме „сина на кмета”. Наказателната отговорност е лична, подобен израз създава натрапчиви внушения за определящата роднинска връзка”, заяви адвокат Мосинов. \r\n\r\n Адвокатът обясни, че на 6 септември на Димитров му е повдигнато обвинение за участие в престъпна група с още 7 лица, която функционирала от 2009 г. \r\n\r\n „Ролята на Иван Димитров беше само за държане и разпространение на акцизни стоки, цигари без бандерол в склада в град „Карнобат”. По-късно беше добавено и обвинението, че е държал и съхранявал акцизните стоки”, заяви Мосинов. \r\n\r\n Според Мосинов съдебният акт не е звучал убедително и е имало фактологически грешки. \r\n\r\n „Иван Димитров не е намерен при реализацията на 18 юли в имота, той е бил в къщи и когато е потърсен от органите на разследването, той е оказал пълно съдействие. В съда в определението беше казано, че има съпричастност, защото е отключил помещенията. И това не е вярно. Когато оказваш съдействие на полицията, това означава ли вина?”, попита адвокатът. \r\n \n\t\t\t\t\t\t", "date": "2018.09.20", "title": "АФЕРАТА „КАРНОБАТ”: Говори адвокатът на сина на кмета на града!"}
{"url": "http://www.bnews.bg/article/248982-liderite_ot_es_sled_vecherya_v_zaltsburg_nyama_napredak_za_brexit", "text": "\n Без напредък към споразумение за Brexit приключи работната вечеря на лидерите на Европейския съюз в австрийския град Залцбург. \r\n\r\n Британският премиер Тереза Мей се обърна към колегите си с призив да се откажат от неприемливите си искания, които според нея можели да разкъсат Великобритания. Тя потвърдила, че страната ще напусне ЕС през март, както е предвидено, и че няма да има втори референдум за членството. \r\n\r\n Мей призова лидерите на ЕС да вземат пример от нея и да нагодят позициите си в преговорите, така че да постигнат добра сделка. \r\n\r\n \"За да постигнем успешен завършек, то ЕС трябва да промени позицията си също както Обединеното кралство го направи. Уверена съм, че с добра воля и решимост можем да договорим сделка, която е добра и за двете страни\", каза Тереза Мей пред журналисти преди вечерята с лидерите на ЕС. \r\n\r\n Германският канцлер Ангела Меркел от своя страна призова за добронамереност и уважение в преговорите между Великобритания и ЕС. Тя заяви, че е възможно Великобритания и ЕС да запазят много близко сътрудничество в някои области, по-конкретно в сферата на сигурността. \r\n \n\t\t\t\t\t\t", "date": "2018.09.20", "title": "Лидерите от ЕС след вечеря в Залцбург: Няма напредък за Brexit"}
{"url": "http://www.bnews.bg/article/248979-palen_absurd_remontiran_podlez_bez_rampa_za_kolichki", "text": "\n Наскоро ремонтираният подлез на бул. „България” и бул. „Иван Евстатиев Гешов” в София остава недостъпен за майки с колички и инвалиди. В него няма нито рампа, нито асансьор. \r\n\r\n През подлеза се стига до спирката на трамвай номер 7. \r\n\r\n От Столична община обясниха за NOVA, че подлезът е строен през 80-те години и тогава конструктивно не е предвидено изграждането на рампа. \r\n \n\t\t\t\t\t\t", "date": "2018.09.20", "title": "Пълен абсурд! Ремонтиран подлез без рампа за колички!"}
{"url": "http://www.bnews.bg/article/248988-britanskite_sluzhbi_probili_belgiyskite_telekomunikatsii", "text": "\n Британската служба за електронно разузнаване GCHQ е проникнала в мрежите на държавния белгийски телекомуникационен оператор \"Белгаком\" през 2013 г., съобщават местни медии. Изводите са на белгийската федерална прокуратура и са залегнали в поверителен доклад, връчен на министерството на правосъдието. \r\nБританците са успели да отклонят сигнала между мобилните телефони, присъединили се към клетки на телекомуникационното дружество. Отбелязва се, че за целта британците са заразили с вируси компютрите на ръководители на дружеството, както и на служители по поддръжката и сигурността. Заразяването било извършено чрез съобщения от платформата Линкдин (LinkedIn). \r\nПрокуратурата е успяла да проследи операцията благодарение на данни, оповестени от бившия сътрудник на разузнаването на САЩ Едуард Сноудън. Според цитирани експерти е най-вероятно разрешението за операцията да е било издадено от \"много високо ниво, най-вероятно британския министър на външните работи\". \r\n \n\t\t\t\t\t\t", "date": "2018.09.20", "title": "Британските служби \"пробили\" белгийските телекомуникации"}
{"url": "http://www.bnews.bg/article/248994-kitay_svalya_mitata_za_vnosni_stoki_ot_oktomvri", "text": "\n Китай планира да намали средните мита върху вноса от повечето си търговски партньори още от октомври, съобщи Bloomberg. \r\n\r\n През юли Китай понижи митата за близо 1500 потребителски стоки, вариращи от козметика до домакински електроуреди, като част от усилията да отвори икономиката си. \r\n\r\n Решението е в съзвучие с обещанието, което Пекин даде на търговските си партньори, включително САЩ, че ще продължи да увеличава вноса си. \r\n\r\n Не се уточнява вносът от кои страни ще се облага с по-ниски мита. \r\n\r\n На икономически форум в пристанищния град Тянцзин китайският премиер Ли Къцян заяви вчера, че правителството ще продължи да понижава вносните мита за някои стоки, но не посочи подробности. \r\n\r\n Обещанието за по-нататъшно намаляване на митата бе дадено на фона на продължаващия търговски конфликт между САЩ и Китай, който обезпокои финансовите пазари и предизвика несигурност за световните вериги за доставки. \r\n\r\n Китай обяви във вторник, 18 септември, вносни мита върху американски стоки за 60 млрд. долара в отговор на допълнителните мита, планирани от американския президент Доналд Тръмп върху китайски внос за 200 млрд. долара. \r\n\r\n Търговският конфликт започна да засяга китайски градове и провинции, особено тези, които зависят от поръчките за износ към САЩ. \r\n\r\n Макар досегашните икономически последици от спора да са ограничени, търговското напрежение кара китайските износители да се отдръпнат от американския пазар, посочи вчера бивш ръководител на китайската централна банка \r\n \n\t\t\t\t\t\t", "date": "2018.09.20", "title": "Китай сваля митата за вносни стоки от октомври"}
