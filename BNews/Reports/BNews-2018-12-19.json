{"url": "http://www.bnews.bg/article/253938-epichen_gol_na_kristiano_obezsmarten_sas_skapotsenni_kamani", "text": "\n Колумбийският художник Маурисио Бенитес с псевдоним Mr. Bling, сътвори произведение на изкуството, на което е изобразена задната ножица на Кристиано Роналдо срещу Ювентус през миналия сезон. \r\n\r\n Мачът (завършил 3:0 за испанците) бе от четвъртфиналната фаза на Шампионска лига и изпълнението на португалеца е считано за едно от най-красивите в историята на турнира. \r\n\r\n Преди началото на новия сезон португалецът премина именно в Ювентус. \r\n\r\n Творецът пътува до Торино, за да връчи произведението си на футболиста. Картината е направена изцяло с кристали \"Сваровски\", като колумбийският творец публикува снимка в Инстарграм заедно с Кристиано и картината. \r\n\r\n Под публикацията си Mr. Bling написа: \"Благодаря ти, Кристиано, че повярва в мен.\" \r\n\r\n Това не е първи случай, в който бившият играч на Реал (Мадрид) се хвали с подобна придобивка. През 2017 г. португалската звезда получи бутонки, украсени със скъпоценни камъни, в знак на признателност за приноса му към спорта. \r\n\r\n   \r\n \n\t\t\t\t\t\t", "date": "2018.12.19", "title": "Епичен гол на Кристиано обезсмъртен със скъпоценни камъни"}
{"url": "http://www.bnews.bg/article/253936-bliznachki_ot_ruse_rodiha_detsata_si_v_edin_i_sashti_den", "text": "\n 19-годишни близначки станаха майки в един и същи ден в Русе. Сестрите родили момиченца вчера в Акушеро-гинекологичния комплекс към Университетската болница \"Канев\". \r\n\r\n Момичетата забременяли горе-долу по едно и също време. След това се оказва, че са с един и същи термин за раждането на своите две момиченца. Впоследствие и двете бременни преносват бебетата си с няколко дни и лекарите от университетската болница в Русе насрочват и за двете секцио в един и същи ден – 18 декември. \r\n\r\n В 12:45 ч. се ражда едното момиченце – 3600 грама, 50 см, а малко по-късно - в 14:05 ч., се ражда другото момиченце. То е с размери 2750 грама и дълга 49 см. Майките и бебетата се чувстват добре. \r\n\r\n Близначките са изродени от доц. д-р Георги Хубчев, началник на отделение Акушерство и гинекология, заедно с 2 екипа от акушерки и анестезиолози. \r\n \n\t\t\t\t\t\t", "date": "2018.12.19", "title": "Близначки от Русе родиха децата си в един и същи ден"}
{"url": "http://www.bnews.bg/article/253933-divna_progovori_slavi_trifonov_postapi_chudovishtno_s_men", "text": "\n „Все още не съм готова да говоря за опитите за самоубийство, не знам дали някога ще мога”, призна певицата Дивна, която се завърна в публичното пространство след катастрофата, в която пострада приятелката й Кристин. \r\n\r\n В „Преди обед” тя даде да се разбере, че не веднъж е стигала до решението да сложи край на живота си, но не пожела да навлиза в подробности за начина, по който е щяла да го направи. Певицата била в тежка депресия след сблъсъка, не излизала от вкъщи и не слушала никаква музика, но на рождения ден на Кристин й пуснала новата си песен „Всичко или нищо” и двете добре си поплакали. \r\n  \r\nСлед инцидента те поддържали връзка, но имало период, в който дълго време не се виждали, защото Дивна се прибрала у дома в Русе и не желаела да пътува по фаталния път, докато манекенката Кристин се лекувала в столицата. Изпълнителката все още няма отговор на въпроса как се е стигнало до катастрофата, но твърди, че е отговорен шофьор и кара нормално. \r\n  \r\n„Движих се с 90 километра, изпреварването бе позволено”, обясни певицата.”Чудовищно е хора да нападат хора по този начин, както постъпиха с мен”, коментира Дивна поста на Слави Трифонов, който поиска затвор за нея. Тя била много наскърбена и от държането на двама свои приятели, които прекъснали връзка с нея, затова още повече оценява подкрепата на своето семейство, което било плътно до нея, пише Хотнюз. \r\n \n\t\t\t\t\t\t", "date": "2018.12.19", "title": "Дивна проговори: Слави Трифонов постъпи чудовищно с мен!"}
{"url": "http://www.bnews.bg/article/253937-malkite_kamacheta_obarnali_karutsata_na_mourinyo", "text": "\n Във вторник Жозе Моуриньо трябваше да тренира играчите си на базата в Карингтън, но вместо това научи новината, че е уволнен от Манчестър Юнайтед след 2 години и половина на поста мениджър. \r\n\r\n Вестник \"Таймс\" разкри уникални подробности около случилото се във вторник и обстоятелствата от кухнята на отбора, които са наклонили везните към решението на ръководството. Ето го този страхотен поглед отвътре и анализът на това кои са камъчетата, обърнали колата на Жозе. \r\n\r\n Вместо да тренира отбора си в 14 часа следобед, Моуриньо е във фоайето и пие кафе, загледан в близкия прозорец. Със светъл панталон и черно яке, 55-годишният мениджър попълва документите за напсукане на хотела, в който живя две години и половина - \"Лоури\". Така и не пожела да има собствен дом в Манчестър. Неговият асистент Рикардо Формосиньо се присъединява, за да му прави компания, но двамата почти не разговарят. Моуриньо гледа в телефона си, който звъни непрестанно и праща съобщения през чат в социалните мрежи. Можем да си представим колко обаждания е получил в злощастния за него вторник. \r\n\r\n След като Моуриньо свършва с обяда, играчи и ръководство отиват да се сбогуват с него и да му пожелаят всичко добро за бъдещето. Жозе е научил съдбата си пет часа по-рано. Изпълнителният директор Ед Уудуърд е говорил с играчите, за да усети настроението в съблекалнята, а в 9 часа сутринта е информирал Моуриньо, че е уволнен. Официалното становище на клуба се появи на сайта в 9:48 часа местно време. \r\n\r\n Никой не е плакал за Жозе. Играчите, които са харесвали португалеца, се броят на пръстите на едната ръка - Неманя Матич, Ромелу Лукаку, Ашли Йънг и Маруан Фелайни. Предшествениците на мениджъра - Дейвид Мойс и Луис Ван Гаал, са изпратени много по-радушно при уволнението си. Малцина са се сбогували със Специалния. Той далеч не е бил най-обичаният човек на Карингтън. Много от играчите не са го споменавали по име, а са използвали нецензурна четирибуквена дума в съобщенията помежду си. \r\n\r\n Сериозното обсъждане за уволнението му започва след поражението с 1:3 от Ливърпул в неделя, когато Юнайтед допусна най-много удари към вратата си в историята на Висшата лига. Уудуърд, предшественикът му Дейвид Гил и дори Сър Алекс Фъргюсън, се събират в една от директорските стаи на \"Анфийлд\", за да обсъдят съдбата на Жозе. Решението е взето. \r\n\r\n Желанието и умението на Моуриньо да прави нещата само и единствено по неговия начин предначерта провала му в Юнайтед. През февруари, на почитането на 60-годишнината от трагедията с онзи легендарен отбор на Манчестър Юнайтед, който загина в Мюнхен, Жозе се появи със суичър под официалното сако (дадено му от клуба) и маратонки. В същото време всички играчи и хора от ръководството бяха облечени официално. Никой не му е направил забележка тогава, но е останало лошо впечатление. \r\n\r\n Такъв е Моуриньо. Прави каквото си поиска и по своя начин. На мача срещу Суонси през март той е държал синът му (Жозе-младши) да стои до него на скамейката. Асистентите му и играчите така и не разбират това необичайно решение, но нямат избор. Първата му година в Юнайтед бе успешна. Спечели два трофея, сред които и Лига Европа - за първи път в историята на клуба. Неразбирателствата между Жозе и Уудърд започват в онова лято, когато англичанинът отказва да отдели 45 милиона за Иван Перишич от Интер. Моуриньо адски много искаше този играч. \r\n\r\n Но и вторият сезон бе по-скоро успешен. Самият треньор го твърди. Юнайтед завърши втори във Висшата лига - най-високата позиция след оттеглянето на сър Алекс Фъргюсън. След това обаче започна неконтролируемото падане. Жозе започна да спори с журналистите и отношенията му с Уудуърд са все по \"токсични\". \r\n\r\n Интересното е, че Жозе го харесва в личен план. Двамата често вечерят заедно и разменят шеги. Последното лято обаче бе ключово. Отказани са средства за привличането на централен защитник, тъй като клубът е купил двама такива на поста в последните две години - Ерик Байли и Виктор Линдельоф, за общо 60 милиона паунда. Такава е аргументацията на Уудуърд. \r\n\r\n Отношенията между двамата се развалят окончателно. Една от причините е, че Уудуърд е твърдо против да бъдат купувани 29-годишните Жером Боатенг и Тоби Алдервейрелд. В началото на сезона започва и конфликтът между Жозе и Пол Погба. Португалецът хвърля обвинения върху агента на играча, че му урежда трансфер в друг отбор. След поражението от Уест Хям (1:3) атмосферата в съблекалнята стига най-ниската си точка. \"Никой не поема отговорност\", твърди един от треньорите \r\n\r\n Ръководството осъзнава нуждата от създаване на позитивна атмосфера и уволнението сякаш стана неизбежно. Стилът на Моуриньо е определен като \"скучен\" и това допринася за съдбата му. Освен това треньорът не се е разбирал с някои от служителите в медицинския екип. Те не са доволни от навика му да комуникира по имейл, вместо лично. Някои от тях не са се срещали лице в лице с португалеца от 18 месеца. Жозе влезе в открити спорове по медиите с легендите от прочутия Клас 92', сред които Пол Скоулс и Гари Невил. Уудуърд е искал Райън Гигс да остане в щаба на Юнайтед, но е получил отказ. Жозе е изтъкнал дългогодишната афера на уелсеца с жената на брат му като една от причините и е бил категоричен, че не може да има доверие на такъв човек. \r\n\r\n Това са част от факторите и фактите \"от кухнята\", които доведоха до бомбастичната вчерашна новина. Най-обсъжданата в света на спорта. \r\n \n\t\t\t\t\t\t", "date": "2018.12.19", "title": "Малките камъчета, обърнали каруцата на Моуриньо"}
{"url": "http://www.bnews.bg/article/253930-taybe_yusein_e_noviyat_nositel_na_sporten_ikar", "text": "\n Световната и европейска шампионка по борба Тайбе Юсеин е новият носител на престижната награда \"Спортен Икар\" за 2018 г. \r\n\r\n Най-добрата състезателка на планетата в категория до 62 кг получи наградата си на церемония в Националната художествена галерия. \r\n\r\n \"Очаквания към мен винаги е имало, но може би вече свикнах с тях и не ми тежат толкова\", каза Юсеин, след като получи статуетката. \r\n\r\n Съотборникът й от националния отбор - Кирил Милов, бе отличен за пробив в спорта, след като на световното завоюва сребро при 97-килограмовите. \r\n\r\n За достойно представяне статуетката заслужиха и европейските шампионки в бадминтона сестрите Габриела и Стефани Стоеви, както и човекът, който плува в ледени води - победителят в първия маратон на Антарктида Петър Стойчев. \r\n\r\n   \r\n \n\t\t\t\t\t\t", "date": "2018.12.19", "title": "Тайбе Юсеин е новият носител на \"Спортен Икар\""}
{"url": "http://www.bnews.bg/article/253929-vse_oshte_ne_e_yasno_dali_shte_bade_prieta_ostavkata_na_belgiyskiya_premier", "text": "\n Белгийският премиер Шарл Мишел подаде оставка. Все още не е ясно дали крал Филип ще я приеме. \r\n\r\n По-късно днес той ще се срещне с председателите на парламентарните партии, за да обсъди евентуалното свикване на предсрочни избори. \r\n\r\n Възможно е правителството на Мишел да бъде преназначено като служебно до провеждането на вота. \r\n\r\n Повод за оставката стана споразумението на ООН за миграцията. Премиерът изгуби подкрепата на ключовия си съюзник „Нов фламандски алианс”, след като ратифицира документа. \r\n\r\n България отказа да подпише пакта. \r\n \n\t\t\t\t\t\t", "date": "2018.12.19", "title": "Все още не е ясно дали ще бъде приета оставката на белгийския премиер"}
{"url": "http://www.bnews.bg/article/253924-pravitelstvoto_s_vazhna_novina_za_minimalna_rabotna_zaplata", "text": "\n Минималната работна заплата ще стане 560 лв. от 1 януари 2019 г. Това съобщиха официално от правителствената информационна служба.  \r\n\r\n Размерът й ще се повиши с 9,8% в сравнение с настоящата година, реши правителството.  \r\n\r\n Увеличаването на размера на минималната работна заплата отразява заявения приоритет на правителството за устойчиво повишаване на стандарта на живот.  Нарастването ще допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите.  \r\n\r\n За повишаването на минималната работна заплата способстват икономическото развитие, устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната.  \r\n\r\n От 1 януари 2019 г. минималната работна часова заплата ще бъде 3,37 лв. \r\n  \r\n \n\t\t\t\t\t\t", "date": "2018.12.19", "title": "Правителството с важна новина за минимална работна заплата\r\n\r\n"}
{"url": "http://www.bnews.bg/article/253923-komandosat_ubil_karlovskata_reyndzharka_napravil_shokirashti_razkritiya_pred_sakiliynitsi", "text": "\n Командосът Станислав Каменов, който е обвинен в екзекуцията на карловската рейнджърка Десислава Стоянова, заявил пред съкилийник, не няма нищо общо с убийството й. Той твърдял, че е натопен. Бил дал ключа от къщата си в Сопот на Десислава, направил го пред съсед. После заминал за Врачанско при майка си и не знаел кой е убил жената и е поставил трупа под дивана му. Пред БЛИЦ разследващи коментираха, че твърденията на 42-годишния мъж са пълна измислица и са отчаян, но невъзможен опит да се спаси от правосъдието.   \r\n\r\n „Убийството е извършено от Каменов и нямаме никакви съмнения в това, има достатъчно доказателства“, казаха още нашите източници. Пред съкилийника си Каменов твърдял още, че с Десислава се познавали отдавна, но никога не са имали любовни отношения. Тя обаче имала много интимни партньори и бившият й колега често й давал ключа от къщата си, за да води мъжете там. Пред обществото, в апартамента в Карлово, в който живеела, Десислава никога не си позволявала да кани мъже.   \r\n\r\n Каменов и вчера при обжалване на мярката си за неотклонение в Апелативния съд в Пловдив заяви, че няма общо с убийството. Той и адвокатката му твърдят, че мъжът не е давал показания в досъдебното производство и не е признавал вина. Разследващи обаче напомниха, че след като дни наред се е укривал, той сам е потърсил контакт във Врачанско с бившия си зет, който бил полицай и е признал за убийството. Пред ченгетата Каменов сам е посочил къде е скрил трупа. Преди това пред бившата си съпруга в София признал, че е сторил нещо много лошо.   \r\n\r\n „Ако дори за миг се допусне, че твърденията му са верни, ако той наистина е дал ключа на убитата и е заминал, от къде тогава ще знае къде е трупа, това са пълни глупости и измислици“, коментираха още разследващите. Вчера съдът остави в ареста за постоянно бившия командос. Той се е познавал от много години с Десислава, преди да бъде изгонен от армията, Каменов е  служил заедно със Стоянова в поделението на Сухопътни войски в Карлово.   \r\n\r\n В последно време бившият командос е учил Стоянова на топография, тъй като тя е кандидатствала в сержантското училище във Велико Търново. Според закона, ако си с нисък ранг в армията, както е била жената, и при навършване на 45 години, биваш освобождаван от работа. Десислава явно е искала да продължи в бригадата, за това е кандидатствала в старата столица.   \r\n\r\n Основната версия на ченгетата остава убийство заради колата на жената. Припомняме, че тя я дала на Каменов да я ремонтира, той обаче я предал за скрап. В нощна на 28 срещу 29 ноември приятел на Каменов закарал двамата от апартамента на Десислава в Карлово до къщата на мъжа в Сопот. Там се скарали за автомобила, той е счупил врата й, после скрил тялото под дивана.   \r\n\r\n Вчера в Карлово приятели, близки и колеги изпратиха жертвата на бруталното престъпление в последния й път. \r\n  \r\n \n\t\t\t\t\t\t", "date": "2018.12.19", "title": "Командосът, убил карловската рейнджърка, направил шокиращи разкрития пред съкилийници \r\n\r\n"}
{"url": "http://www.bnews.bg/article/253939-ivaylo_pandov_ne_zhelaya_da_riskuvam_dobroto_ime_na_kompaniyata_si_i_da_sam_prichina_da_se_diskreditira_truda_na_horata_uchastvali_v_dostavkite_na_hrani_za_ministerstvo_na_otbranata", "text": "\n Ивайло Пандов е собственик на „Панда И.П.” ЕООД – една от фирмите, които са имали договор да снабдяват армията с хранителни продукти. Неговото дружество е сред обжалвалите процедурата по избор на изпълнител на обществената поръчка, а името му беше забъркано в разкритието, че три години храната за Българската армия се доставя без обществени поръчки. Ивайло Пандов представя в интервю за BIG5 своята гледна точка към проблема. \r\n\r\n \r\n\r\n – Причината армията да е без храна три години се състои в това правилата за избора на доставчици на хранителни продукти да се извърши без процедури по Закона за обществени поръчки (ЗОП) и доставчиците да бъдат определяни от субективното мнение на съответното материално отговорно лице. Съдебните решения са формалната  причина да не се провеждат поръчки, а реалното следствие е създаване на предпоставки за нерегламентирани взаимоотношения с доставчиците. \r\n\r\n \r\n\r\n – Периодът, в който се установи представяне на нелегитимни документи от участници, бе процедурата, започнала 2010 г. и приключила с избор на изпълнител през 2012 г. През 2012 г. две фирми подписахме договор след съответните съдебни решения. През 2010 г. си позволих да предложа на тогавашния министър на отбраната Аню Ангелов, че единственият начин да се спре с корупционните практики в комисиите по избор на изпълнител по тези поръчки е да се привлекат външни експерти - от БАБХ, НАП и Българска служба по акредитация. Така ще може да се избегнат фалшификациите със предоставяне на неверни годишни отчети с цел доказване на необходимия оборот, представяне на фалшиви или непълни удостоверения за регистрация на обекти за търговия с храни, представяне на фалшиви сертификати или неправомерно издадени такива по ISO 9001 и ISO 22000. Тези мои препоръки бяха приети, но не бяха изпълнени. Това доведе до класиране на фирми с фалшиви документи, което аз обжалвах. През 2012 г., след решение на ВАС, подписах договор за три години с Министерството на отбраната и малко след това започнаха опити за неговото прекратяване чрез необосновани рекламации. \r\n\r\n \r\n\r\n При изпълнение на договора на \"Панда И.П.\" с Министерство на отбраната за периода 2012- 2015 г. имаше многократни опити за неговото прекратяване чрез предявяване на рекламации по доставените хранителни продукти. От 16 сигнала за некачествени или несъответстващи продукти 15 от тях бяха оспорени от нас и след провеждане на арбитражни изпитвания от акредитирана лаборатория бе доказано, че претенциите са неоснователни. Само една рекламация,  свързана с некоректно етикетиране на оцет бе основателна и стоката бе върната и впоследствие заменена преди да бъде консумирана от  крайните потребители. За периода 2012-2015 г. сме извършили над 3000 изпитвания на хранителни продукти, които ни помогнаха договорът ни да оцелее. \r\n\r\n \r\n\r\n – Темата за сухо мляко беше повод за необоснована рекламация, след като писмено уведомихме възложителя, че частично обезмаслено мляко не може да бъде опаковано по начин, който е заложен в спецификацията им. Съответно предложихме или да си сменят спецификацията относно опаковката, или да заменят продукта с пълномаслено мляко. Възложителят прие нашите аргументи относно опаковката и тази тема бе приключена. \r\n\r\n \r\n\r\n – Общо осем фирми са допуснати до процедурата преди нейното прекратяване. Фокусът е насочен само към тези три компании, заради това, че са обжалвали решението за прекратяване и са спечелили делото пред КЗК. Ако процедурата беше довършена, изборът щеше да бъде извършен между осем компании, допуснати до съответния етап на оценка. Така, че „търгашите” са повече. От подобни изказвания на никого не му става приятно, но ние разбираме реакцията на министъра на отбраната, който е в пълното си право да защити институцията, която ръководи. \r\n\r\n \r\n\r\n – Според юристите, с които се консултирахме, съдебните решения на ВАС са задължителни за изпълнение. Още повече, че в тях изрично е записано, че не подлежат на обжалване. При така създалата се ситуация, ние виждаме, че Министерството има друга визия, различна от нашата, относно доставката на храни и ние не смятаме, че компанията ни трябва да е пречка за реализирането на тази визия. В заключение ще кажа, че не желая да рискувам доброто име на компанията си и да съм причина да се дискредитира труда на хората, участвали в доставките на храни за Министерство на отбраната, както и да се омаловажат разработените и внедрени нововъведения от тях. \r\n\r\n   \r\n \n\t\t\t\t\t\t", "date": "2018.12.19", "title": "Ивайло Пандов: Не желая да рискувам доброто име на компанията си и да съм причина да се дискредитира труда на хората, участвали в доставките на храни за Министерство на отбраната!"}
{"url": "http://www.bnews.bg/article/253925-poevtinyavaneto_na_petrola_oskapi_obligatsiite", "text": "\n Азиатските пазари на акции днес свирят втора цигулка на пазарите на облигации, след като спадът в цените на петрола породи спекулации, че Федералният резерв на САЩ може би приключва със затягането на паричната политика след края на днешната си среща. Азиатско-тихоокеанският индекс на MSCI нарасна с 0.4%, докато индексът на сините чипове на борсата в Шанхай CSI300 остана без промяна. Японският Nikkei се стабилизира, след понижението от началото на сесията, докато фючърсите на щатския индекс S&P 500 добавиха 0.4%. Петролът открадна шоуто, след като свръхпредлагането доведе до спад от близо 6% в цената на брента вчера. Щатският лек суров петрол за последно губеше 13 цента, до 46.11 долара за барел, докато брентът възстановява едва 4 цента от изгубеното, до 56.30 долара за барел. \r\n\r\n Поевтиняването на брента с 35% от октомври изпраща дефлационни сигнали в световен мащаб във време, в което търговията и икономическата активност вече показват признаци на охлаждане. Това единствено засили натиска върху Фед да се откаже от ангажимента си за още вдигания на лихвите. Президентът на САЩ Доналд Тръмп вчера предупреди централната банка “да не прави още една грешка”, докато коментар в Wall Street Journal призова за пауза във вдигането на лихви. Очакванията за край на вдигането на лихвите засега помогнаха на Уолстрийт и индекса Dow Jones, приключил вчерашната сесия с повишение от 0.35%. S&P 500 отчете незначителен ръст от 0.01%, докато Nasdaq се повиши с 0.45%. \r\n\r\n Акциите останаха да дишат прахта на облигации обаче, а лихвата по 10-годишните държавни книжа падна до най-ниското си ниво от август, достигайки 2.799%, като тества важното техническо ниво от 2.80%. Лихвата по двегодишните държавни облигации се понижи до тримесечно дъно от 2.629%, след като през ноември бе достигнала връх от 2.977%. Лихвите в Япония и Австралия също достигнаха многомесечни нива. \r\n\r\n Причините за поскъпването на облигациите не са трудно откриваеми. Най-новото проучване на BofA Merrill Lynch сред фонд мениджъри в световен мащаб отчита третия най-голям спад в инфлационните очаквания в историята, като в същото време малко повече от половината от участниците очакват ръстът на световната икономика да се забави през следващата година. \r\n\r\n Инвеститорите се насочиха към облигациите, което доведе до най-голямата едномесечена ротация към активи с фиксирана доходност. Резкият спад по лихвите на държавните облигации се отрази на щатския долар, като доларовият индекс се понижи до 96.921 пункта, след като наскоро бе достигнал 97.711. Доларът падна до 112.46 спрямо йената, след като през миналата седмица достигна връх от 113.70. Еврото поскъпна до 1.1379 щатски долара. На пазарите на суровини цената на златото се задържа близо до достигнатия наскоро петмесечен връх, след като доларът поскъпна, а опасността от по-високи лихви намаля. Спот цената на златото бе на ниво от 1 248.85 долара за тройунция. \r\n  \r\n \n\t\t\t\t\t\t", "date": "2018.12.19", "title": "Поевтиняването на петрола оскъпи облигациите \r\n\r\n"}
{"url": "http://www.bnews.bg/article/253927-avtomobil_se_preobarna_po_tavan_na_plovdivskiya_bulevard_balgariya", "text": "\n Автомобил се преобърна по таван на пловдивскя булевард „България”, след като се удари в такси. \r\n\r\n Сигналът за катастрофата е получен към 13 ч. \r\n\r\n Пътник в една от колите е пострадал и е откаран в болница.  \r\n\r\n Движението в района е затруднено. Преобърната кола, е управлявана от служителка на пловдивската пожарна. \r\n\r\n Тя твърди, че таксиметровият автомобил я засякъл. \r\n \n\t\t\t\t\t\t", "date": "2018.12.19", "title": "Автомобил се преобърна по таван на пловдивския булевард „България”"}
{"url": "http://www.bnews.bg/article/253914-desislava_hodela_nasinena_ot_boy_predi_da_sreshtne_blagoy", "text": "\n Десислава най-накрая срещна мъжа, който я прави истински щастлива и няма нищо против тя да обикаля клубовете и да пее. Всички предишни нейни партньори са били против и тя вече си мислела, че никога няма да срещне подходящия, докато не се влюбва в Благой. Първата им среща била в кино, след което се видели още няколко пъти и усетили, че между тях има привличане. А скоро след това разбрали, че не могат да живеят един без друг. Тя не се притеснява изобщо от факта, че половинката й е с няколко години по-голям от сина й Майки. Боксьорът е едва на 22, а изпълнителката на 39, писа „Галерия“. \r\n\r\n Детенцето им Борис също е планирано и дълго чакано. „Истината е, че имах гинекологичен проблем. Не беше много сериозен, но трябваше да се направи интервенция, за да мога да забременея нормално. Процентът това да се случи обаче беше минимален. По тази причина, когато се случи, за мен беше неочаквано. Дори лекарите ми даваха 1-2 процента шанс да стане. Нашето бебе наистина е Божи дар. Благой научи, че ще става татко, в Куба, където беше на лагер, на рождения ден на своя баща“, разкрива певицата. \r\n\r\n Тя много искала и момиченце, затова не се изключва шанса да работят и за второ бебе, но сватба няма да вдигат. \r\n\r\n Деси вече има един неуспешен брак зад гърба си и още едно съвместно съжителство, от което пази само лоши спомени. С ММА боеца Светлозар Савов също се разделиха. Всички искали от нея тя да зареже кариерата си и да стане домакиня. \r\n\r\n Най-кошмарната й връзка е с бащата на първия й син Майки, който вече е на 17 години. Михаил упражнявал върху нея не само психически, но и физически тормоз. Двамата се запознали в неговото заведение в САЩ, в което тя била поканена като гост-изпълнител. Искрите между тях пламнали още от първия миг. След като забременяла той показал истинското си лице и започнал редовно да й посяга. \r\n\r\n „От време на време ми забиваше по някой шамар, защото се съмняваше, че му изневерявам. Друг път ме удряше по главата, защото съм била тъпа и проста селянка. Вечно бях в цицини и синини. Най-странното беше, че не осъзнавах, че това е физически тормоз. Бях наивна и глупава и вярвах, че ме обича. Вечер ме пускаше да пея в заведенията, но преди да изляза, ме удряше с лакът в ребрата. Изкарваше ми въздуха и се смееше, като ми казваше: „Нека болката да ти напомня за мен и да не си мислиш за други мъже!“. Веднъж прекали, удари ме много лошо  и реших да избягам“, споделяла е Деси. Въпреки че Майки е бил още бебе, тя си събрала багажа и се върнала в България.   \r\n \n\t\t\t\t\t\t", "date": "2018.12.19", "title": "Десислава ходела насинена от бой, преди да срещне Благой "}
{"url": "http://www.bnews.bg/article/253928-babh_zapochva_masirani_proverki_v_zavedeniya_i_restoranti", "text": "\n Преди коледните и новогодишни празници Агенцията по безопасност на храните (БАБХ) започва масирани проверки по заведенията и ресторантите. \r\n\r\n Във дните около Коледа и Нова година магазините и заведенията в цялата страна създават Проверките продължават до Нова година включително. \r\n\r\n Потребителите, установили нарушение, могат да сигнализират на горещия телефон на агенцията, както и на сайта ѝ. \r\n \n\t\t\t\t\t\t", "date": "2018.12.19", "title": "БАБХ започва масирани проверки в заведения и ресторанти"}
{"url": "http://www.bnews.bg/article/253919-uzhas_ot_kakvo_e_bolen_niki_iliev_shok_snimki", "text": "\n Режисьорът Ники Илиев втрещи многобройните си почитателки пред екрана с появата си в шоуто „Черешката на тортата“. Този път обаче не със сексапила си, а с болнав вид и огромни бели петна по двете ръце и по-малки по лицето, скрити с брада. \r\n\r\n Най-вероятно, мокрият блян на хиляди български девойки е заболял от витилиго, коментират по форумите фенове на предаването. Те отдават това на стреса, който режисьорът преживя около развода си със Саня Борисова, пише BGLife.club \r\n\r\n Според медицински спецове заболяването не се лекува, а като причини посочват участието на генетични фактори, други автоимунни заболявания,  особено на щитовидната жлеза, свободните радикали, токсични фактори и др. Безспорен е и негативният ефект на стреса. \r\n\r\n Точно това кара почитателите на Илиев да мислят, че любимецът им е пипнал коварната болест от нерви покрай развода си със Саня Борисова. Снимките вижте  \r\n \n\t\t\t\t\t\t", "date": "2018.12.19", "title": "Ужас! От какво е болен Ники Илиев (ШОК СНИМКИ)"}
{"url": "http://www.bnews.bg/article/253940-novo_amploa_osadeniyat_oblasten_koordinator_na_gerb_pazardzhik_otvorya_kazino_na_imeto_na_mayka_si", "text": "\n Найден Шопов отваря казино на името на майка си в Панагюрище шушукат местните жители, съобщи bgregioni.com  \r\n\r\n Областният координатор на ГЕРБ в Пазарджик Найден Шопов, който миналата година  бе осъден за укриване на над 108 000 лева данъчни задължения, твърдо е решил да стане мощен хазартен бос, коментират жители на Панагюрище. \r\nНека припомним, че през 2017 при проверка на фирма „Булвеста“ ООД, една от многото фирми, в които партийният лидер и крупен предприемач участва, бе уличена в данъчно престъпление. \r\n\r\n Окръжните магистрати в Пазарджик признаха Шопов за виновен за това, че между 1 март 2011 г. до 15 февруари 2013 г. при условията на продължавано престъпление като управител на дружеството чрез счетоводителя си е избегнал плащането на налози в особено големи размери. \r\nПо данни от 14-те справки-декларации, представени като доказателства по делото, държавната хазна е била ощетена с 92 051,74 лева, а отделно не са били внесен други 16 157,41 лева корпоративен данък. \r\n\r\n Сумите от ДДС са били икономисани, като не са отчитани част от приходите в чалготеката на Шопов в Пазарджик в периода от 1 ноември 2011 г. до 4 януари 2013 г. \r\n\r\n За продажбите в заведението избирателно се издавал и касов бон. Така местният шеф на ГЕРБ не отчел продажби за над 600 хил. лв. от 2011 г. до 2013 г. \r\nВ същото време през 2011 г. Найден Шопов бе избран за общински съветник, а 4 години по-късно се кандидатира неуспешно за кмет на Пазарджик. За никого в Пазарджик не е тайна, че той е собственик е на няколко казина и нощен клуб в града. \r\n\r\n Сега обаче Шопов е решил да разшири влиянието си в хазартния бизнес, като се готви да открие ново казино, този път в Панагюрище. Този път обаче партийният лидер използва фирма Инфофест ЕООД в която едноличен собственик на капитала и управител е неговата майка – Цветанка Лукова Шопова. \r\n\r\n В Панагюрище шушукат, че в града гербаджията играе с заместник кметицата Галина Матанова. Според вътрешни лица запознати с игрите в малкия балкански град Шопов бил предложил на Матанова да препише 5% от фирмата на нейния син, който освен това щял да започне работа в игралната зала. \r\nНе е ясно обаче, как точно Шопов и майка му ще вземат разрешително от Държаваната комисия по хазарт (ДКХ) за новата си зала при положение, че тя не спазва закона, защото се намира на по-малко от 300 метра от близкото средно образователно училище „Нешо Бончев“. \r\n\r\n Или лидерът на ГЕРБ-Пазарджик смята да изкарва пари именно от учениците, или освен в общината Шопов има и железни връзки в ДКХ, коментират притеснени жителите на Панагюрище. \r\n\r\n \r\n  \r\n \n\t\t\t\t\t\t", "date": "2018.12.19", "title": "Ново амплоа? Осъденият областен координатор на ГЕРБ - Пазарджик отворя казино на името на майка си!"}
{"url": "http://www.bnews.bg/article/253920-zavoy_kam_chalgata_mihaela_marinova_parha_s_migli_za_200_leva", "text": "\n Поп певицата Михаела Маринова си е сложила мигли по т.нар. метод „косъм по косъм“ и е дала близо 200 лева за процедурата \r\n\r\n Изпълнителката, която досега се стремеше към естествен външен вид, все повече се доближава до комерсиалната визия на фолк певиците, сърдят се феновете й. \r\n\r\n Удължаването на миглите е поредният щрих от външния й вид, който я доближава до лекия жанр, писа „Галерия“. \r\n\r\n Михаела изруси косата си, боядиса си веждите с перманентен грим и не пропуска да направи устните си като „кокоше дупе“ за снимка.   \r\n \n\t\t\t\t\t\t", "date": "2018.12.19", "title": "Завой към чалгата? Михаела Маринова пърха с мигли за 200 лева"}
{"url": "http://www.bnews.bg/article/253922-chokov_s_pateritsa_v_sada_prestaplenie_li_e_che_sam_po_dobre", "text": "\n Бившият кмет на врачанското село Галиче Ценко Цоков дойде с патерица в Специализирания съд, който решава дали отново да го върне в ареста. За това настоя прокуратурата, след като той беше заснет в ресторант в столичния квартал \"Драгалевци\", вместо да бъде на зъболекар, за каквото имал разрешение. Според държавното обвинение така той се е отклонил от домашния си арест. \r\n\r\n [Съпругата на Чоков: След зъболекар е минал да си вземе храна от ресторант] \r\nВиж ощеСъпругата на Чоков: След зъболекар е минал да си вземе храна от ресторант \r\n\r\n \"Нали трябва да се нахраня някъде, в тоалетните храна не дават. Този ден имах право да изляза от домашния арест\", каза Чоков пред журналисти, цитиран от Нова телевизия. \r\n\r\n Той подчерта, че полицаи го проверяват в различни часове по 2 пъти в денонощието дали спазва домашния арест. \r\n\r\n \"Вечерта ме провериха. В заведението ме провериха и ми върнаха личната карта. Взех си храната за вкъщи, седнах, докато стане храната\", заяви Чоков, който по-рано обясни, че кръвната му захар паднала и трябвало спешно да седне някъде и да хапне. \r\n\r\n Екскметът увери, че го е направил, след като е бил на стоматолог. И изтъкна, че съдът му е позволявал да ходи да се лекува дори в Плевен, затова не разбира с какво е нарушил наложената му мярка \"домашен арест\". \r\n\r\n По повод съмненията, че той симулира влошеното здравословно състояние, заради което беше пуснат под домашен арест, Чоков попита: \r\n\r\n \"Престъпление ли е, че съм по добре? (на предишното съдебно заседание той беше донесен в болнична количка - б.р.)\". \r\n\r\n Прокуратурата обаче проверява тримата лекари, издали медицинските експертизи, станали причина за освобождаването му. \r\n\r\n Заради това адвокатите на Чоков настояха да се назначи нова съдебно-медицинска експертиза, която да установи дали състоянието му позволява той да пребивава в места за лишаване от свобода. Те посочиха още, че не са имали достъп до материалите по делото, за да се запознаят с тях и поискаха време да го направят. \r\n\r\n Очаква се решението на съда. \r\n \n\t\t\t\t\t\t", "date": "2018.12.19", "title": "Чоков с патерица в съда: Престъпление ли е, че съм по-добре?"}
{"url": "http://www.bnews.bg/article/253935-badete_blagosklonni_kam_britantsite_na_vasha_zemya_apelira_ek_kam_stranite_ot_es", "text": "\n Европейската комисия представи днес 14 мерки, които ще бъдат приложени, ако Великобритания напусне ЕС в края на март догодина без споразумение. \r\n\r\n Отбелязва се, че мерките обхващат \"ограничен кръг\" области с пряко отношение към живота на гражданите и дружествата в ЕС. Сред тези области са финансовите услуги, въздушните превози, работата на митниците, политиката за опазването на околната среда. Комисията уточнява, че е готова да приложи тези мерки от 30 март, за да ограничи щетите от неуредено оттегляне на Великобритания. \r\n\r\n Комисията предупреждава, че мерките няма да успеят да ограничат щетите до степента, в която това щеше да бъде възможно с прилагането на постигнатото споразумение с Лондон. Според ЕК предложението защитава само \"жизнените интереси\" на ЕС. Мерките ще бъдат временни и следва да бъдат утвърдени единодушно от държавите в ЕС. \r\n\r\n ЕК призовава държавите от ЕС да бъдат \"благосклонни\" към британските граждани на своя земя, ако същото отношение бъде проявено от британските власти към европейците на Острова. Според комисията би било редно заселилите се в Европа британци да запазят законното си право на престой и след оттеглянето на тяхната страна от ЕС. ЕК предлага, ако Великобритания не наложи занапред визи за гражданите на ЕС, британците също да не се нуждаят от европейски визи. \r\n\r\n В областта на финансите се предлага еднократен срок от 12 и 24 месеца за запазване на работата на съответните институции при досегашните условия. В областта на самолетните пътнически и товарни превози се предвижда срок от 9 до 12 месеца за извършването на \"някои услуги\" между ЕС и Великобритания, ако същото поведение бъде възприето и от британската страна. \r\n\r\n При митническото облагане на стоки, преминаващи между ЕС и Великобритания, се предвижда да бъде прилагано общностното законодателство. Предвижда се да бъде разрешено преминаването на стоки с двойна употреба, като при всички случаи ще бъде необходимо попълването на допълнителни документи. По въпросите за опазването на околната среда се предвижда от 1 януари да отпаднат възможностите Великобритания да търгува с емисии парникови газове. \r\n\r\n ЕК призовава Съвета на ЕС и Европейския парламент да приемат бързо тези законодателни предложения. Отбелязва се, че ако все пак споразумението с Лондон бъде утвърдено в предвидените срокове, правото на ЕС ще продължи да се прилага от британската страна до 1 януари 2021 година. В противен случай европейското право ще спре да се прилага от 30 март догодина и така ще влязат в сила предложените днес мерки, ако бъдат подкрепени в Съвета на ЕС и от евродепутатите. \r\n \n\t\t\t\t\t\t", "date": "2018.12.19", "title": "Бъдете благосклонни към британците на ваша земя, апелира ЕК към страните от ЕС"}
{"url": "http://www.bnews.bg/article/253907-mosv_oprya_do_mezhdunaroden_konsultant_za_dogovora_s_yulen", "text": "\n Министерството на околната среда и водите (МОСВ) ще търси международен консултант, който да направи анализ на концесионния договор на „Юлен”. \r\n\r\n Екоминистърът Нено Димов каза, че казусът е доста сложен и той лично разбрал преди два дни кой е мажоритарен собственик на дружеството. \r\n\r\n Ски легендата Марк Жирардели придобива мажоритарния дял на фирмата-концесионер на ски зоната в Банско преди две години, но не е имал причина да афишира собствеността. Това каза за bTV адвокатът на Жирардели – Петър Петров. Новината изненада и министър-председателя.  \r\n\r\n „И аз като вас слушам, това чух вчера. Това можеше да бъде направено преди много години, ако е така. Марк Жирардели е световна величина и за всеки туризъм, всеки курорт, всяка държава да имаш подобни инвеститори е нещо много хубаво. Хората си изкарват милиарди от туризма с пъти, пъти, пъти повече лифтове, повече писти, няма никаква екология. Тука няма ли „зелени”? Аз съм горд, че България може би има най-силните „зелени” организации в света, не мога да си представя другаде такива силни организации да ги оставят да съществуват”, коментира премиерът от Австрия. \r\n\r\n Ски-легендата е придобил акциите през 2016 г., след няколко години проучване. От кого точно е купен делът обаче не става ясно. Причината е сключеният договор за конфиденциалност с неназован фонд, предаде БТВ. \r\n \n\t\t\t\t\t\t", "date": "2018.12.19", "title": "МОСВ опря до международен консултант за договора с \"Юлен\""}
{"url": "http://www.bnews.bg/article/253921-shte_mine_li_turski_potok_prez_hab_balkan_na_pat_kam_es", "text": "\n Изявление на \"Газпром\", че ще продължи \"Турски поток\" през България и че ще \"резервира\" тръбата оживи амбициите за участието ни в голямата газова игра. Тя трябва да започне съвсем скоро с пазарен тест кой иска да се включи в преноса на стратегическия продукт природен газ. \r\n\r\n Но това изявление предизвика и реакции от ЕС и САЩ по тази чувствителна тема. \r\n\r\n Европейската комисия \"няма да го подкрепи\" \"Турски поток\", ако газопроводът не отговаря на условията на ЕС, каза Марош Шефчович, заместник-председател на ЕК, отговарящ за енергийната политика на ЕС. Той е словак, а това е важно, както ще се разбере по-нататък в изложението. \r\n\r\n Комисията ще \"реагира в рамките на своята компетентност\", ако България, накърни енергийната сигурност на ЕС, добави той на 11 декември в изявление пред Euobserver. \r\n\r\n Предупреждението на Шефчович идва на фона на напрежението, което поражда друг газопровод от Русия - за Германия, наречен \"Северен поток\" 2. \r\n\r\n \"Северен поток\" 2 и разширеният тръбопровод \"Турски поток\" се стремят да задълбочат зависимостта (на ЕС) от Русия, каза американският дипломат Франсис Фенън. Освен това германските и турските тръби заобикаляли държави като Полша и Украйна. \r\n\r\n Те (двата проекта) са политически инструменти ... и руската държава използва енергията за изпълнение на политически цели, каза той, също цитиран от Euobserver. \r\n\r\n САЩ не подкрепя \"Турски поток\", заяви и в София помощник-държавният секретар Джон Съливан, но уточни, че развитието на проекта е суверенно право на България. \r\n\r\n Много е рисковано да имате само един източник на газ, може природно бедствие да прекъсне тръбата..., предупреди американският политик. \r\n\r\n \r\n\r\n През България минават два потока газ: по националната и по транзитната газопреносна мрежа. Втората сега осигурява газ за Македония, Гърция и за Турция. За да може да \"пътува\" този газ, е необходимо съответно налягане, за което се изградени компресорни станции.  \r\n\r\n Най-напред се планираше тръбата с газ от Русия да излезе край Варна и да се включи в транзитната мрежа при компресорна станция Провадия и оттам да излезе през сръбската граница - това беше идеята за \"Южен поток\" (тръбите престояват край Варна - на снимката). \r\n\r\n Новата идея е преминаването на 15 млрд. куб. метра газ на година през сухопътната граница от Турция през компресорна станция Странджа през удвоената газова схема, която дава възможност за реверс на природен газ. Тоест, дава възможност тези количества да влизат в България и да излизат, ако е необходимо. От компресорна станция Лозенец този газ има възможност по удвоената тръба да се транспортира до компресорна станция Провадия, откъдето по нова, засега неизградена газопреносна мрежа от 484 километра в Северна България преминава на сръбска територия. Всъщност това е и трасето на неосъществения \"Южен поток\". \r\n\r\n Какви са перспективите за \"Турски поток\" \r\n\r\n \"Турски поток\" е перспектива за нов газов маршрут за руски газ към страни от ЕС. Предвижда се 56,4 млн. куб. метра газ (максимален капацитет) на ден да постъпват на територията на България от българо-турската граница. Максималният изходен капацитет от България към Сърбия се предвижда да е 38 милиона кубични метра на ден, уточни за БНР Владимир Малинов, изпълнителен директор на българския оператор \"Булгартрансгаз\". \r\n\r\n Заявените количества по страни са: България - 2-2.5 млрд. куб. метра; Сърбия - 11 млрд. куб. метра; Унгария - 9 млрд.; Словакия - 4.3 млрд. куб. метра. Планираните срокове за старт са 2020 г. -2021 г. \r\n\r\n Колко ще струва \r\n\r\n Енергийният министър Теменужка Петкова обяви, че инфраструктурата за \"турския\" газов поток ще ни струва 2.8 млрд. лева. \r\n\r\n Но цифрите със сигурност ще се разминат. Най-напред трябва да се направи икономически анализ, за да се оцени каква ще е инвестицията и в какъв срок тя ще бъде възвърната. \"Булгартрансгаз\" трябва да започне процедурата по определяне на капацитета - да се види какви количества газ ще могат да бъдат разпределени - с прости думи колко газ ще влезе и колко ще излезе от България (горепосочените обеми). \r\n\r\n Преди да се изготви и представи инвестиционното намерение, ще бъде проведен търг (тест), на който определени фирми ще заявят определени количества газ за пренос. Вече е правено у нас - с гръцката газова връзка. \r\n\r\n Какво означават пазарните тестове \r\n\r\n Това е търсенето на капацитет: на фирми, които да гарантират, че при определени условия ще резервират определени количества газ за пренос по тръбата. И второ - на фирми, които ще закупят определени количества газ като търговци. \r\n\r\n Тези тестове се правят преди да излезе решението за инвестиционното намерение, защото дават базата за това какъв продукт и на каква цена ще имаме. \r\n\r\n Затова тестът се прави обикновено на два етапа - първият, незадължаващ, когато се събират 5-6-10 фирми и втори, на който участниците официално заявяват, че ще резервират капацитет - на него остават 2-3 фирми. \r\n\r\n Най-общо, пазарният тест - това е маркетинг, списък на потенциални клиенти с потенциални количества за транспорт. \r\n\r\n Петкова заяви очакването си \"Газпром\" да подаде оферта за капацитет и даже готовност (срещу резервиране) да \"преобразува\" дългосрочния договор за транзит през Украйна и Румъния, който имаме с руската компания. \r\n\r\n Въведените механизми за разпределяне на капацитет следва да бъдат разработени по такъв начин, че да се избегне блокирането на пазарите за доставки надолу по веригата - това постановява регламент на ЕК. \r\n\r\n осна мрежа и планирани газопроводи \r\n\r\n Възможно ли е само \"Газпром\" да заяви целия капацитет \r\n\r\n Съгласно Третия енергиен пакет би трябвало да има конкуренция, т.е. и други да се включат в тръбата. Въпросът е дали ще има други желаещи. Но не може да разваляме един проект, защото няма други желаещи, изтъкват експерти. Идеята е обаче да има и други, които да заявят капацитет. \r\n\r\n Какво представлява преносът \r\n\r\n Това е транспортна система, в която участват оператори на природен газ, а не търговци или инвеститори. Задачата на оператора е да пренесе природен газ от точка А до точка Б, което струва определена сума. По националната и транзитна мрежа го прави само \"Булгартрансгаз\". За това има лиценз - той е българският оператор на природен газ. \r\n\r\n Но това не се харесва на ЕК, която налага глоби, включително на Български енергиен холдинг, в състава на който е \"Булгаргаз\" (\"Булгартрансгаз\"). \r\n\r\n Ето защо, Европейската комисия издаде Регламент за разпределение на капацитета в газопреносните системи и за осигуряване на \"недискриминационни правила за условията на достъп до газопреносни системи за природен газ с оглед да се гарантира правилното функциониране на вътрешния пазар на газ\". Ето какво пише в него: \r\n\r\n \"Конкуренцията на пазарите на природен газ изисква прозрачен и недискриминационен достъп до газопреносната инфраструктура за всички ползватели на мрежата. В големи части на Съюза обаче липсата на еднакъв и прозрачен достъп до капацитет за пренос (пропускателна способност) продължава да бъде основна пречка за постигането на ефективна конкуренция на пазара на едро. \r\n\r\n Неефикасното използване и ограниченият достъп до газопроводите с високо налягане в Съюза водят до неоптимални пазарни условия. Към газопреносните системи в Съюза трябва да бъде приложена една по-прозрачна, ефективна и недискриминационна система за разпределяне на ограничения капацитет за пренос, така че трансграничната конкуренция да може да продължи да се развива, а пазарната интеграция— да отбележи напредък.\" \r\n\r\n Едно от решенията е друг оператор на природен газ да влезе в състава на утвърдения към момента български оператор. Това би било оправдано, тъй като транспортирането е много скъпа инвестиция, а и дава възможност за контрол. Според български експерти може да се говори и за либерализация (допускане на втори, трети оператор), но подчертават, че тя е по-важна за търговията - да може един потребител да избира от няколко конкуриращи се търговци. Да напомним - цените са регулируеми - у нас ДКЕВР определя цената както на пренос, така и на стоката. \r\n\r\n Руският газ през България или през Гърция?  \r\n\r\n Атина продължава да лобира тръбата с руски газ да мине през гръцка територия на път за Италия. Засега обаче \"Газпром\" залага на маршрута през България. \r\n\r\n Но ето че руски газ все пак може да стигне до Италия през Гърция и по друг поток. Трансадриатическият газопровод (ТАП), който ще свърже Гърция и южната част на Италия, може да се използва и за транспортирането на руски газ, каза тези дни в интервю за италианския вестник \"Стампа\" руският министърът на промишлеността и търговията Денис Мантуров. \r\n\r\n Не е съвсем правилно да се казва, че \"Турски поток\" е алтернатива на ТАП. Има вариант, който предвижда газопроводът Гърция-Албания-Италия, когато бъде завършен, да пренася руски газ, каза Мантуров. И не би трябвало да има пречки, като се имат предвид европейските директиви. \r\n\r\n Министър Мантуров отбеляза, че новата вече формираща се конфигурация от системи за транспортиране на руски газ по \"Южния коридор\" (Турция-Балканите-Италия) позволява да се говори за голяма гъвкавост както на доставките, така и на разпределението. Той изтъкна, че реалното преимущество за всички страни, включително Италия, ще може да се види след две години. \r\n\r\n Откъде другаде може да дойде неруски газ \r\n\r\n На първо място от Гърция - от двата газопровода ТАП и ТАНАП (през Турция и Гърция до Италия), които пренасят главно азерски газ от находището на \"Сокар\" - \"Шах Дениз\" 2. Преди време по същия начин газ трябваше да пренася \"Набуко\" - от каспийския регион, от Иран, Ирак и Азербайджан до разпределителния център \"Баумгартен\" в Австрия, откъдето посредством интерконектори да се покриват нуждите на страните от Европа. \r\n\r\n Интерконекторът с Гърция дава възможност за връзка на националната българска газопреносна мрежа с ТАП/ТАНАП. Създадено е дружество Ай Си Джи Би (ICGB) между Български енергиен холдинг (БЕХ) и \"Посейдон\" (гръцката газопреносна мрежа ДЕПА и италианската компания \"Едисон\") - оператор на газова връзка, която може да обезпечи проектно около 3 млрд. куб. метра газ - също реверсивно. (Ай Си Джи Би е пример за смесена собственост на оператор на газ.) \r\n\r\n Южният газов коридор (ТАП/ТАНАП), проект на стойност 40 млрд. долара, ще измине над 3500 км от Баку до Южна Италия през територията на Грузия, Турция, Гърция, Албания. Отделните му сегменти са Южнокавказкият тръбопровод, Трансанадолският газопровод (ТАНАП) и Трансадриатическият газопровод (ТАП). За основен източник на газ за системата се счита находището \"Шах Дениз\" в шелфа на Каспийско море със залежи от 1,2 трлн. куб. метра. \r\n\r\n Възможен е внос и на румънски газ по изградената връзка. Но трябва да се изгради компресорна станция в Румъния. \r\n\r\n Колко е важно да си независим - много важно \r\n\r\n Природният газ е стратегически за всяка страна продукт, тъй като определя националната сигурност - енергийната обезпеченост. Природният газ е изключително важен не само като гориво, но и като суровина в различни индустрии, главно химическата. Газовите централи са най-екологични след ядрените. \r\n\r\n Ние продължаваме да купуваме природен газ само от \"Газпром\". В ЕС обаче водещият принцип е конкуренцията. \r\n\r\n Експертите винаги са твърдели, че България трябва да построи интерконектори, за да може, като всяка друга страна да има варианти - чисто технологични, технически за доставка на газ, а също да бъде оператор и на други газови потоци. Това е идеята както на гръцката връзка, така и на връзките между Румъния и България, между Сърбия и България, които биха осигурили така желаните независимост и обезпеченост - да бъдем \"вързани\" в една мрежа, в един кръг, една система. \r\n\r\n Това би ни гарантирало защита от политически събития като тези в Украйна, от зависимост от отношенията й с Русия - бяха другари, братя, партньори, сега са врагове, не е ясно какви ще са след 10 г. \r\n\r\n Връзката с Гърция би осигурила около 3 млрд. куб. метра газ - едно нормално количество за моментното потребление у нас. За тази връзка има технически проект, има издадени разрешения за строителство на българска и гръцка територия. Необходимо е да се изгради компресорна станция на гръцка територия, за да се постигне реверсът. За интерконектора вървят два търга - за инвестиционния контрол и за строителство. \r\n\r\n По тази връзка може да идва и втечнен газ. Предвижда се в Александруполис да се изгради терминал за втечнен газ с българско участие, такъв на пазара има - катарски, американски, египетски, израелски. Но инвестицията за изграждане на терминала е много голяма, защото втечненият газ трябва да се конвертира в газ, възможен за пренос. \r\n\r\n Инвестиционните намерения, когато са свързани с определена стратегия, обикновено струват скъпо, средствата обаче се възвръщат и със спокойствие. \r\n\r\n Има ли капацитет страната ни да построи новата инфраструктура \r\n\r\n 2.8 млрд. лева могат да бъдат събрани с облигационни емисии, синдикирани банкови заеми, частно участие и от други източници. Парите ще са за газопроводи, компресорни станции, пътни връзки и поддръжката им. За период от 20 години \"Булгартрансгаз\" би реализирал печалба от 4.35 млрд. лв., както обяви Теменужка Петкова. \r\n\r\n За строителството - това е търг, в който ще участват български и чуждестранни компании, по всяка вероятност и \"Газпром\" с компаниите, които управлява и които имат огромния опит - Русия е набраздена от газопроводи и компресорни станции. Но такива има и в Европа и Северна Африка. \r\n\r\n Наши експерти обаче подчертават, че във всеки такъв проект трябва да участва български проектант и български строител, за да се отговори на спецификата на проектирането. Всеки един инвеститор иска да реализира проекта колкото се може по-евтино, а това може да се постигне с използването на български подизпълнители. \r\n\r\n Налягането ще \"глътне\" пари \r\n\r\n Има технически различия в налягането, под което \"пътува\" газът. В ТАП/ТАНАП е 100 бара, \"Турски поток\" е 90-95 бара. В България налягането е различно - Северният пръстен не може да \"пуска\" на повече от 40 бара, защото тръбата е стара. \r\n\r\n По друг повод Петкова казва да нарежем ли тръбите за скрап, вместо да ги използваме още 50 г. за пари. \"Булгартрансгаз\" обаче, освен, че участва в големите инвестиционни проекти - с преноса, транзита на природен газ, трябва да си реши проблемите със старата вътрешна национална газопреносна мрежа. В северната част тя е много стара - вероятно от 70-те години, стари са и технологичните решения и налягането не може да се увеличава, отбелязват експерти. Днес икономическата карта на България е съвсем различна. Потреблението е различно (много по-ниско), трябва да се изграждат нови отклонения, нови измервателни станции, нови станции, които да \"свалят\" налягането за вътрешната мрежа. \r\n \n\t\t\t\t\t\t", "date": "2018.12.19", "title": "Ще мине ли \"Турски поток\" през хъб \"Балкан\" на път към ЕС?"}
{"url": "http://www.bnews.bg/article/253895-dzhuliana_gani_pokazva_prelesti_na_borakay_snimki", "text": "\n Мис Сикилкон Джулиана Гани, която се класира със сребърен медал на финала на „Биг Брадър: Most Wanted”, си почива активно на остров Боракай. \r\n\r\n Малката Джулка, както я наричат феновете, от няколко дни е на Филипините с актуалната си изгора – фитнес инструкторът Илиян Найденов. \r\n\r\n Те прекараха дълго време в столицата Манила, откъдето заляха социалните мрежи със снимки и послания. \r\n\r\n „Еха, колко е хубаво да си около елхата и навън да е 30 градуса“ Снимките вижте  \r\n\r\n - с това изречение Гани стартира фотодневника си от топлата дестинация. Двойката се настани в луксозен хотел, който разполага с два басейна и денонощни ресторанти. Фенове се шегуват, че изкусителката е избрала именно този хотел, тъй като е на 5 минути пешеходно разстояние от голям мол, пише Монитор. \r\n\r\n „Тук вече ни искат за рекламни лица на всичко ! Може да взема да стана кмет“, \r\n\r\n включи се и Илиян. \r\n\r\n Гани и Найденов скандализираха част от последователите си с кадър на полуголото дупе на силиконката, на който ясно личат белези от зъби. „Ех, този моят мъж вечно е гладен“, намигна тя. \r\n \n\t\t\t\t\t\t", "date": "2018.12.19", "title": "Джулиана Гани показва прелести на Боракай (СНИМКИ)"}
{"url": "http://www.bnews.bg/article/253911-opasnost_ot_vzriv_na_okolovrastniya_pat_na_kazanlak_tsisterna_s_gorivo_se_obarna", "text": "\n Цистерна с близо 30 тона дизелово гориво се преобърна на околовръстния път на Казанлък. Горивото изтича от няколко места и трудно може да бъде овладяно. \r\n\r\n Товарният автомобил се е движел от Запад на Изток, водачът изтърва контрол над возилото, преминава през мантинелата, влекачът се откъсва от цистерната и се завърта в платното на насрещното движение. От удара цистерната се преобръща в платното си. \r\n\r\n На място са специалисти от пожарната, полицията и от екологичен контрол към община Казанлък, които да преустановят изтичането на горивото и да предотвратят замърсяването на почвата, съобщи Канал 3. \r\n\r\n Полицията отцепи голям периметър от мястото на инцидента, за да се предотврати евентуален взрив. Водачът на цистерната не е пострадал. Околовръстният път е затворен. Образуваха се опашки от камиони, които не могат да обърнат. \r\n \n\t\t\t\t\t\t", "date": "2018.12.19", "title": "Опасност от взрив на околовръстния път на Казанлък! Цистерна с гориво се обърна!"}
{"url": "http://www.bnews.bg/article/253909-natrovenite_detsa_vav_varna_veche_sa_97", "text": "\n Ден, след като началникът на РЗИ Варна д-р Дочка Михайлова\" съобщи, че 64 деца, празнували Коледа във варненско заведение са с хранително натравяне, нови 39 ученици са имали същите симптоми и са потърсили лекарска помощ.Така броят им вече е 97. Едно от децата е било хоспитализирано, но вече е изписано от болницата. \r\n\r\n 160 деветокласници от варненската гимназия с преподаване на чужди езици \"Йоан Екзарх\" са празнували в едно и също заведение в центъра на града в два поредни дни - на 15-и и на 16-и декември. И двете вечери те са били в заведението от 18 до 22 часа. И двете вечери менюто е било едно и също, а коктейлните хапки и сладките са доставени от една и съща фирма за кетъринг. Храните са били сервирани в пластмасови чинии, напитките в пластмасови чаши за еднократна употреба. Много от децата след това са имали симптоми на хранително отравяне. \r\n\r\n След подадените множество сигнали служителите на РЗИ Варна и Агенцията по храните са реагирали незабавно. Взети са проби от всички служители в ресторанта и фирмата за кетъринг. Взети са проби и от самите продукти, от които са приготвени хапките. Родителите на учениците са посъветвани да пуснат на децата си микробиологични изследвания. \r\n\r\n \"Всички деца вече са добре. Взети са всички възможни проби и имахме пълното съдействие от фирмата за кетъринг и от ресторанта. Когато съпоставим всички резултати, ще разберем каква точно е причината. Ако не бяха почивните дни покрай празниците, проверката можеше да приключи до края на годината, но най-вероятно ще имаме резултати в началото на следващата\", обясни д-р Михайлова. \r\n \n\t\t\t\t\t\t", "date": "2018.12.19", "title": "Натровените деца във Варна вече са 97!"}
{"url": "http://www.bnews.bg/article/253913-uzhas_turski_voyski_mogat_da_prebivavat_neogranicheno_vreme_na_teritoriyata_na_balgariya", "text": "\n \r\nТурски войски могат да пребивават неограничено време на територията на България! \r\n\r\n Това гласи гласувания на второ четене ЗИД на Закона за преминаването  през и пребиваването на територията на Република България на съюзнически и чужди и на чужди въорежини сили. \r\n\r\n На практика законопроектът представлява отмяна само на съществуващия досега  чл.40, а всички останали промени се извършват в нарушение на Закона за нормативните актове, както и на ППОДНС, тъй като се извършват чрез поправки на други закони през преходните и заключителните рзпоредби. \r\n\r\n Така например гласуваната поправка в чл.25д на Закона за чужденците в Република България дават възможност например на турските военнослужещи и техните семейства да пребивават неограничено време на терирторията на държавата ни. \r\n\r\n Странно е, че така наречените патриоти не обелиха и дума по скандалните текстове, чрез които България предоставя на практика територията си не само на съюзнически, но и на чужди войски, които не са наши съюзници! Ето и линк към гласуваните на второ четене текстове:  \r\n  \r\n \n\t\t\t\t\t\t", "date": "2018.12.19", "title": "\r\n\r\n       Ужас! Турски войски могат да пребивават неограничено време на територията на България!\r\n"}
{"url": "http://www.bnews.bg/article/253904-bivshata_na_deyan_donkov_v_gola_chetvorka_s_dve_matski_i_marian_kyurpanov_goreshta_snimka", "text": "\n Откакто се оказа необвързана, Кристина Милева става все по-провокативна и разсъблечена \r\n\r\n Бившата на народния ни актьор Деян Донков се снима в сексапилна четворка с още де голи мацки, накацали успешния модел Мариан Кюрпанов. На фотоса цялото каре е голо от кръста нагоре, като стегнати бюстове галят мускулите на единствения мъж в компанията, писа „България Днес“. \r\n\r\n  Горещата снимка е придружена от още по-горещ коментар на Кристина. „Гледайте и се учете“, наставлява газелата. Вдъхновение за фотоса получава по време на снимките за реклама на марка бельо, но тази специално не е част от цялостната концепция. \r\n\r\n  Венета Харизанова веднага плакне окото в голото тяло на Кюрпанов, подчертавайки, че той е в нирвана сред трите чифта женски гърди. Прави впечатление, че одобряващите подобни провокации е и родата на красивия модел, която се радва на женското внимание, насочено към него.  Снимката вижте \r\n \n\t\t\t\t\t\t", "date": "2018.12.19", "title": "Бившата на Деян Донков в гола четворка с две мацки и Мариан Кюрпанов (Гореща снимка)"}
{"url": "http://www.bnews.bg/article/253888-chalga_legenda_risuva_isus_varhu_kamani_s_lechebna_sila", "text": "\n Хищната хиена на българския попфолк има ново любимо занимание - рисува Божия син и Богородица върху скални късове. За хобито си се похвали самата изпълнителката, която е изключително горда с творбите си. \r\n\r\n Светите изображения са изключително ярки, като Петра залага на цветове, които привличат внимание. Певицата с огромен бюст и слава от 90-те години на миналия век се вдъхновила да рисува върху камъни в навечерието на коледните и новогодишните празници. Нейни приятели я засипаха с предложения да си купят скални късове от нея, макар че тя ги изработва за лично удовлетворение. \r\n\r\n Освен визуална красота камъните имат и чудодейна сила на икони, които изцеряват болести. Също така скалните късове пазят дома от беди и нещастия. \"Това са моите малки икони върху камъни, които носят радост и благоденствие. Бъдете благословени с тях\", коментира Петра по повод големия интерес към изкуството й. Тя се похвали също така, че рисува и по играчки за елхи. \r\n\r\n Още преди години Петра тотално промени живота си - напусна в България и заживя в Кипър, изостави кръшни фолкритми и се отдаде на изобразителното изкуство. Изпълнителката рисува предимно с маслени и акрилни бои, като основни персонажи в шедьоврите й са пейзажите и животните. Женските лица също имат сериозно присъствие. \r\n\r\n \"Част от картините ми показват места, на които съм ходила и са се запечатали в съзнанието ми. Искам хората да видят това, което съм видяла и аз\", споделя фолкпевицата. Страстта на Петра към рисуването е от дълги години, но тя така и не я разкриваше публично. В съзнанието на хората тя е позната с провокативните си песни \"Хищна хиена\", \"Котаците и маците\", \"Командира\", \"Жената паяк\", \"Дай една ракия\" и други. \r\n\r\n В активните си певчески години тя приковаваше вниманието и с огромния си бюст, който не спираше да показва в клиповете си. Нейна запазена марка бяха и дрехите с тигрови шарки, които я увековечиха като хиената на българската чалга, пише \"България Днес\". \r\n \n\t\t\t\t\t\t", "date": "2018.12.19", "title": "Чалга легенда рисува Исус върху камъни с лечебна сила "}
{"url": "http://www.bnews.bg/article/253902-temenuzhka_kaza_na_ek_gledayte_si_rabotata", "text": "\n България няма намерение да променя структурата на Енергийния холдинг под чиято шапка влизат газовите дружества „Булгаргаз” и „Булгатрансгаз”. Това стана ясно от думите на министъра на енергетиката Теменужка Петкова. \r\n\r\n Според Европейската комисия тази структура създава предпоставки за държавен монопол и ограничаване достъпа на други компании до газовата инфраструктура. Това е причината на страната ни да бъде наложена санкция от 77 милиона евро. Според министъра на енергетиката обаче операторите отговарят изцяло на европейските правила. \r\n\r\n „Това, което ЕК настояваше да се направи, е не защото е нарушено европейското законодателство със ситуирането на нашите два оператора, а защото Комисията смята, че е налице риск по отношение на достъпа на трети страни до тази инфраструктура, това са съмнения на Комисията”, уточни Петкова. \r\n\r\n България прави опити 3 години и не успяхме да стигнем до споразумение, отбеляза тя. \r\n\r\n По-рано днес беше обсъдена и финалната процедура, която ще отговори има ли интерес към преноса на природен газ от турската до сръбската граница на страната ни. \r\n\r\n При положителен резултат „Булгарстрансгаз” ще започне изграждане на липсващата инфраструктура от Сърбия до Турция, която ще струва 2,8 милиарда лева. Маршрутът се припокрива с евентуалното трасе на „Турски поток” през България и е част от проекта за газов хъб „Балкан”.   \r\n \n\t\t\t\t\t\t", "date": "2018.12.19", "title": "Теменужка каза на ЕК: Гледайте си работата!"}
{"url": "http://www.bnews.bg/article/253903-kasierka_ot_kt_podkrepa_iztochila_32_bona", "text": "\n Районна прокуратура в Троян е внесла в съда обвинителен акт срещу касиерка за присвояване на над 32 хиляди лева. Това съобщават от Апелативната прокуратура във Велико Търново. \r\n\r\n За периода от 1 декември 2010 г. до 31 юли 2016 г. М. Б. в Троян, при условията на продължавано престъпление, в качеството си на касиерка на ВСК (Взаимоспомагателните каси) при КТ \"Подкрепа\" към \"Балканфарма Троян\" АД, противозаконно е присвоила сумата, представляваща членски внос на 36 броя членове на ВСК. \r\n\r\n От 2010 г. до лятото на 2016 г. обвиняемата е съвместявала работата си на председател и на касиер на ВСК при КТ \"Подкрепа\" при \"Балканфарма Троян\" АД. Съгласно правилника на ВСК минималният размер на месечния членски внос бил 10 лева, а максималният размер на отпускания кредит бил 1000 лева, с максимален срок на погасяване от дванадесет месеца. \r\n\r\n В края на 2012 г. е осчетоводила част от поверените й пари по неверен начин. За целта направила дубликат на личните картони, които предоставяла при ревизиите. Така за периода от 1 декември 2010 г. до 31 юли 2016 г. обвиняемата е присвоила парите от получен от членове на касата, но не внесен от нея по разплащателната сметка, членски внос и от изтеглени от разплащателната сметка суми по заявени кредити от членове на касата, но непредадени на кредитополучателите. \r\n\r\n Предстои насрочване на делото за разглеждане от съда. \r\n  \r\n \n\t\t\t\t\t\t", "date": "2018.12.19", "title": "Касиерка от КТ \"Подкрепа\" източила 32 бона"}
{"url": "http://www.bnews.bg/article/253912-spetssadat_pusna_pod_domashen_arest_ivancheva_i_petrova_no_sled_nyakolko_dni", "text": "\n Спецсъдът пусна под домашен арест отстранения кмет на район „Младост” Десислава Иванчева и нейната заместничка Биляна Петрова. \r\n\r\n От спецсъда уточниха, че реално по-леката мярка трябва да влезе в сила след 3 дни. Мярката може да бъде обжалвана до 7 дни пред Апелативен спецсъд. \r\n\r\n Мотивите на съда са 40 страници. \r\n\r\n От прокуратурата заявиха, че първо искат да се запознаят с тях и тогава ще решат дали да протестират решението, съобщи БТВ. \r\n\r\n В средата на ноември Иванчева и Петрова бяха пуснати от ареста от първоинстанционния спецсъд, но часове по-късно промяната на мярката беше стопирана до произнасяне по протеста на прокуратурата. В крайна сметка Апелативният специализиран наказателен съд ги остави окончателно в ареста. \r\n \n\t\t\t\t\t\t", "date": "2018.12.19", "title": "Спецсъдът пусна под домашен арест Иванчева и Петрова, но след няколко дни"}
{"url": "http://www.bnews.bg/article/253932-nova_tehnologiya_pomaga_na_nezryashtite_da_vizhdat_emotsiite_na_okolnite_chrez_zvukovi_signali", "text": "\n Две трети от комуникационните изразни средства са невербални, а израженията на лицата ни са тясно свързани с нашите емоции. Представете си свят, в който няма как да видите емоциите на хората. За хората със зрителни увреждания това е ежедневие. Сега обаче тези хора ще могат да „видят“ усмивката на човека срещу себе си чрез силата на технологията. \r\nHuawei създаде приложение, което позволява на незрящите да „виждат“ емоциите на хората срещу себе си чрез силата на изкуствения интелект. Приложението „Facing Emotions” използва камерата на Huawei Mate 20 Pro, за да възпроизведе 7 специфични човешки емоции под формата на звукови сигнали, като по този начин помага на хората със зрителни увреждания да общуват по-пълноценно със своите близки. \r\nПриложение с изкуствен интелект \r\nЧрез създаването на “Facing Emotions” Huawei посрещна още едно предизвикателство пред изкуствения интелект. Задавайки си въпроса „Как изкуственият интелект може да помогне на незрящите да „видят“ част от света?“ глобалният бранд намери изцяло ново приложение на AI технологиите. Чрез програмирането на изкуствения интелект да анализира човешките емоции и да ги трансформира в звуци Huawei създаде нов език, чрез който незрящите да разпознават човешките емоции по невиждан досега начин. \r\nИзползвайки задните камери на Huawei Mate 20 Pro, приложението сканира лицето на събеседника и анализира ключови елементи от него като очите, носа, веждите и устата, както и тяхната специфична моментна позиция по спрямо другите лицеви елементи. След това изкуственият интелект преработва информацията и я възпроизвежда под формата на определен звук, който човекът със зрителни увреждания чува от телефона или слушалките си, ако носи такива. Всичко това се случва в реално време, като за целта не е необходим достъп до интернет. Функционирането на „Facing Emotions” се дължи изцяло на изкуствения интелект и процесора на Huawei Mate 20 Pro. \r\nСближаването на хората и технологията \r\n“Facing Emotions” е разработен в сътрудничество с хората със зрителни увреждания и благотворителни организации, работещи с тях. На регионално ниво, Huawei си партнира с Polish Blind Association за създаването на фокус група от незрящи, която участва със всеки етап от разработването на приложението. В България Huawei работи с фондация „Синергия“ за популяризиране на проекта и даване гласност на предизвикателствата пред хората със зрителни увреждания у нас. \r\n\r\n Да почувстваш вдъхновение \r\nКлючов елемент от целия процес са звуците. Те са създадени от незрящия компзитор Томаш Билецки и изразяват 7 основни човешки емоции. Търсени са кратки, семпли, изразителни и в същото време ненатрапчиви за околните звуци. Неговата уникална гледна точка относно естеството за звука му позволява да създаде звукови сигнали, чрез които хората със зрителни увреждания да могат във възможно най-голяма степен да уловят емоциите на своите събеседници. След това въпросните звуци са тествани от незрящи, които ги определят като разбираеми и лесни за запомняне. \r\n„Звуците за приложението трябваше да бъдат специфични за всяка емоция, като в същото време не разсейват събеседниците от техния разговор“ сподели Томаш Билецки. \r\nВ хода на развитието на приложението бе установено, че потребителите биха желали да притежават удобно за него „hands-free” устройство, тъй като ръцете са им необходими за да държит своите бастуни и кучета-водачи. За тази цел отличеният с редица награди дизайнер на кейсове за смартфони Янек Кочански разработва на 3D принтер специален кейс за Huawei Mate 20 Pro, с помощта на който незрящите ще могат да използват по-лесно не само приложението, но и своите смартфони като цяло. \r\n„За мен като дизайнер най-важна е функцията, а формата бива създавана според нея. Първо трябва да бъде задоволена функционалната нужда на потребителя и едва след това пристъпваме към естетичното оформление. Huawei Mate 20 Pro е много стилен и модерен телефон и поради тази причина кейсът за него също трябваше да бъде такъв“ сподели Янек Кочански. \r\nHuawei създава и специален документален филм, който показва влиянието, което „Facing Emotions” оказва върху живота на хората, които го използват. Филмът разкрива повратните моменти в живота на трима души със зрителни увреждания, когато те наистина осъзнават колко много означават за тях емоциите на близките им. \r\nГероите във филма – Миряна от Швеция, Мустафа от Турция и Роберт от Полша – бяха открити от Huawei чрез местни НПО, които са се нуждаели от доброволци, които да тестват приложението и да бъдат част от неговото развитие. Техните трогателни истории и реакции са това, което прави филма толкова силен и въздействащ. \r\n„След огромния успех на проекта „Sound of Light”, в който Huawei Mate 20 Pro превърна изображения на Северното сияние в музика, изпълнена от симфоничния оркестър „Synchron” във Виена, сега отново ще покажем мощта на технологията в Mate 20 Pro. Този път пред изкуствения интелект на нашия флагман е поставено предизвикателството да помогне на незрящите. Сега незрящите и хората със зрителни увреждания ще получат нова възможност, която ще обогати техния живот и ще ги сближи с техните любими хора. За мен е огромно удоволствие да представя новото приложение на Huawei “Facing Emotions”, което ще помогне на незрящите да „виждат“ човешките емоции чрез специално разработени звукови сигнали“ сподели Лонгруи Циу, управител на Huawei за България и Македония. \r\n \n\t\t\t\t\t\t", "date": "2018.12.19", "title": "Нова технология помага на незрящите да „виждат“ емоциите на околните чрез звукови сигнали"}
{"url": "http://www.bnews.bg/article/253901-banev_si_boyadisva_kosata_v_aresta_zhena_mu_se_kipri_s_markovi_toaleti", "text": "\n Въпреки твърденията, че във Франция пребивавали в ужасни условия, а в България било дори още по-зле, семейство Баневи изглежда напълно променено след стъпването на родна земя. Николай Банев се появи в съда подмладен с боядисана коса, а съпругата му се изтъпани с маркови тоалети. \r\nПо време на ареста във Франция Банев се появи с побеляла брада и коса. По време на и двете заседания на съда в България обаче, той изглеждаше видимо подмладен и в много по-добър вид. Съпругата му Евгения също изглежда в по-добро състояние. Тя продължава да се появява без грим в съда, но носи маркови якета, анцузи и обувки, което не убягна на присъстващите. \r\nИ двамата обаче оплакват от родния арест, като твърдят, че в сравнение с него френският е бил тризвезден хотел. „Условията са като в български арест. Всеки от държавниците казва, че арестът не е луксозен хотел–така е, само че моите клиенти идват от Франция. Където и двамата твърдят, че арестът е бил като тризвезден хотел”, твърди адвокатът на семейството  - Христо Ботев. \r\nЕвгения Банева се е оплакала на майка си, че килията й е много тясна и получава пристъпи на клаустрофобия, пише „България днес”. \r\n„Условията в килията са изключително мизерни. Няма въздух, прозорците се отварят трудно, много е тясно. Евгения има клаустрофобия и получава пристъпи от затворените пространства”, разкри Генчева, която миналата седмица се появи в Апелативния специализиран съд, за да даде кураж на дъщеря си. \r\nСъпрузите бяха задържани от френската полиция по искане на нашите власти поради подозрение в данъчни престъпления и присвояване на средства. \r\nРазследването е за източване на завод „Полимери” в Девня, приватизиран от Банев през 1998 година. \r\nОт 2010 година заводът не работи, а от 2013 е в несъстоятелност. А през 2017 година е препродаден за 14,5 милиона лв. Според обвинението, клиентите на „Полимери” превеждали парите не по сметките на дружеството, а по офшорните сметки на Баневи, обясни шефът на спец прокуратурата Иван Гешев. \r\nВ резиденцията край София са били открити документи за собственост на офшорните фирми, злато и скъпоценности в „потресаващи размери”. \r\n  \r\n \n\t\t\t\t\t\t", "date": "2018.12.19", "title": "Банев си боядисва косата в ареста, жена му се кипри с маркови тоалети "}
{"url": "http://www.bnews.bg/article/253900-varnenskata_opera_atakuva_bryuksel_s_bohemi_i_nabuko", "text": "\n За Варненската опера при Театрално-музикален продуцентски център Варна стана вече традиция в края на годината да гастролира в столицата на Европейския съюз Брюксел. Българското оперно изкуство ще бъде представено отново във Forest National, най-голямата зала на Брюксел с 5 000 места, благодарение на партньорството между импресарските агенции „Еurocon“ и „Music Hall“. \r\n\r\n Варненският екип – солисти, хор и оркестър, ще изнесе два спектакъла – „Набуко“ на 21 декември 2018 година, 20.00, с диригент Маестро Борислав Иванов и „Бохеми“ на 22 декември, 20.00, с диригент Маестро Деян Савич от Белград. Подчертано съвременният режисьорски прочит на двете заглавия е на Жан Франсоа Донт, едно от известните имена на европейската оперна сцена. В „Набуко“ главните роли ще изпълнят солистите на Държавна опера Варна: Венцеслав Анастасов - Набуко, Димитринка Райчева – Абигайл, Ивайло Джуров – Закария, Георги Султанов – Измаел и гостенката от Белград Саня Анастасия – Фенена. Мими в „Бохеми“ ще пресъздаде Таня Иванова, Ивайло Михайлов ще бъде Родолфо, Свилен Николов - Марсел, Пламен Димитров – Шонар, Деян Вачков – Колин и Илина Михайлова – Мюзета.  \r\n\r\n   \r\n \n\t\t\t\t\t\t", "date": "2018.12.19", "title": "Варненската опера атакува Брюксел с \"Бохеми\" и \"Набуко\""}
{"url": "http://www.bnews.bg/article/253906-ne_mozhe_da_bade_lilyana_pavlova_se_vrashtala_v_parlamenta", "text": "\n Лиляна Павлова дойде на брифинга с патерици. Тя не съобщи причината, за да ги използва, но поясни, че след рехабилитацията, която й предстои, най – вероятно ще се върне в парламента.  \r\n\r\n Тя отчете днес дейността на страната ни по време на европредседателството, както и свършеното от тройката, в която заедно с нас са Естония и Австрия. \r\n\r\n „Реално европредседателството на България струва 62 млн. лв. Това е много по-малко от планираното, предвид, че имаше повече събития и гости в страната ни“, съобщи министър Лиляна Павлова, предаде Канал 3. \r\n \n\t\t\t\t\t\t", "date": "2018.12.19", "title": "Не може да бъде - Лиляна Павлова се връщала в парламента!"}
{"url": "http://www.bnews.bg/article/253897-chervenite_dyavoli_si_naznachiha_vremenen_menidzhar_na_otbora", "text": "\n Легендата на Манчестър Юнайтед Оле Гунар Солскяр беше назначен за мениджър на отбора, съобщи официалният сайт на 20-кратния шампион на Англия. Негов асистент ще бъде Майк Фелан, също бивш футболист на \"червените дяволи\". В екипа остават Майкъл Карик и Киерън Макена. \r\n\r\n Норвежецът, който е на 45 години, е вкарал 126 гола за „червените дяволи“ в своите 11 сезона на „Олд Трафорд“, включително и победния на финала в Шампионската лига през 1999 г., ще замени Жозе Моуриньо и ще води тима до края на сезона. \r\n\r\n От клуба припомнят, че през 2008 година Солскяр беше наставник на \"Б\" отбора на Юнайтед. \r\n\r\n   \r\n \n\t\t\t\t\t\t", "date": "2018.12.19", "title": "\"Червените дяволи\" си назначиха временен мениджър на отбора"}
{"url": "http://www.bnews.bg/article/253908-otkriha_trupa_na_bebeto_vav_vodnoto_ogledalo", "text": "\n Преди минути откриха трупа на бебето във Водното огледало на река Арда в Кърджали, пише Канал 3. Пожарникари и полицаи са открили мъртвото новородено в горната част на съоръжението. \r\n\r\n Майката е 19-годишна, а това е седмото й раждане. За случая бе съобщено на полицията от кърджалийската болница, където вчера е постъпила младата жена, родила часове по-рано. Припомняме, че по-рано бе източено \"Водното огледало\" в Кърджали, заради съмнения за тежко престъпление.  \r\n\r\n Прокуратурата разслидва случая. \r\n  \r\n \n\t\t\t\t\t\t", "date": "2018.12.19", "title": "Откриха трупа на бебето във \"Водното огледало\"!"}
{"url": "http://www.bnews.bg/article/253898-karanitsa_mezhdu_gerb_i_bsp_zaradi_globata_ot_ek_horata_shte_ya_platyat", "text": "\n БСП и ГЕРБ се скараха в парламента заради глобата на БЕХ в размер на 77 млн. евро, която наложи Европейската комисия. \r\n\r\n Да критикуваш ЕС е нормално, но да набеждаваш ЕК в нещо, което не е искала, за да си спасиш собствената кожа, е антиевропейско, заяви соцлидерът Корнелия Нинова в декларация от парламентарната трибуна. \r\n\r\n \"БЕХ е извършил незаконни действия, ЕК е реагирала, българското правителство - не\", отсече Нинова. И резултатът бил, че ще плащаме глоба от 150 млн. лв. \"За да оправдае бездействието, некадърността, нарушаването на европейските и българските закони, премиерът Бойко Борисов си позволи да излъже, че му е поставено условие за приватизация. Както е видно от изявлението на европейския комисар, такова условие не е имало\", продължи соцлидерката. Тя обвини, че ГЕРБ и правителството му са вкарали България в европейски скандал, за който ще носят отговорност. \r\n\r\n Нинова заяви още, че хората ще платят от джоба си глобата. \"БЕХ откъде ще вземе тези пари? От кредити, които се връщат, или от собствени приходи\", каза още тя. И заключи, че енергетиката у нас се управлява от некадърни хора. В отговор шефът на енергийната комисия Делян Добрев припомни на Нинова, че санкциите на ЕК се отнасят за периода 2007-2015 г., когато различни правителства са управлявали страната. \"Жалко е да се използват такива теми, за да се трупат политически дивиденти\", упрекна депутатът от ГЕРБ. \r\n\r\n Той бе категоричен, че не е вярно твърдението на соцлидерката, че хората ще плащат глобата. \"Това изобщо не е вярно, защото глоби, те не са ценообразуващ елемент във формулата на КЕВР при формирането на крайната цена\", поясни Добрев. Той припомни, че казусът е обсъждан на много заседания на енергийната комисия, а Народното събрание на два пъти е вземало решения по този случай. Дори НС отхвърли варианта България да носи вина по това дело. Ние не сме нарушили тези правила през този период. А в парламента задължихме правителството да обжалва евентуално негативно решение на ЕК, изреди хронологията Добрев, предаде Канал 3. \r\n \n\t\t\t\t\t\t", "date": "2018.12.19", "title": "Караница между ГЕРБ и БСП заради глобата от ЕК, хората ще я платят!"}
{"url": "http://www.bnews.bg/article/253905-lora_karadzhova_natiska_noviya_za_momche", "text": "\n Певицата Лора Караджова е готова да роди дете на новия си възлюбен – диджея Марсел Рохас. Тя мечтаела за момче, след като вече си има момиченце на име Алиса от предишната си връзка. Лора и Марсел обявиха връзката си преди два месеца във „ВИП Брадър“, а са заедно от началото на лятото, писа „ТелеграФ“. \r\n\r\n Познават се от много отдавна, но едва, когато скъсали с предишните си гаджета, отношенията им прераснали във връзка. Пред приятелки Лора споделила, че все по-често си се представя като булка. Двамата вече живеят заедно под един покрив и имали общи планове за бъдещето и искал ида имат поне две деца. \r\n \n\t\t\t\t\t\t", "date": "2018.12.19", "title": "Лора Караджова натиска новия за момче "}
{"url": "http://www.bnews.bg/article/253890-dvama_zaginali_i_trima_raneni_sled_tezhka_katastrofa_kray_razgrad", "text": "\n Двама души са загинали, а трима са тежко ранени след катастрофа на главен път Е-70 (Разград - Шумен) до разклона за Самуил. Това съобщиха от ОДМВР - Разград. \r\n\r\n Сигналът за пътнотранспортното произшествие е подаден около 23.25 часа на 18 декември. Движейки се в посока от град Разград за Шумен, лек автомобил „Мазда“, управляван от 25-годишен с инициали Ф.Х. от Лозница, се удря в ремаркето на ТИР, усукал се и препречил пътното платно. В колата пътували петима младежи. \r\n\r\n На място загинали 24-годишна жена с инициали Е.С. от село Ловско и 18-годишен младеж с инициали С.А. от село Гороцвет. Братът на момичето, който е с инициали С.С. (на 18 години от Ловско) и 26-годишен мъж с инициали А.А. от Попово са откарани в ОАИЛ в кома с мозъчен кръвоизлив и опасност за живота. \r\n\r\n Водачът на лекия автомобил Ф.Х. е настанен в Ортопедично отделение на МБАЛ - Разград с фрактура на дясната ръка. На него и на шофьора на камиона, който е с инициали С.Х. (на 41 години от Шумен), са взети кръвни проби за алкохол. \r\n\r\n Причините за тежкото произшествие са в процес на изясняване. По случая се води досъдебно производство. \r\n \n\t\t\t\t\t\t", "date": "2018.12.19", "title": "Двама загинали и трима ранени след тежка катастрофа край Разград"}
{"url": "http://www.bnews.bg/article/253892-i_vse_pak_natsionalna_pediatrichna_bolnitsa_shte_ima_dostroyavat_sgrada_ot_vremeto_na_todor_zhivkov", "text": "\n Българските деца все пак ще имат национална педиатрична болница. Това стана ясно в началото на правителственото заседание. Кабинетът ще довърши започнатия през 80-е години на миналия век при Тодор Живков строеж на 12-етажна лечебна сграда, която е била предназначена още тогава за детска болница. \r\n\r\n Това съобщи премиерът Бойко Борисов пред министрите. Очаква се до средата на 2020 г. довършването на сградата да приключи, стана ясно от думите на здравния министър. През януари ще бъде извършено обследване, а след това и препроектиране до три-четири месеца, каза Кирил Ананиев.  Той лично на място се е уверил, че сградата е в добро състояние. \r\n\r\n С 20 млн. ще приключим със строителството на болницата, пресметна финансистът начело на здравното министерство. Вероятно ще се наложи да се купува ново оборудване. Но ще бъде по-бързо построена и на по-ниска цена, отколкото, ако тръгнем да изграждаме нова болница, увери Ананиев. \"И в средата на следващата година, началото на лятото, ще започне строителството, ще създадем пълна организация и да бъде готова най-късно в средата на 2020 г.\", обеща здравният министър. \r\n\r\n Сградата се намира на територията на УМБАЛ \"Александровска\" и през последните години привлича тийнейджъри, които си правят екстремни селфита. Преди две години дори един от случаите завърши трагично, когато загина 15-годишно момиче. \r\n\r\n На заседанието на Министерския съвет присъства и ректорът на Софийския университет проф. Анастас Герджиков. Той от своя страна благодари, че кабинетът се отказа да трансформира болница \"Лозенец\" в детска и ще му я даде да я стопанисва, тъй като там се намира медицинският факултет на СУ и клиничната база за студентите по медицина. \r\n\r\n Премиерът пък го информира, че правителството покрива 23 млн. дългове на бившата Правителствена болница, за да не им я дава с борчове в наследство. \r\n\r\n Кабинетът отпусна и средства на Клиниката по изгаряния в \"Пирогов\",  предаде Канал 3. \r\n \n\t\t\t\t\t\t", "date": "2018.12.19", "title": "И все пак - национална педиатрична болница ще има, дострояват сграда от времето на Тодор Живков"}
{"url": "http://www.bnews.bg/article/253893-ekspert_ochakvat_ni_novi_globi_ot_ek_zaradi_ogranichavaneto_na_gazoprenosnata_mrezha_u_nas", "text": "\n \r\nОчакват ни нови глоби заради ограничаване на достъпа на газопреносната мрежа у нас, предупреди енергийният експерт Иван Хиновски. Според него наложената глоба на България в размер на 77 млн. евро от страна на Европейската комисия ще има политически последици като засилване на евроскептицизма в българското общество. \r\n\r\n Според енергийният експерт Васко Начев изказването, че хората няма да платят е по-скоро емоционално, но манипулативно, защото дружествата на БЕХ са държавни. Според експертите обаче не бива да се забравя, че глобата е резултат на очевидното бездействие на родните институции, засягащо правата на крайните потребители у нас. \r\n\r\n Това е една чисто корпоративна грешка на газовия оператор, замазана във времето и сега някой трябва да понесе санкции за това. Няма начин да не платим още глоби, защото \"Овъргаз\" ще предяви допълнителен иск за щети. Това е само глоба за злоупотреба с монополните права. Има друг по-важен фактор, който е политически - този прецедент внася евроскептицизъм в нашето общество - лошият ЕС ни налага глоби, каза още Хиновски пред БНТ. \r\n\r\n Той обаче заяви, че глобата е санкция в защита на потребителя. Правилата на Европейския енергиен съюз, нашият закон защитават правата на потребителя да получи най-добрата цена на газовите доставки - т.е най-евтиния газ. \r\n\r\n   \r\n \n\t\t\t\t\t\t", "date": "2018.12.19", "title": "Експерт: Очакват ни нови глоби от ЕК заради ограничаването на газопреносната мрежа у нас"}
{"url": "http://www.bnews.bg/article/253894-ura_posledni_dni_na_politicheskata_i_parlamentarna_oligofreniya", "text": "\n \r\n Изморените ни от щуротиите си депутати ще отпрашат да почиват. Вероятно през дългите и изнурителни почивни дни ще имат възможност да осъзнаят какви са ги натворили? Вероятно ще разберат, че на село дядо Коледа не идва, а за Снежанка и дума не може да става! \r\n\r\n Там на село дори не стъпват и нашите политически джуджета, които са се клели във всичките си действия да се ръководят от интересите на народа. Е, дойде време да си починат нашите народни избраници! \r\n\r\n А като си помисли човек какви ги натвориха само през последните месеци? То не беше увеличение на данъците, то не беше увеличение на цените на газа, увеличение на цените на тока, увеличение на цените на горивата, увеличение на цените на водата, увеличение на цените на хляба и за коледен подарък една глоба от 77 милиона евро! \r\n\r\n Какво ли ни чака след като си починат тези наши избранници и се върнат на работа с подобаващ тен от екзотични дестинации, чувствайки се като божества? Но сега  поне можем да си кажем \"Ура! Последни дни на политическата и парламентарна олигофрения!\"! \r\n  \r\n \n\t\t\t\t\t\t", "date": "2018.12.19", "title": " Ура! Последни дни на политическата и парламентарна олигофрения!"}
{"url": "http://www.bnews.bg/article/253896-poreden_skanadal_feysbuk_razdaval_lichnite_ni_danni_na_golemi_tehnologichni_kompanii", "text": "\n От години социалната мрежа \"Фейсбук\" раздава личните ни данни на най-големите технологични компании, разкри \"Ню Йорк таймс\". \r\n\r\n Не става дума за уж ограничения достъп до информация, който е получила британската компания Cambridge Analytica и после непозволено е ползвала в помощ на кампанията на Доналд Тръмп за президент на САЩ. Не, Зукърбърг е продавал съвсем официално и според компанията - законно - лични данни на Amazon, Microsoft, Spotify. Netflix и други гиганти онлайн. \r\n\r\n Това разкриват вътрешни документи и интервюта с десетки бивши служители на социалната мрежа, разказва \"Таймс\". Те дават индикация само за част от съмнителните операции на компанията, подчертават от изданието. \r\n\r\n Най-големият онлайн магазин Amazon е получил възможност да се сдобива с имената и контактната информация на потребителите чрез техните приятели, на Yahoo пък - да чете стриймове на постовете на приятелите. Facebook от години твърди, че е спряло това споделяне на данни, но според информацията на американския всекидневник това е продължавало да се случва поне до тази година. \r\n\r\n Търсачката на Microsoft - Bing - пък получила достъп до имената на всички приятели на потребителите. Стрийминг услугите Netflix и Spotify дори можели да четат, пишат и изтриват личните съобщения на всички. \r\n\r\n Apple пък имали достъп до контактите и календарните записки дори на хора, които изрично са изключили споделянето на данни, показват документите. \r\n\r\n Руската търсачка Yandex, обвинена от Украйна в споделяне на данни с Кремъл, също е имала достъп до лични данни до 2017 г., въпреки че програмата на Facebook била спряна още през 2014 г. \r\n\r\n Разбира се, компанията в Купертино твърди, че не знаят за подобен допълнителен достъп до информация. Тези от компаниите, които отговарят, твърдят, че не са ползвали личните данни за реклама. \r\n\r\n И двете страни са печелили от това, техногигантите - ценна маркетингова информация, а Facebook - още потребители и съответно още реклама. Става дума за близо 150 компании, с които са били сключени различни договори от този тип. \r\n\r\n Зукърбърг обаче уверява постоянно, че  данни се ползват само със съгласието на потребителите. \r\n\r\n Според Стийв Сатърфийлд, директор на отдела за поверителност на личните данни, нито една от тези договорки не е нарушавала закона. Facebook считали партньорите си за свое продължение - \"интегрирани партньори\" - доставчици на услуги, които позволяват на хората да контактуват с приятелите си в социалната мрежа. Затова можели спокойно да им споделят данните, без да търсят допълнително позволение. Т.е. съгласието да запишеш данни във Facebook и да разчиташ на тях да ги съхраняват, автоматично означава съгласие да ги ползват Amazon, Microsoft, Yahoo и десетки други компании. \r\n\r\n Партньорите на Facebook също съхранявали данните отговорно, заявяват от компанията на Зукърбърг. Не били открити и злоупотреби.  \r\n\r\n Всяко едно от партньорствата е обявявано публично - Зукърбърг работи по вграждането на Facebook в други онлайн системи постоянно. Но тези детайли за договорките между тях са били скрити като конфиденциална информация. \r\n\r\n   \r\n \n\t\t\t\t\t\t", "date": "2018.12.19", "title": "Пореден сканадал: Фейсбук раздавал личните ни данни на големи технологични компании!"}
{"url": "http://www.bnews.bg/article/253889-rachkov_i_lyubo_neykov_se_izpokaraha_za_pari", "text": "\n Димитър Рачков и Любо Нейков прекратили дългогодишното си приятелство с лют скандал, издават техни колеги. Двамата се сдърпали сериозно, а вероятната причина за разразилата се помежду им война са финансови недоразумения. На благия по характер Любо му дошло до гуша от претенциите на Рачков и директно му посочил вратата, без да се опитва да потуши конфликта между тях. \r\n\r\n Шефът на „Комиците“ постъпил радикално и дори изключил Димитър от актьорския състав на супер успешната постановка „Вражалец“, която се радва на завишен и постоянен зрителски интерес вече години наред. В нея Рачков изпълняваше една от главните роли, но Нейков го отстранил принудително. Освен че Любо също играе в спектакъла, той е и негов продуцент. Затова можел да си позволи да коли и беси, понеже парите идвали от собствения му джоб. На изпроводяк двамата актьори си разменили остри реплики, а Нейков накарал водещия на „Господарите“ да осъзнае, че съвсем не е незаменим и му намерил заместник само за няколко часа. \r\n\r\n На мястото на Митко в пиесата влязъл Станимир Гъмов, който пък имал спешна нужда от постоянен ангажимент, който да му носи пари. Ролята дошла в най-подходящия момент и се наложило, дори докато бил в Къщата на „Биг Брадър“, да чете сценария и да репетира. В разгара на шоуто, без зрителите да усетят, Станимир дори напуснал предаването и летял чак до Лондон, където цялата актьорска трупа играла „Вражалец“ пред сънародниците ни в Англия. Мълвата за влизането на Гъмов в пиесата бързо стигнала до Рачков, който започнал да таи лоши чувства и към него. Господарят на ефира е известен с трудния си характер и приятелите му от актьорските среди се броят на пръстите на едната му ръка. \r\n\r\n Единственият, който все още го понасял, бил екранният му партньор Зуека, който бил свикнал да отстъпва в споровете им непрекъснато. Преди 5 години двамата бяха напът да разбият приятелството си на парчета, като отново причината за свадата били парите. Васил Василев обаче се примирил, че Димитър винаги ще прибира по-големия пай от иначе общите им хонорари, които заработват на частно по сватби, банкети и кръщенета. \r\n \n\t\t\t\t\t\t", "date": "2018.12.19", "title": "Рачков и Любо Нейков се изпокараха за пари "}
{"url": "http://www.bnews.bg/article/253847-bednata_restitutka_bogdana_karadocheva_plache_za_pensiya_davala_zaemi_na_kolegi_sreshtu_lihva", "text": "\n Естрадната легенда Богдана Карадочева ля сълзи за държавна пенсия в интервю пред столичен вестник. \r\n\r\n Певицата се жалва, че заради унищожени документи в някогашната „Концертна дирекция“, днес не получава  и лев пенсия. Това наистина не е справедливо, няма спор!  Всеки, който  е плащал данъци на държавата през годините има право на пенсия. Смущаващото в откровенията на Буба, както я наричат приятелите й, е, че тя плаче как едва свързва двата края и на 70 години й се налага да работи – да пее и да пише песни. Колко драматично! Но звездата с матов глас пропуска, вероятно умишлено,  една „малка“ подробност! И тя е, че  получава сериозни суми от наеми от магазини по столичния булевард \"Витоша“, които си върна след демократичните промени, пише   BGLife.club. \r\n\r\n „Бедната певица“ преди седмица отново плака пред медиите, че мнима банкерка я завлякла с голяма сума пари. От глупост Буба й дала пачките  срещу обещанието, че след време „банкерката“ ще й ги върне с лихвата. Обаче госпожата офейкала яко дим и лакомията на Карадочева била наказана подобаващо. \r\n\r\n Преди време пък се завъртя грозния слух, че певицата дава заеми на свои колеги в нужда, а срещу това получавала лихва като банка. Това така и не бе потвърдено от никой от гилдията, но има ли комин, има и дим, гласи една мъдра поговорка. \r\n \n\t\t\t\t\t\t", "date": "2018.12.19", "title": "„Бедната“ реститутка Богдана Карадочева плаче за пенсия! Давала заеми на колеги срещу лихва?"}
{"url": "http://www.bnews.bg/article/253877-ivan_totev_shte_razfasova_dve_praseta_v_tsentara_na_plovdiv_no_may_nyama", "text": "\n Две прасета ще бъдат разфасовани в центъра на Пловдив на 26 декември. От общината обясниха, че целта е да бъдат показани българските традиции за Коледа. \r\n\r\n Новината беше обявена от кмета Иван Тотев по време на сесия на Общинския съвет. \r\n\r\n „Тъй като вече много хора, особено от по-малките пловдивчани, нямат много възможност да ходят по селата и да се запознаят отблизо с традициите, то ние решихме в община Пловдив да направим така, че традициите да дойдат в града”, каза той. \r\n\r\n „Това е плашещо и неприемливо, няколко дни след това Пловдив ще бъде Европейска столица на културата. В това нещо виждам един евтин пиар кметът Тотев да си скрие провала с инфраструктурните проекти за Пловдив 2019”, коментира общинският съветник от БСП Иван Петков. \r\n\r\n Пенка Деведжиева от Реформаторския  блок се надява решението да бъде преосмислено.  „Моето внимание беше привлечено преди всичко от коледарите, но впоследствие разбрах за тези трупни парчета меса, които ще висят. За мен това е  принизяване на една такава традиция. Традициите не са само кулинарията. Иначе и във Виена има къщички с вурстчета и греяно вино. Мисля, че по доста по-интелигентен начин могат да се представят традициите”, категорична е тя, предаде БТВ. \r\n\r\n Не знам защо трябва да се пазят традиции по този начин, отбеляза и журналистът Ваня Драганова. \r\n\r\n След изразеното публично недоволство стана ясно, че Иван Тотев се отказа от поканата към съгражданите си да хапнат пържоли от разфасовани прасета в центъра на града.  \r\n\r\n Тази сутрин обаче той заяви, че изобщо не е имал сериозни намерения да се колят прасета в центъра на града.  \r\n \n\t\t\t\t\t\t", "date": "2018.12.19", "title": "Иван Тотев ще разфасова две прасета в центъра на Пловдив, но май няма"}
{"url": "http://www.bnews.bg/article/253876-velikobritaniya_otpuska_2_mlrd_paunda_za_izlizane_ot_es", "text": "\n Британското правителство съобщи, че отпуска 2 милиарда лири стерлинги на 26 министерства и други ведомства, за да подготвят почвата за евентуално излизане на Обединеното кралство от ЕС без споразумение, предаде Франс прес, цитирана от БТА. \r\n\r\n \"Едно отговорно правителство се готви за всякакви възможности. Поради тази причина ние засилваме подготовката, в случай че няма споразумение\", заяви в комюнике министърът на финансите Филип Хамънд. \r\n\r\n Министерството на вътрешните работи и митническата служба ще получат съответно 480 и 375 милиона лири, за да наемат \"стотици\" служители на гранична полиция и 3000 служители на митниците. \r\n\r\n Министерството на селското стопанство ще получи 410 милиона лири за подпомагане на ключови сектори като риболова, химическата и хранително-вкусовата промишленост. \r\n\r\n Хамънд каза, че от 2016 г. финансовото министерство е отпуснало общо над 4,2 милиарда лири за подготовката за Брекзит. \r\n\r\n Великобритания не може да отмени задействането на член 50 от договора на Европейския съюз като времена мярка, заяви по-рано министърът за Брекзит Стивън Баркли, цитиран от Ройтерс. \r\n\r\n По-рано този месец Съдът на ЕС постанови, че Великобритания може да се откаже от решението си за излизане от общността, без да иска съгласието на другите страни членки. Евентуално удължаване на задействания съгласно член 50 процес на излизане от ЕС обаче ще изисква одобрението на останалите държави от общността. \r\n\r\n Попитан от депутат дали има обстоятелства, при които правителството може да отмени временно задействането на член 50, докато се подготвя за Брекзит без сделка или се стреми да получи по-добро споразумение от ЕС, Баркли отговори: \r\n\r\n \"Това, за което съдебното дело беше ясно, е, че не може да има отмяна като временна мярка\". \r\n \n\t\t\t\t\t\t", "date": "2018.12.19", "title": "Великобритания отпуска 2 млрд. паунда за излизане от ЕС"}
{"url": "http://www.bnews.bg/article/253878-obsluzhvat_se_korporativni_interesi_farmatsevtite_izlizat_na_protesti", "text": "\n \r\nИдеята за премахването на таксата от 2 лв. за обработката на протоколите на скъпоструващите лекарства, която в момента НЗОК плаща на аптеките, е за да насочи пациентите към точно определени вериги. С това предложение се обслужва нечий корпоративен интерес и не е в интерес на пациентите. Зад тази теза застанаха в ефира на БНР Антон Вълев – председател на Националната аптечна камара, и председателят на пациентски организации „Заедно с теб“ Пенка Георгиева.  \r\nОт аптечната камара анонсираха, че предстоят протести, а пациентските организации изразиха категорична подкрепа.  \r\n      \r\n\r\n Заместник здравният министър Жени Начева заяви след разговори с представители на бранша, че има готовност от големи вериги аптеки да се откажат от тези 2 лв. за обработката на протоколите. По този повод Вълев коментира: „За мен е много любопитно как в сградата на министерството или извън него се провеждат разговори с някого, като за тези разговори не са уведомени нито Фармацевтичният съюз, нито ние като аптечна камара, нито Асоциацията на собствениците на аптеки. Много е интересно с кого точно се среща екипа на министерството, за да предлага някакви мерки, които ни карат да се усмихнем“. \r\n\r\n По думите му това е популистка политика. Той подчерта, че е много вероятно аптеките да се откажат да работят с тези лекарства.   \r\n\r\n В предаването „Преди всички“ Пенка Георгиева заяви, че от вчера пациентите са изключително притеснени от тези идеи на НЗОК. \r\n\r\n „Премахването на тази такса и отнемането на отстъпките, които ще отидат в полза на НЗОК от частично финансираните лекарства, ще доведе до отказ на доста малки аптеки в малките градове да работят с тези скъпи медикаменти, защото те ги закупуват и парите си получават след минимум един месец. Пациентите смятат, че с това предложение се обслужва единствено и само нечий корпоративен интерес“. \r\n\r\n С това твърдение се съгласи и Антон Вълев: „Когато се премахне финансовият инструмент, с който равнопоставено се обслужват протоколите, и едновременно с това същият този ви каже, че води едни тайни разговори с определена неизвестна и неспомената група вериги, това не означава ли, че всъщност държавата чрез регулацията ще каже: „Всички пациенти от утре започвате да ходите само в тези вериги, те са наши приятели“, най-вероятно тези вериги плащат за избори“. \r\n\r\n Министърът и управителят на НЗОК трябва да оправят контрола, категорична е Георгиева. По думите й Касата няма административен капацитет.  \r\nВълев подчерта, че аптеките в страната са около 3600, от които 2200 имат договор с НЗОК. Тези, които се обявяват като вериги аптеки, са само 500 и са концентрирани само в големите градове, отбеляза той и добави: \r\n\"Когато махнете таксата, всичките тези близо 1700 аптеки ще спрат да изпълняват протоколите. Всички тези пациенти ще трябва да пътуват до големите градове. В един момент ще настане вой и веднага ще се извади резервният ход, който всъщност е следващата стъпка - това е стара мечта на определени корпоративни играчи - да се каже: \"Премахваме ограничението един собственик да има само до 4 аптеки, легализирайте веригите\". След това ще предложат въвеждане на мобилни аптеки, тип микробуси, за да можем да обслужим малките населени места, което ще е абсолющютно нарушение на фармацевтичните правила и такова нещо няма никъде\". \r\n   \r\n \n\t\t\t\t\t\t", "date": "2018.12.19", "title": "Обслужват се корпоративни интереси, фармацевтите излизат на протести"}
{"url": "http://www.bnews.bg/article/253885-uchenitsi_izlizat_na_ulitsite_sreshtu_makron", "text": "\n Ученици от гимназии в Париж отново излязоха на протест срещу образователната политика на френския президент Еманюел Макрон. \r\n\r\n Организирани от ученическите съюзи, стотици студенти се събраха на ул. \"Декарт\" и тръгнаха към площада на Републиката с лозунги против Макрон, съобщава \"Анадолу\".  \r\n\r\n Те показват солидарност със студентите, които преди две седмици са поставени на колене с вързани от полицията ръце. \r\n\r\n Учениците в гимназията провеждат протести в продължение на около две седмици в различни градове в цялата страна. \r\n\r\n По време на протестите във вторник миналата седмица около 450 училища бяха изцяло или частично затворени във Франция. \r\n\r\n На 5 и 6 декември над 700 студенти бяха арестувани по време на национални демонстрации. \r\n\r\n От 17 ноември хиляди хора протестират във Франция срещу икономическият натиск над средната класа. \r\n\r\n Протестиращите \"жълти жилетки\" се събират в Париж и големи френски градове. \r\n\r\n Според проучване 84% от французите, най-вече от тези със средни доходи, подкрепят протестите. \r\n\r\n Протестите започнаха във Франция, но се разпространиха в Белгия и Холандия, както и в други европейски страни. \r\n \n\t\t\t\t\t\t", "date": "2018.12.19", "title": "Ученици излизат на улиците срещу Макрон"}
{"url": "http://www.bnews.bg/article/253891-novi_dzhadzhi_v_politseyskite_koli_shte_razkrivat_avtodzhambazi", "text": "\n Полицейски коли, оборудвани със специална техника за идентифициране и за проверка в реално време, засилиха възможностите на българската полиция да противодейства на трафика на крадени превозни средства. Тези усилия на Главна дирекция „Национална полиция“ на МВР бяха подпомогнати с швейцарско финансиране и експертиза. \r\n\r\n Резултатите от шестгодишния проект “Противодействие на престъпления, свързани с трафик на моторни превозни средства” ще  бъдат представени на 20 декември (четвъртък) в София. \r\n\r\n От август тази година в България пилотно действа система за автоматично разпознаване на регистрационни табели на моторни-превозни средства. Общо 23 полицейски коли в страната, оборудвани със скенери за идентифициране, могат да направят справка в полицейската база данни в реално време и без дори да спират превозното средство при съмнение за кражба. 80 български полицейски служители бяха обучени в най-новите техники за разкриване на крадени коли. Български полицаи се запознаха с швейцарския опит в кантоналните полицейски управления на Нюшател и Женева. Конкретните резултати по проекта допринасят ефективно както за противодействие на българската полиция срещу кражбите на моторни-превозни средства и нелегалния им трафик, така и за подготвеността  на България да се присъедини към Шенгенското пространство. \r\n\r\n Проектът - на стойност близо 800 хиляди шв. франка, от които 85% са швейцарско съфинансиране, е част от Тематичен фонд Сигурност на Българо-швейцарската програма за сътрудничество. В рамките на програмата Националната полиция работи с швейцарски партньори и по проект за намаляване на детската престъпност в България. \r\n\r\n Общо 11 проекта са осъществени  в рамките на Тематичния фонд Сигурност на Българо-швейцарската програма за сътрудничество, съфинансиран от швейцарското правителство с близо 9,8 милиона шв. франка. През петте години на функционирането си Фондът Сигурност се утвърди като ефективно средство за подкрепа на България за засилване на капацитета на институциите, ангажирани в борбата срещу организираната престъпност. В началото на тази година България и Швейцария подписаха двустранно споразумение за полицейско сътрудничество. \r\n \n\t\t\t\t\t\t", "date": "2018.12.19", "title": "Нови джаджи в полицейските коли ще разкриват автоджамбази"}
{"url": "http://www.bnews.bg/article/253879-makedoniya_vliza_v_nato_sled_dve_godini", "text": "\n Македония в НАТО до 2 години. Тази възможност изглежда реалистична. Това заяви зам. генералният секретар на Алианса по политически въпроси и политика на сигурност Джеймс Апатурай, цитиран от МИА. \r\n\r\n Апатурай коментира с въодушевление преговорите между Гърция иМакедония, които трябваше да решат един дългогодишен спор. Благодарение на споразумението от Преспа, Скопие може да придвижи напред процедурите за членство в ЕС и НАТО. \r\n\r\n Според него, Македония под новото си име Република Северна Македония може да бъде приета. Той вижда този период между 12 и 18 месеца. \r\n\r\n По думите му, през последните години Пактът обръща все повече вниманиена Западните Балкани и води политика на \"отворени врати\". \r\n\r\n Държавният секретар на САЩ Майк Помпео по-рано призова Гърция да непречи на присъединяването на Македония. Той смята, че влизането на Македония в НАТО ще засили способността на балканските страни да се противопоставят на Русия в региона. \r\n\r\n Според него, споразумението от Преспа ще позволи присъединяването към НАТО и ЕС като Република Северна Македония, както и ще укрепи Балканите в противодействие на вредното руско влияние. \r\n \n\t\t\t\t\t\t", "date": "2018.12.19", "title": "Македония влиза в НАТО след две години"}
{"url": "http://www.bnews.bg/article/253886-zlatnata_hristiyana_todorova_tsyal_den_karah_na_edno_yaytse", "text": "\n Златното момиче от отбора по художествена гимнастика Християна Тодорова шокира гостите си в предаването „Черешката на тортата”, като разкри диета си преди състезания. Тя включвала всичко на всичко едно яйце на грил за целия ден при усилени тренировки. Останалите сътрапезници-Катето Евро, Георги Мамалев, Ралица Паскалева и Ники Илиев не можаха да скрият възхищението си от спортистката, която ги спечели със своята искреност и добрата. Тодорова им показа и олимпийския медал от Рио и докара сълзи в очите на всички. Гимнастичката чистосърдечно призна, че не може да готви, но с помощта на шеф готвач успя да шашне всички с меню с уникални ястия като пълнена прясна зелка с ориз е леща. Цвети призна, че днес не може да устои на десертите, затова приготви два за своите гости-сорбе и панакота. Зрителите също изразиха одобрение за Християна, която за първи път участва в Черешката, въпреки че не липсваха и злобни коментари колко е напълняла след като се отказа от активна спортна кариера. \r\n \n\t\t\t\t\t\t", "date": "2018.12.19", "title": "Златната Християна Тодорова: Цял ден карах на едно яйце"}
{"url": "http://www.bnews.bg/article/253887-prezidentat_nalozhi_veto_i_na_promenite_v_nakazatelniya_kodeks", "text": "\n Държавният глава упражни правомощието си и върна за ново обсъждане в Народното събрание разпоредби от Закона за изменение и допълнение на Наказателния кодекс, с които се изменят норми в Наказателно-процесуалният кодекс. С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага. \r\n\r\n Президентът подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило. \r\n\r\n Спазването на високи стандарти за защита на основните права на гражданите е неизменна насока в развитието на европейските правни системи, съобщиха от прессекретариата на държавния глава. \r\n \n\t\t\t\t\t\t", "date": "2018.12.19", "title": "Президентът наложи вето и на промените в  Наказателния кодекс"}
{"url": "http://www.bnews.bg/article/253884-modniyat_brand_na_viktoriya_bekam_izgubi_10_2_miliona", "text": "\n Едноименният моден бранд на Виктория Бекъм е претърпял финансова загуба от 10,2 милиона британски лири през 2017 година. \r\n\r\n 44-годишната бивша певица от Spice Girls, която се пренасочи в модния бизнес, лансира своя бранд през 2008-а. За 2016 година г-жа Бекъм отчете загуби от 8,2 милиона паунда. Това е доста парадоксално, като се има предвид, че модната й къща увеличи продажбите си, като общите й приходи се увеличиха от 36,4 на 42,5 милиона британски лири през 2017 г.. \r\n\r\n Брандът на бившата спайска продължава да трупа загуби въпреки финансовата инжекция от 8,5 милиона паунда, която тя получи от съпруга си Дейвид Бекъм през 2016 година, пишат от БТА. Виктория обяснява загубите със значими инвестиции за бъдещи проекти и със сформирането на нов ръководен екип на фирмата. \r\n\r\n Все пак това не помрачи празничното настроение на дизайнерката. Преди две седмици тя позира Инстаграм пред голямо коледно дърво в лондонския си бутик. Модната икона облече елегантна червена рокля по тялото от колекцията пролет/лято 2019 на собствения ѝ бранд. \r\n\r\n Наскоро Виктория обяви, че стартира собствен канал в YouTube, където феновете ѝ ще могат да видят съвети за красота и външен вид, както и неща, свързани със самата Виктория. \r\n \n\t\t\t\t\t\t", "date": "2018.12.19", "title": "Модният бранд на Виктория Бекъм изгуби £10,2 милиона"}
{"url": "http://www.bnews.bg/article/253931-23_tonna_tsisterna_s_nafta_se_obarna_kray_kazanlak", "text": "\n 23-тонна цистерна с дизелово гориво се преобърна на Околовръстния път в Казанлък, съобщава кореспондентът на bTV в региона. Заради разлива  на гориво, участъкът остана затворен повече от три часа, а движението се пренасочваше по обходни маршрути. \r\n\r\n Инцидентът е станал около 12:30 часа днес и се размина без жертви. \r\n\r\n По неясни към момента причини, 45-годишният шофьор изгубил контрол над камиона, той се ударил в мантинелата и цистерната се откъснала от влекача, който пък се оказал в насрещното. \r\n\r\n По-голямата част от горивото се разсипа по пътя, отводнителните канали и в близкия напоителен канал. \r\n \n\t\t\t\t\t\t", "date": "2018.12.19", "title": "23-тонна цистерна с нафта се обърна край Казанлък"}
{"url": "http://www.bnews.bg/article/253874-iztochna_balgariya_skovana_v_snyag_i_stud", "text": "\n Днес над Западна България валежите ще спрат и облачността ще се разкъса и намалее. Над източната половина от страната ще се задържи облачно със слаби валежи от сняг, които постепенно ще спират, най-късно в югоизточните райони. \r\n\r\n В Източна България ще продължи да духа умерен до силен вятър от север-северозапад и ще има условия за навявания. Максималните температури ще се от минус 2-3° в североизточните райони до 6° в крайните югозападни, за София - около 0°. Това сочи прогнозата на дежурния синоптик Боряна Маркова. Атмосферното налягане ще бъде по-високо от средното за месеца. \r\n\r\n През деня ще се задържи почти без промяна. Над планините ще има значителна облачност и на отделни места ще превали слаб сняг. Ще духа умерен североизточен вятър. Максимална температура на 1200 метра минус 2°, на 2000 метра – около минус 6°. \r\n\r\n По Черноморието ще бъде облачно с превалявания от сняг, които постепенно ще спират, най-късно по южното крайбрежие. Ще духа умерен и силен вятър от север-северозапад. Максималните температури ще са между 0° и 2°. Температурата на морската вода е около 8°. Вълнението на морето ще бъде 3-4 бала. \r\n  \r\n \n\t\t\t\t\t\t", "date": "2018.12.19", "title": "Източна България скована в сняг и студ"}
{"url": "http://www.bnews.bg/article/253916-ek_predstavi_14_merki_ako_velikobritaniya_se_ottegli_ot_es_bez_sporazumenie", "text": "\n Европейската комисия представи 14 мерки, които ще бъдат приложени, ако Великобритания напусне ЕС в края на март догодина без споразумение. Отбелязва се, че мерките обхващат \"ограничен кръг\" области с пряко отношение към живота на гражданите и дружествата в ЕС. Сред тези области са финансовите услуги, въздушните превози, работата на митниците, политиката за опазването на околната среда. Комисията уточнява, че е готова да приложи тези мерки от 30 март, за да ограничи щетите от неуредено оттегляне на Великобритания. Комисията предупреждава, че мерките няма да успеят да ограничат щетите до степента, в която това щеше да бъде възможно с прилагането на постигнатото споразумение с Лондон. \r\n\r\n Според ЕК предложението защитава само \"жизнените интереси\" на ЕС. Мерките ще бъдат временни и следва да бъдат утвърдени единодушно от държавите в ЕС. ЕК призовава държавите от ЕС да бъдат \"благосклонни\" към британските граждани на своя земя, ако същото отношение бъде проявено от британските власти към европейците на Острова. Според комисията би било редно заселилите се в Европа британци да запазят законното си право на престой и след оттеглянето на тяхната страна от ЕС. ЕК предлага, ако Великобритания не наложи занапред визи за гражданите на ЕС, британците също да не се нуждаят от европейски визи. \r\n\r\n В областта на финансите се предлага еднократен срок от 12 и 24 месеца за запазване на работата на съответните институции при досегашните условия. В областта на самолетните пътнически и товарни превози се предвижда срок от 9 до 12 месеца за извършването на \"някои услуги\" между ЕС и Великобритания, ако същото поведение бъде възприето и от британската страна. \r\n\r\n При митническото облагане на стоки, преминаващи между ЕС и Великобритания, се предвижда да бъде прилагано общностното законодателство. Предвижда се да бъде разрешено преминаването на стоки с двойна употреба, като при всички случаи ще бъде необходимо попълването на допълнителни документи. По въпросите за опазването на околната среда се предвижда от 1 януари да отпаднат възможностите Великобритания да търгува с емисии парникови газове. ЕК призовава Съвета на ЕС и Европейския парламент да приемат бързо тези законодателни предложения. \r\n\r\n Отбелязва се, че ако все пак споразумението с Лондон бъде утвърдено в предвидените срокове, правото на ЕС ще продължи да се прилага от британската страна до 1 януари 2021 година. В противен случай европейското право ще спре да се прилага от 30 март догодина и така ще влязат в сила предложените днес мерки, ако бъдат подкрепени в Съвета на ЕС и от евродепутатите. \r\n \n\t\t\t\t\t\t", "date": "2018.12.19", "title": "ЕК представи 14 мерки, ако Великобритания се оттегли от ЕС без споразумение"}
{"url": "http://www.bnews.bg/article/253882-tsenko_chokov_ne_se_e_vrashtal_ot_zabolekar_a_yal_i_pil_v_zavedenie", "text": "\n Още във вчерашния ден прокуратурата е поискала от съда и днес ще бъде разгледано нашето искане за изменение на мярката от домашен арест на Ценко Чоков в задържане под стража, тъй като сме установили, че има доказателства за отклонение и неизпълнение на задълженията на самото подсъдимо лице. Това заяви в ефира на Нова тв говорителят на главния прокурор Румяна Арнаудова. \r\n\r\n Обстоятелствата, които станаха публично известни през ефира и медиите, категорично сочат, че в 19:30 часа Ценко Чоков е бил в столично заведение, където се е хранил и употребявал напитки. Не е вярно това, че той се е връщал от зъболекар, както твърдеше съпругата му.  Смятам, че всички, които видяха тези снимки, могат да си направят изводи вещите лица колко са били обективни. \r\n\r\n Те отлично знаят кои са. Когато съберем доказателства, ще обявим и нашите следващи действия.  Не мога да отговоря кой е подал сигнала, възможно е да е гражданин, или да е от МВР. За нас не е важно кой е направил снимката, ние вярваме на докладната записка на МВР и сме изискали информация как медиите са получили тази снимка. Ценко Чоков е имал разрешение от Апелативния специализиран наказателен съд на 17 декември да посети стоматолог. Но това разрешение е за конкретно действие. \r\n\r\n В този случай му е дадено разрешение да отиде на стоматолог, но на 17 декември лицето е установено не в зъболекарски кабинет, а в хранително заведение в 19,30 часа. Нямаме информация дали Чоков е бил на стоматолог. Предстои да бъде установено дали е ходил въобще на стоматолог.”   \r\n  \r\n \n\t\t\t\t\t\t", "date": "2018.12.19", "title": "Ценко Чоков не се е връщал от зъболекар, а ял и пил в заведение"}
{"url": "http://www.bnews.bg/article/253917-sadat_reshava_za_aresta_na_mazha_ubil_priyatelkata_si_v_stolichen_hotel", "text": "\nСъстав на Софийския градски съд гледа дело на Димитър Ръжев, който е задържан за убийството на приятелката си.\r\n\r\nТялото на 24-годишната жена беше открито в хотел в центъра на София в понеделник.\r\n\r\n\r\n\r\nМладото момиче се регистрирало в хотела два дни преди убийството. Била там заедно с арестувания по случая 37-годишен Димитър Ръжев. Двамата не са имали съпружески отношения, мъжът е от Пловдивско, жената била родена в Гълъбово.\r\n \r\n\r\n\r\nАрестуваният мъж Димитър Ръжев има предишни криминални регистрации. Първоначалните огледи сочат, че той е наранил жената с вилица в окото, след което я е душил.\r\n \n\t\t\t\t\t\t", "date": "2018.12.19", "title": "Съдът решава за ареста на мъжа, убил приятелката си в столичен хотел"}
{"url": "http://www.bnews.bg/article/253883-v_balgariya_ne_obichame_konkurentsiyata_a_monopolnite_pozitsii", "text": "\n Появата на Марк Жирардели като собственик на „Юлен” е тип изплъзване от този много тежък пиар образ, че някакъв си в Кипър притежава „Юлен”. Това каза в предаването „Тази сутрин” по bTV Юлиан Попов, политически съветник на Европейската климатична фондация и бивш служебен министър на околната среда. \r\n\r\n Сега една позната фигура притежава „Юлен”, някак изглежда по-добре, отбеляза Попов. \r\n\r\n „Това са частни сделки. Не трябва да се вторачваме в това кой е реалният собственик, той много лесно много бъде променен. Това няма никакво материално отношение към това как се развива курортът”, смята той. \r\n\r\n Според него проблемите не са в собствеността, а другаде. \r\n\r\n „В България ние не обичаме конкуренцията, предпочитаме да има някакви монополни дружества, които държат позиции, защото те са си наши позиции. Това не са правилата на ЕК, това са си наши правила”, каза бившият служебен министър по повод глобата от 77 млн. евро, която наложи ЕК на БЕХ. \r\n \n\t\t\t\t\t\t", "date": "2018.12.19", "title": "В България не обичаме конкуренцията, а монополните позиции"}
{"url": "http://www.bnews.bg/article/253875-sadat_e_naznachil_lekarite_ustanovili_zdravoslovnoto_sastoyanie_na_tsenko_chokov", "text": "\n Специалистите, изготвили експертизите за здравословното състояние на бившия кмет на Галиче Ценко Чоков, са били назначени от съда. Това заяви в ефира на „Здравей, България” съпругата на подсъдимия Цветелина Нелова. И подчерта, че той наистина страда от много и сериозни заболявания, някои от които затрудняват дори стоенето му прав. \r\n\r\n „За съжаление болестите ги има и те са установявани не веднъж и два пъти. Има документация, издавана от лекари в продължение на две години. Има обаче странна експертиза на основния свидетел, направена след две години с опипване и разговор с пациента. На базата на тази експертица Ценко беше осъден за нанасяне на тежка телесна повреда”, подчерта Нелова. \r\n\r\n Съмнения относно това доколко болен е Чоков се появиха преди два дни, когато беше разпространена снимка на екскмета, вечерящ в столичен ресторант. Това е в нарушение на наложената му от магистратите мярка за неотклонение „домашен арест”. \r\n\r\n Съпругата му твърди, че той минал през заведението, за да си вземе храна за вкъщи след посещение при зъболекар, за което имал официално разрешение от съда. \r\n\r\n „Все пак той живее сам в София и трябва да се погрижи и за прехраната си. Спекулации са, че на масата има алкохол, чашите са пълни с вода”, коментира Нелова. И добави, че дори по време на заседание по дело, докато съдебният състав почива, на обвиняемите е позволено да излизат и да се разхождат или да се хранят в близост до сградата на съда. \r\n \n\t\t\t\t\t\t", "date": "2018.12.19", "title": "Съдът е назначил лекарите, установили здравословното състояние на Ценко Чоков"}
{"url": "http://www.bnews.bg/article/253881-vetko_i_marinela_nay_setne_zablestyaha_na_sayta_na_interpol", "text": "\n Три месеца и половина, след като хотелиерското семейство Ветко и Маринела Арабаджиеви бяха обвинени задочно, а адвокатът им каза, че ще се върнат до дни, двамата все още не са в България, а снимките им са качени едва сега в списъка на издирваните в сайта на Интерпол. \r\n\r\n Това се случва след медийни публикации от преди няколко дни, в които беше съобщено, че от страницата на международната полицейска организация липсват техните имена и снимки. \r\n\r\n Наблюдаващият делото прокурор Кирил Пейчинов е уточнил, че Арабаджиеви се издирват от Интерпол, а неофициално от държавното обвинение казаха, че организацията качвала имената на някои издирвани, а на други - не. \r\n\r\n Според сайта на Интерпол има две причини, според които имената и снимката на издирван не са публикувани - не е искано издирването му или изискващата страна е поискала за червената бюлетина (за издирване) да знаят само разследващите органи на другите държавни членки в организацията. \r\n\r\n \r\n \n\t\t\t\t\t\t", "date": "2018.12.19", "title": "Ветко и Маринела най-сетне заблестяха на сайта на Интерпол"}
{"url": "http://www.bnews.bg/article/253880-lilitu_pavlova_veche_nyama_da_e_ministar_stava_oshte_po_globalna", "text": "\n Министерството на българското европредседателство ще бъде закрито. Това ще стане с решение на парламента по предложение на Бойко Борисов. Точката е първа за депутатите в четвъртък. \r\n\r\n Това решение е очаквано след като приключи председателството на България. \r\n\r\n Лиляна Павлова остава министър до 1 януари 2019 г. \r\n\r\n Вероятно Павлова ще поеме организацията по създаването и управлението на бъдещия Глобален център за партньорство на държавите от Централна и Източна Европа и Китай. \r\n\r\n Тази идея възникна  по време на срещата 16+1 в София между ръководителите на страните от Централна и Източна Европа и Китай. \r\n \n\t\t\t\t\t\t", "date": "2018.12.19", "title": "ЛилитУ Павлова вече няма да е министър, става още по-глобална"}
