{"url": "http://www.bnews.bg/article/256644-okonchatelno_stayko_staykov_shte_se_lekuva_pod_domashen_arest", "text": "\n Апелативният специализиран съд остави под домашен арест Стайко Стайков, син на бизнесмена Миню Стайков. Магистратите потвърдиха решението на по-ранната инстанция за Стайков-младши, който няколко месеца беше издирван с европейска заповед, за да се появи след това в „Пирогов” с твърдението, че е бил отвлечен. \r\n\r\n Днес бяха представени резултатите от 8-членна съдебно-медицинска експертиза, според която здравословното му състояние не позволява да се лекува в затворническата болница. Заради това и прокуратурата оттегли протеста си. \r\n\r\n Стайков е обвинен за участие в престъпна група за пране на пари, данъчни престъпления и разпространение на нелегални цигари. \r\n\r\n Днес той се яви с патерица и абокат в съда, като пожела да не бъде сниман. \r\n \n\t\t\t\t\t\t", "date": "2019.02.12", "title": "ОКОНЧАТЕЛНО! Стайко Стайков ще се лекува под домашен арест"}
{"url": "http://www.bnews.bg/article/256645-evroto_pada_petrolat_poskapva", "text": "\n Азиатските акции поскъпват днес вследствие на надеждите на инвеститорите, че новият кръг от преговори между САЩ и Китай ще спомогне за разрешаването на търговския спор между двете държави, който се отрази на световния икономически растеж и на корпоративните печалби на някои компании. \r\n\r\n Подобряването на пазарните нагласи дойде след новината, че щатските законодатели са постигнали договорка за финансирането на охраната по границата, която ще доведе до избягването на ново спиране на работата на щатската администрация. Фючърсите на щатския индекс S&P 500 нарастват с над 0.5%. \r\n\r\n Азиатско-тихоокеанският индекс на MSCI се повиши с 0.3%. \r\n\r\n Индексът Shanghai Composite Index добави 0.6%, южнокорейският KOSPI се покачи с 0.4%, а австралийският основен индекс бележи повишение от 0.4%. \r\n\r\n Японският Nikkei нарасна с 2% след неработния понеделник, подкрепен от по-евтината йена. \r\n\r\n Щатски и китайски представители изразиха надежди, че новият кръг от преговори, който започна в Пекин в понеделник, ще ги доближи до спирането на продължилата с месеци търговска война. \r\n\r\n Пекин и Вашингтон се опитват да сключат сделка преди крайния срок 1 март. Без такава сделка митата на китайски внос за 200 млрд. долара ще нараснат от 10 на 25%. \r\n\r\n “В търговската война няма да има победител, така че на някакъв етап вероятно ще стигнат до сделка,” заяви пред Ройтерс Муцуми Кагава, старши анализатор в Rakuten Securities в Токио. \r\n\r\n Търговският конфликт вече започна да се отразява на световния икономически растеж, засягайки бизнес доверието, фабричната дейност и нарушавайки веригите за доставки, пише блиц. Има опасения, че продължителен търговси конфликт между САЩ и Китай ще навреди сериозно и на корпоративните печалби в световен мащаб. \r\n\r\n Анализатори очакват корпоративните печалби в САЩ за настоящето тримесечие да намалеят с 0.2% на годишна база, което би бил първият спад от второто тримесечие на 2016 г. \r\n\r\n На валутните пазари доларът запази позициите си, след като доларовият индекс записа повишения в осем поредни сесии до вчера, което бе най-дългата му печеливша серия от две години. \r\n\r\n Увеличаващите се доказателства за загубата на инерция на световната икономика подкрепиха долара. За последно щатската валута получи подкрепа от решението на Европейската комисия да занижи очакванията си за икономическия растеж в еврозоната, което превърна долара в по-добра инвестиционна опция по подразбиране. \r\n\r\n Вчера доларовият индекс се повиши до най-високото си ниво от близо три месеца при 97.123. За последно иднексът бе на ниво от 97.042. \r\n\r\n За сравнение, еврото падна до 1.1267 долара, което бе най-ниското ниво от 2.5 месеца, а за последно едно евро се разменяше срещу 1.1285. \r\n\r\n Доларът поскъпна до шестседмичен връх от 110.55 спрямо йената. \r\n\r\n Цените на петрола днес бележат повишение след спада от вчера. \r\n\r\n Фючърсите на щатския лек суров петрол поскъпват с 0.3%, до 52.56 долара за барел. Цената на брентът нарасна с 0.6%, до 61.87 долара за барел. \r\n \n\t\t\t\t\t\t", "date": "2019.02.12", "title": "Еврото пада, петролът поскъпва"}
{"url": "http://www.bnews.bg/article/256649-ne_izklyuchvam_da_se_otdam_na_hokeya_sled_kraya_na_karierata_mi", "text": "\n Руският президент допусна на шега, че след края на мандата си може да влезе в професионалния хокей. Той каза това на среща с представители на обществеността по повод реализацията на проекта \"Жилища и градска среда\", предаде ТАСС. \r\n\r\n На срещата с молба за съдействие към президента се обърна излъган вложител, с думите: \"Като бивш хокеист ви моля, помогнете като на колега, а аз винаги ще ви върна шайбата и ще вкарате хубав гол\". \r\n\r\n \"И още какъв хокеист съм . . . но сега все пак върша друга работа\", отговори на закачката президентът и добави с усмивка: \"По-нататък, по-късно ще вляза в професионалната хокейна лига, когато имам по-малко ангажименти на сегашната си месторабота\". \r\n\r\n Путин редовно се занимава с хокей. Научил се е да кара кънки на 60-годишна възраст. Въпреки че сам оценява способностите си като хокеист доста критично, той се старае при всяка възможност да излезе на леда и да участва в състезания. \r\n\r\n Преди няколко години Путин стана инициатор на създаването на Нощна хокейна лига. Тя обедини любители на този спорт, които в свободното време, като правило вечер (което даде названието на лигата) се събираха, за да играят. С участието на знаменити хокеисти от Русия и бившия Съветски съюз бяха организирани редовни турнири между такива любителски отбори в различни региони на Русия, а впоследствие и до обединяването им в един шампионат. \r\n \n\t\t\t\t\t\t", "date": "2019.02.12", "title": "Не изключвам да се отдам на хокея след края на кариерата ми"}
{"url": "http://www.bnews.bg/article/256647-mvr_izdirva_mazh_predizvikal_politsay_da_strelya_po_kolata_mu", "text": "\n МВР издирва 36-годишен мъж от Мадан, който е избягал от полицейска проверка. \r\n\r\n Случката се е разиграла на 6 февруари, но едва днес от МВР изпращат съобщение за случая. \r\n\r\n 36-годишният не се е подчинил на полицейско разпореждане да спре при рутинна проверка в района на бл. 74 в к-с \"Изгрев\", Бургас. Той не е спрял и е \"застрашил живота на полицейските служители\" с автомобила си ситроен С 4, като е блъснал и в друг лек автомобил. След това е избягал. \r\n\r\n Единият от полицаите, след предупреждение, е стрелял със стоп-патрон. Въпреки това 36-годишният водач, придружаван от живеещата с него на семейни начала жена и нейното дете, се отправил в неизвестна посока. \r\n\r\n Обявен е първоначално за местно, а впоследствие и за общодържавно издирване. \r\n\r\n Към момента в полицията не е постъпвал сигнал за отвлечено лице, посочват от МВР - Бургас. Служители на реда са говорили по телфона с жената, която е пътувала в колата на 36-годишния жител на мадан. Тя е на 30 години, живее с него на семейни начала и е заявила, че не знае къде се намира издирвания. \r\n \n\t\t\t\t\t\t", "date": "2019.02.12", "title": "МВР издирва мъж, предизвикал полицай да стреля по колата му"}
{"url": "http://www.bnews.bg/article/256650-eksploziya_raztarsi_granichen_punkt_na_tursko_siriyskata_granitsa", "text": "\n Експлозия е избухнала днес от сирийската страна на граничния пункт Баб ас-Саламех на турско-сирийската граница, съобщи Ройтерс, цитирана от БТА. \r\n\r\n Граничният пункт се намира между сирийски град Азаз и турсия град Килис. \r\n\r\n Според агенция ТАСС, която се позовава на турската телевизия СиЕнЕн-Тюрк, най-малко трима души са пострадали при експлозията. \r\n\r\n По данни на телевизията зареден с експлозиви автомобил се е взривил недалеч от турския граничен пункт Чобанбей на сирийска територия. \r\n\r\n Никоя от действащите в района групировки до момента не е поела отговорност за терористичния акт, отбелязва агенцията. \r\n \n\t\t\t\t\t\t", "date": "2019.02.12", "title": "Експлозия разтърси граничен пункт на турско-сирийската граница"}
{"url": "http://www.bnews.bg/article/256648-zaloviha_20_godishna_plasyorka_s_kilo_i_polovina_narkotitsi", "text": "\n 20-годишна жена, съхранявала над 1,5 килограма наркотични вещества, е задържана при полицейска операция, съобщиха от пресцентъра на МВР. \r\n\r\n На 9 февруари в хода на проведена полицейска операция от служители на сектор „Наркотици“ - СДВР, в жк „Люлин“ е задържана 20-годишна жена. При последвали процесуално-следствени действия в жилището й полицаите открили и иззели различни по големина пликове, съдържащи растителна маса и зелени таблетки с формата на четирилистна детелина. \r\n\r\n Резултатът от назначената експертна справка показал, че иззетите вещества са 1469 грама марихуана и 178,44 грама амфетамин. След доклад на събраните материали в Софийска градска прокуратура младата жена е привлечена като обвиняема за престъпление по чл. 354 а от НК. \r\n\r\n Задържана е за срок до 72 часа до внасяне на искане в Софийския градски съд за вземане на мярка „задържане под стража“. \r\n \n\t\t\t\t\t\t", "date": "2019.02.12", "title": "Заловиха 20-годишна пласьорка с кило и половина наркотици"}
{"url": "http://www.bnews.bg/article/256646-turski_chengeta_zaloviha_2_tona_hashish", "text": "\n Два тона хашиш са били заловени тази сутрин при операция в Истанбул, съобщи министърът на вътрешните работи на страната Сюлейман Сойлу, цитиран от частната телевизия НТВ. \r\n\r\n Операцията е била извършена от служители на силите на полицията в Истанбул. \r\n\r\n Същевременно в Бурса, Северозападна Турция, при акция днес сутринта с участието на 4000 полицаи са били заловени 200 наркопласьори, съобщи още министърът, цитиран от БТА. \r\n\r\n Това е поредният случай за по-малко от две седмици, при който турските сили залавят огромно количество наркотици. В началото на този месец полицията конфискува 615 килограма кокаин при операция в южния окръг Мерсин, а в края на януари при акции в Истанбул бяха заловени 850 кг хероин и половин тон скънк. \r\n \n\t\t\t\t\t\t", "date": "2019.02.12", "title": "Турски ченгета заловиха 2 тона хашиш"}
{"url": "http://www.bnews.bg/article/256641-nikoleta_sas_saveti_kam_mazhete", "text": "\n Броени дни преди празника на влюбените Николета се обърна към мъжете от профила си в инстаграм и ги агитира да не забравят да подаряват цветя на половинките си \r\n\r\n „Момчета, не забравяйте, че наближава празникът на влюбените, който е чудесен повод да покажете на жената до себе си колко много я обичате“, написа Ни Ло под снимка, на която позира с огромен букет червени рози. \r\n\r\n Плеймейтката явно е в романтично настроение и напомня на Ники Михайлов, че очаква изненада на 14 февруари. \r\n \n\t\t\t\t\t\t", "date": "2019.02.12", "title": "Николета със съвети към мъжете\r\n"}
{"url": "http://www.bnews.bg/article/256628-nov_udar_po_halvadzhiyan_spirat_i_h_faktor", "text": "\n Музикалното риалити „Х Фактор“ няма да се излъчва. Поне тази година. Причината не е конфликт между продуцента Маги Халваджиян и Нова телевизия. Истината се оказва банална и тя е, че няма нови таланти, които да направят шоуто интересно. Още преди да обявят началото на официалните кастинги, екипът на предаването прави предварителни прослушвания в малките градове, за да види дали има атрактивни кандидати, писа „България Днес“. \r\n\r\n „Това, че България е пълна с талантливи пеещи хора, е мит, не е вярно. Има таланти, но не са чак толкова много, та да се правят „Х Фактор“ и „Гласът на България“ всяка година\", откровено призна и Маги Халваджиян. \r\n\r\n Според него няма смисъл да се правят предавания, за които е предварително ясно, че повечето участници са с посредствени възможности. Досега \"Х Фактор\" е произвело най-много звезди на музикалната сцена. За успеха им основна заслуга има и Саня Армутлиева. Тя изстреля на върха Гери-Никол, Дара, Тита и Жана Бергендорф. Според екипа на предаването това също се дължи на много предварителни проучвания. \r\n\r\n Не всички обаче успяват да пробият дори след като спечелят състезанието. Славин Славчев, Ангел и Моисей, както и Жана Бергендорф бързо се скараха с Армутлиева, а последната победителка Християна Луизу почти не прекарва време в България, а в родината си Кипър. \r\n\r\n Точно поради тази причина продуцентите са решили, че на този етап не си заслужава да се вложат милиони в подобно шоу. Те залагат на \"Като две капки вода\", което гарантира висок рейтинг и приходи от реклама само заради звездите, които участват в него. Така засега Халваджиян остава само с едно предаване в „Нова“, като бъдещето на \"Господари на ефира\" продължава да е все така неясно. Самият екип на \"Глобъл филмс\" издава, че с телевизията са постигнали договорка за \"Като две капки вода\" в последния момент. Шоуто е било под въпрос и хората на Маги разполагат с много малко време, за да го подготвят. \r\n \n\t\t\t\t\t\t", "date": "2019.02.12", "title": "Нов удар по Халваджиян: Спират и „Х Фактор“"}
{"url": "http://www.bnews.bg/article/256632-7_otdeleniyata_v_mbal_dobrich_s_novi_shefove", "text": "\n 7 от отделенията в многопрофилната болница в Добрич са с нови началници, съобщи БНР. \r\n\r\n Това са отделенията по Неонатология, Нервни болести, Педиатрия, Първо и Второ вътрешно, Ортопедия и Отделението по хемодиализа. \r\n\r\n От болницата съобщават, че предстои в двуседмичен срок да бъде сключен договор със спечелилите конкурса. \r\n\r\n Очаква се също така да пристигнат нови 7 хемодиализни апарата. Преди тяхната доставка е извършено цялостното обновяване на отделението по хемодиализа. Подменена е дограмата и подовите настилки, освежени са помещенията. \r\n\r\n В края на миналата година Министерството на здравеопазването отпусна 770 000 лв. за добричката болница като 130 000 лв. от тях бяха предназначени за новите хемодиализни апарати. \r\n\r\n Останалата сума е предоставена за закупуването на нов скенер, обществената поръчка за който в момента се обжалва пред Комисията за защита на конкуенцията. \r\n \n\t\t\t\t\t\t", "date": "2019.02.12", "title": "7 отделенията в МБАЛ Добрич с нови шефове"}
{"url": "http://www.bnews.bg/article/256640-kmetovete_na_bsp_napuskat_us_na_sdruzhenieto_na_obshtinite", "text": "\n Представителите на БСП напускат Управителния съвет на Сдружението на общините. Това решиха на специална среща на „Позитано” 20 членове на ръководството, кметове, председатели на общински съвети и делегати на Общото събрание на организацията от столетницата. \r\n\r\n От пресцентъра на партията съобщиха и мотива за решението - \"дългогодишната и целенасочена политика на правителството на Бойко Борисов за разделение на кметовете според политическата им принадлежност, с което се наказват жителите на общини, управлявани от БСП\". \r\n\r\n „Многократно сме алармирали, че средствата, разпределяни извън бюджета с решение на МС, се насочват към общини на ГЕРБ и ДПС. Финансирането се прави без критерии и процедури. Напускаме УС на Сдружението в знак на несъгласие с тази политика и липса на всякаква чуваемост от страна на правителството за проблемите на местната власт”, се казва в позицията на червените. \r\n \n\t\t\t\t\t\t", "date": "2019.02.12", "title": "Кметовете на БСП напускат УС на Сдружението на общините"}
{"url": "http://www.bnews.bg/article/256636-rusata_zlatka_shte_raboti_s_bivshiya_si", "text": "\n Влюбените гълъбчета Златка Райкова и Благо Георгиев отвориха първото си собствено заведение. \r\n\r\n  Двамата отвориха наргиле бар в Студентски град. Интересна подробност е, че заведението не е далеч от магазинчето за сандвичи, което притежава бившият на Златка – Георги Валентинов, писа „България Днес“. \r\n\r\n  Двамата се разделиха със скандал, Георги нарече Благой „смешник“, но сега е много вероятно често да се засичат по работа в Студентски град. \r\n \n\t\t\t\t\t\t", "date": "2019.02.12", "title": "Русата Златка ще работи с бившия си "}
{"url": "http://www.bnews.bg/article/256643-zabolekari_iskat_poveche_klinichni_pateki_za_dentalni_deynosti", "text": "\n Да има повече от сегашните две клинични пътеки за дентални дейности, тъй като младите хора имат и други нужди, освен пломба или вадене на зъб. За това настояха представители на Сдружението на българските зъболекари. Проф. Христо Кисов каза, че трябва да се обмисли възможност за натрупване на неизползваните за една година средства и да може пациентът да ги ползва при нужда. \r\n\r\n Зъболекарите са единодушни, че средствата за дентални дейности не са достатъчни, както и че утвърдената цена на една метало-керамична пломба е по-ниска от действителната. Според тях средната й цена сега е 150 лв., но никой не отчитал инвестицията в обучение, апаратура и качеството на услугата. \r\n\r\n Държавата насърчава загубата на зъби от здравноосигурените пациенти, а не запазването им, каза д-р Георги Цалов, член на сдружението. Той обърна внимание, че хората, преговарящи със Здравната каса всяка година за Рамковия договор за дентални дейности, всъщност не работят по договор с нея. \r\n\r\n Има трайна тенденция за скрита безработица сред съсловието, съобщи проф. Кисов. По думите му зъболекарите в България са много и направи сравнение с Австрия, където те са два пъти по-малко. Той посочи, че на един зъболекар в България се падат под 800 пациенти. \r\n\r\n Д-р Анатолий Кънев, председател на сдружението обяви, че д-р Хрисима Начева от Плевен е тазгодишният носител на наградата на сдружениeто \"Св. Аполония\". \r\n \n\t\t\t\t\t\t", "date": "2019.02.12", "title": "Зъболекари искат повече клинични пътеки за дентални дейности"}
{"url": "http://www.bnews.bg/article/256639-vlogarat_faviol_seferi_se_osvini", "text": "\n Влогърът Фавиол Сефери, който пусна свой парфюм на пазара, изглежда инвестира всеки лев от продажбите му във фигурата си. Албанецът, живеещ в България, вероятно е увеличил количеството залъци и резултатът е налице – ще се пръсне по шевовете на дрехите си. \r\n\r\n На наднорменото тегло на тялото му станахме свидетели на 7-ите хип-хоп награди. Фавиол дойде в компанията на свои приятели, в качеството си на един от спонсорите на събитието. Феновете му останаха в шок, след като го видяха на фотоси от мероприятието. Само до преди година Сефери поддържаше фитнес пропорции, а когато изгря звездата му под родните прожектори, можеше да се похвали със завиден релеф и плочки по кроема. \r\n\r\n Очевидно му е писнало от хранителните режими и изтощителните тренировки и е решил да сложи край на мъките и да си хапва колкото си поиска. \r\n \n\t\t\t\t\t\t", "date": "2019.02.12", "title": "Влогърът Фавиол Сефери се освини "}
{"url": "http://www.bnews.bg/article/256627-shterkata_na_gloriya_se_poti_vav_fitnes_zalata", "text": "\n Щерката на примата на фолка Глория всеки ден пуска сторита и снимки в социалните мрежи, на които позира от фитнес залата. \r\n\r\n Хубавицата разкри пред своите приятели и фенове, че след празниците се е заела да извае тялото си и да се лиши завинаги от килограмите в повече, писа „Телеграф“. \r\n\r\n Симона отнесе доста критики през годините заради фигурата си. По едно време тя спря с диетите и започна да се вталява с фотошоп, с което стана за смях. \r\n\r\n Поредното доказателство лъсна в средата на декември месец, когато Загорова и Глория гостуваха на „На кафе“ по Нова. Тогава в ефир се видя, че Симона съвсем не е толкова слаба и перфектна, за каквато се представя в социалните мрежи, а точно обратното. Позирайки до майка си, младата певица изглеждаше доста по-кофти и засенчена от родителката си и два пъти по-пълна. \r\n\r\n Визията на Загорова „впечатли“ и стигналият до върховете на бодибилдинга в Америка Слави Горанчовски. „Гледам ги и се чудя… Коя е майката?“, отправи фин намек към последователите си той, без да подчертава каква е разликата между родителката и щерката. \r\n\r\n Феновете на фитнес шампиона веднага започнаха с коментари в същия дух: „По-пълничкото“, „Тя майката беше същото кюфте на нейните години, ама после се „разтренира“ в операционната“, „Набухтяла е леко щерката“. \r\n\r\n  Други пък защитиха младата певица, че е в такава възраст, в която хормоните си казват думата. \r\n \n\t\t\t\t\t\t", "date": "2019.02.12", "title": "Щерката на Глория се поти във фитнес залата"}
{"url": "http://www.bnews.bg/article/256633-mey_otlozhi_glasuvaneto_na_sdelkata_za_brexit_v_britanskiya_parlament", "text": "\n Британският премиер Тереза Мей обяви, че отлага гласуването на сделката за Berxit тази седмица, тъй като се нуждае от повече време за преговори с ЕС. Това заявиха от канцеларията на Тереза Мей, съобщава Ройтерс. \r\n\r\n Май търси варианти за промяна на споразумението, което законодателите отхвърлиха основно заради притеснения за политиката, целяща да се избегне връщането на граничния контрол на остров Ирландия. \r\n\r\n „Тя каза, че е ясно, че преговорите с ЕС ще се нуждаят от повече време и затова няма да пристъпим към гласуване тази седмица”, посочи говорител на канцеларията на британския премиер. \r\n \n\t\t\t\t\t\t", "date": "2019.02.12", "title": "Мей отложи гласуването на сделката за Brexit в британския парламент"}
{"url": "http://www.bnews.bg/article/256642-sadat_reshava_da_ostane_li_pod_domashen_arest_stayko_staykov", "text": "\n Специализираният апелативен наказателен съд решава да остане ли под домашен арест Стайко Стайков. На закрито заседание е била представена 8-членна медицинска експертиза, според която състоянието на Стайков не позволява той да бъде в ареста. Затова прокуратурата поиска да бъде продължен домашният му арест. \r\n\r\n Очаква се решението на съда. \r\n\r\n На 31 януари Специализираният наказателен съд постанови домашен арест за сина на бизнесмена Миню Стайков, като мотивира решението си със сериозни здравословни проблеми, които не позволяват той да остане в ареста. \r\n\r\n Появилият се изненадващо, след 5 месеца в неизвестност, Стайков е обвинен за участие в престъпна група за пране на пари, данъчни престъпления и разпространение на нелегални цигари. \r\n\r\n На Стайко Стайков беше повдигнато и ново обвинение за данъчни престъпления за близо половин милион лева. \r\n\r\n В края на януари той беше приет в „Пирогов”, където заяви, че е станал жертва на отвличане. \r\n \n\t\t\t\t\t\t", "date": "2019.02.12", "title": "Съдът решава да остане ли под домашен арест Стайко Стайков"}
{"url": "http://www.bnews.bg/article/256623-karakachanov_igrae_evtini_hodove_po_porachka_na_dps_imenno_toy_e_pipaloto_na_saraite_vav_vlastta", "text": "\n Поредният отчаян ход от страна на военния министър Красимир Каракачанов, затвърждава подозренията, че същият е марионетка на ДПС. На практика властта е в ръцете им, а вицето е удобен инструмент. Днес лидерът на ВМРО обяви, че ще подаде оставка, ако концепцията му с мерките за интеграция на циганите не бъде приета от парламента с подкрепата на управляващите. \r\n\r\n Този акт прилича на част от добре измислена схема на ДПС, а популизмът е очевиден. Стратегията е Каракачанов да остане на поста си и да продължи да изпълнява функцията си на пипало на ДПС. \r\n\r\n Куклата на конци никога няма да даде тлъстия кокал, защото има 0,5% доверие и блъфира, за да си прави пиар. Той  е спокоен, че ДПС го държи на къса каишка и ГЕРБ няма друг избор освен да го търпи заедно със свинщините му - продажба на паспорти и т.н. \r\n\r\n \"Ако ГЕРБ смятат, че ДПС са им идеологически по-близко до сърцето, няма проблем, аз си подавам оставката, минавам в опозиция, да си направят коалиция и да управляват щастливо\", каза вицепремиерът и военен министър в интервю за Евроком по повод критиките на движението, което го обвини, че програмата му гази Конституцията. \r\n\r\n \"Ако най-важният въпрос е, че ние изчезваме като нация, ако това наше виждане не се споделя от хората, с които управляваме, какъв е смисълът да продължаваме заедно?\", каза той по адрес на коалиционните партньори. \r\n\r\n \"Аз не желая един ден моите внуци и правнуци да кажат, че по времето на нашия дядо България се закри като държава след 1400 г.\", категоричен е Каракачанов. \r\n\r\n Той все пак смята, че ще има подкрепата на кабинета и няма да се стигне до оставка. Даде да се разбере, че не е бил спрян, когато е информирал предварително и премиера, и министрите за оповестяването на концепцията и за внасянето й. Раздал я  е и на министрите за предложения. \r\n\r\n   \r\n \n\t\t\t\t\t\t", "date": "2019.02.12", "title": "Каракачанов играе евтини ходове по поръчка на ДПС! Именно той е пипалото на Сараите във властта!"}
{"url": "http://www.bnews.bg/article/256624-nato_prizova_rusiya_da_zapazi_dogovora_za_raketite_sas_sreden_obseg", "text": "\n Генералният секретар на НАТО Йенс Столтенберг призова Русия да запази съществуването на договора си със САЩ за ракетите със среден обсег, съобщи БТА. \r\n\r\n На пресконференция днес той заяви, че министрите на отбраната на държавите от Алианса ще обсъдят утре и вдругиден в Брюксел въпроса с бъдещето на този договор. \r\n\r\n Столтенберг отбеляза изразената от САЩ готовност да се оттеглят от договора, сключен със СССР през 1987 г., защото днес документът не се прилага от Москва. \r\n\r\n Генералният секретар настоя, че в последните години Русия е разработила и разположила в Европа ракети в нарушение на договора. Не възнамеряваме да повтаряме руските действия, но трябва да разполагаме с необходимите средства за сдържане, уточни той. \r\n\r\n По неговите думи от подписването на договора през 1987 г. досега още държави са разработили или придобили ракети със среден обсег. Според него е възможно занапред да се обсъди възможността тези държави, сред които посочи Китай, Индия, Пакистан и Иран, също да бъдат обхванати в подобен договор. Това, че засега договорът обхваща само Русия и САЩ, не е извинение за неговото нарушаване. Договорът не дава сигурност, ако се изпълнява само от едната страна, поясни Столтенберг. \r\n\r\n Той заяви, че противоракетният щит в Румъния се състои само от ракетни установки, но не разполага с нападателни ракети. Москва се опитва да отклони вниманието от основния въпрос – че Русия разполага от години нови ракети в Европа, в нарушение на договора, обобщи Столтенберг.  \r\n\r\n Русия има последна възможност да постъпи отговорно, като съхрани договора. Призоваваме да използва тази възможност. Подготвяме се за свят без този договор. Ще обсъдим какви мерки трябва да предприемем в присъствието на повече руски ракети. Няма да предполагам какви биха били тези стъпки. Всяка стъпка, която предприемем, ще бъде съгласувана, отбранителна и съразмерна. Не възнамеряваме да разполагаме нови ракети. Не искаме нова надпревара във въоръжаването, това не е в ничий интерес, каза Столтенберг. \r\n\r\n Той определи като опасно и безотговорно заглушаването от Русия на спътниковите сигнали за насочване по системата ДжиПиЕс (GPS). По неговите думи въпросът е поставян многократно в разговорите с Москва и са отбелязвани заплахите за въздухоплаването и работата на спасителните и спешните служби. Това подкопава \"сътрудничеството ни\" с Русия, каза Столтенберг, като подчерта кавичките. \r\n\r\n Генералният секретар потвърди за повишено присъствие на НАТО в северните морета и поясни, че то е свързано с възможностите на Aлианса за сдържане. Генералният секретар изрази опасения от нарастващото руско военно присъствие в същия район. \r\n\r\n Столтенберг изрази известна надежда, че е възможно постигането на мирно решение в Афганистан. Рано е да се каже дали ще се постигне сделка. Ясно е, че влязохме заедно в Афганистан и заедно, съвместно с афганистанците, ще определим пътя напред, добави той. \r\n\r\n В отговор на въпрос Столтенберг съобщи, че продължават разискванията по съмненията за китайска намеса в далекосъобщителните мрежи. Той уточни, че Aлиансът работи за подобряване на възможностите си за засичане на източника на електронните и хибридните заплахи. \r\n\r\n Столтенберг отбеляза, че на заседанията на военните министри от НАТО в следващите дни за пръв път в залата ще присъства представител на Скопие. Това става възможно, след като преди дни държавите от НАТО подписаха протокола за присъединяване на бъдещата Република Северна Македония. \r\n \n\t\t\t\t\t\t", "date": "2019.02.12", "title": "НАТО призова Русия да запази договора за ракетите със среден обсег"}
{"url": "http://www.bnews.bg/article/256635-dvama_dushi_pochinaha_na_myasto_pri_katastrofa_kray_selo_iskrets", "text": "\n Катастрофа между два леки автомобила отне два човешки живота. Инцидентът е станал на разклона за село Искрец малко преди 12 часа днес, съобщиха от пресцентъра на МВР. \r\n\r\n При челен удар между „Ауди 80” и „Фолксваген Голф” на място са починали двамата пътници в първия автомобил. Пострадала е и водачката на лекия автомобил „Фолксваген”. Тя е транспортирана за преглед в столично лечебно заведение. \r\n\r\n  Заради катастрофата бе преустановено движението на автомобили в посока Берковица. \r\n \n\t\t\t\t\t\t", "date": "2019.02.12", "title": "Двама души починаха на място при катастрофа край село Искрец"}
{"url": "http://www.bnews.bg/article/256617-dashteryata_na_fatik_izbuhna_sredniyat_prast_e_golyamata_mi_lyubov", "text": "\n Селфи, на което се снима щастлива, и пост с думите: „Средният пръст е голямата ми любов!“, написа в интернет по-малката щерка на Фатик – Адриана Тюркмен. \r\n\r\n От известно време младата дама е разочарована от мъжете, появили се в живота й, писа „България Днес“. \r\n„Няма да празнувам 14 февруари. Няма да празнувам и Трифон Зарезан. Въобще нищо няма да празнувам“, споделя красавицата, която е видно от снимките, че обича най-много себе си. \r\n \n\t\t\t\t\t\t", "date": "2019.02.12", "title": "Дъщерята на Фатик избухна: Средният пръст е голямата ми любов!"}
{"url": "http://www.bnews.bg/article/256634-pravata_na_romite_sa_postoyanno_narushavani_v_es", "text": "\n Основните права на ромите остават постоянно нарушавани в ЕС. Това заявяват от Европейския парламент в приета във вторник резолюция. \r\n\r\n Te отчитат значителни пречки пред достъпа на това малцинство до образование, настаняване, пазара на труда и здравеопазването. ЕП отправя призив за по-ясни цели за приобщаване на ромите и национални стратегии след 2020 г., се посочва в съобщение на институцията, цитирано от БТА. \r\n\r\n „Ромите трябва да бъдат по-добре представени в медиите, държавните институции и политическите организации\", заявяват евродепутатите. ЕП настоява и за по-сериозни мерки в борбата срещу антиромските настроения в ЕС. Те били \"институционализирана и вкоренена в историята форма на расизъм, която се изразява в насилие, реч на омразата, експлоатация, стигматизация и дискриминация\", се посочва в приетия текст. \r\n\r\n Училищната изолация, достъпът до пазара на труда, жилищното настаняване и здравеопазването, са сред главните пречки пред ромите в Европа. ЕП отбелязва и особено тежкото състояние на младите роми, все повече сред които не работят и не учат. \r\n\r\n Евродепутатите призовават ЕК и държавите в ЕС да предложат ясни и обвързващи цели, срокове и средства за оценяване на напредъка по приобщаването на ромите. Според тях са необходими значителни обществени средства и човешки сили за постигането на тези цели. \r\n\r\n ЕП призовава за приобщаване по правилото за равенството между половете и използването на насочен към децата подход в стратегическата рамка на ЕС. Евродепутатите настояват за повишено участие на представители на ромите и неправителствени организации в изготвянето на политики за приобщаване.  \r\n\r\n В документа се отбелязва необходимостта да се защити и насърчи равният достът до всички права за ромските деца. Отправен е призив за специфични цели срещу дискриминацията, както и мерки за включване на ромите в политиките за опазване на околната среда и цифровото общество. \r\n\r\n Структурните фондове на ЕС трябва да бъдат използвани за подобряване на условията на живот и бъдещите възможности на ромите, отбелязват евродепутатите. Те призовават държавите в ЕС да проучат злоупотребите със съответните фондове и да предприемат правни действия срещу нарушителите.  \r\n \n\t\t\t\t\t\t", "date": "2019.02.12", "title": "Правата на ромите са постоянно нарушавани в ЕС"}
{"url": "http://www.bnews.bg/article/256637-harizanova_izbyaga_v_singapur", "text": "\n В далечен Сингапур забегна Венета Харизанова. Красивата моделка отседна в най-скъпия хотел в страната. За нощувка ослепителната блондинка брои по няколко хилядарки на вечер, но парите не са никакъв проблем за нея, писа „България Днес“. \r\n\r\n Венета има солидна кариера, а освен това и мъж с огромни доходи. Харизанова обожава да пътува и често отскача до екзотични места. \r\n \n\t\t\t\t\t\t", "date": "2019.02.12", "title": "Харизанова избяга в Сингапур\r\n"}
{"url": "http://www.bnews.bg/article/256630-severna_koreya_proizvela_oshte_7_yadreni_bombi", "text": "\n Северна Корея продължава да произвежда гориво за бомби и може да е произвела достатъчно през последната година, за да добави още седем ядрени оръжия към арсенала си, докато в същото време провежда разговори за ядрено разоръжаване със САЩ. \r\n\r\n Това става ясно от изследване, което е публикувано две седмици преди планираната втора среща между лидера на КНДР Ким Чен-ун и президента на САЩ Доналд Тръмп, информира \"Ройтерс\". \r\n\r\n Но замразените ядрени и ракетни изпитания от 2017 г. означават, че оръжейната програма на КНДР вероятно представлява по-малка заплаха, се посочва в доклада на Центъра за международна сигурност и сътрудничество към Станфордския университет. \r\n\r\n Анализ на сателитни снимки разкрива, че производството на гориво за бомби от КНДР е продължило и през 2018 г. \r\n\r\n Авторите на изследването смятат, че тоталитарната държава е произвела около 5-8 килограма плутоний. Заедно с произведените 150 килограма високообогатен уран КНДР може да е увеличила ядрения си арсенал с още пет или седем атомни бомби. \r\n \n\t\t\t\t\t\t", "date": "2019.02.12", "title": "Северна Корея произвела още 7 ядрени бомби"}
{"url": "http://www.bnews.bg/article/256629-zapochna_protsesat_sreshtu_12_lideri_na_katalunskite_separatisti", "text": "\n Испанският Върховен съд започна първото заседание от процеса срещу 12 лидери на каталунските сепаратисти, обвинени за организирането на референдум за независимост на Каталуния през октомври 2017 г., предаде „Ройтерс”. \r\n\r\n Състоя се и протест срещу лидерите, а полицията ги спря, преди да достигнат съда, където се провежда процесът. На част от плакатите имаше надписи “Заговорниците за преврат – в затвора”, а демонстрантите развяваха испанското знаме. \r\n\r\n Срещу подсъдимите са предявени обвинения за бунт, размирици и злоупотреба с обществени средства във връзка с референдума. Те няма да получат думата днес, защото първият ден на процеса във Върховния съд е посветен на процедурни въпроси. \r\n\r\n Каталунците гласуваха с голямо мнозинство за отделяне от Испания на референдума, който беше бойкотиран от поддръжниците на оставането в страната. Гласуването предизвика конституционна криза в страната и през есента на 2017 г. централното правителство разпусна регионалното правителство на Каталуния. \r\n\r\n Повечето от 12-е сепаратистки лидери се намират в ареста от над година. \r\n\r\n Прокуратурата иска 25-годишна присъда за бившия каталунски вицепремиер Ориол Жункерас. Останалите, включително бивши министри и двама водещи активисти, може да получат присъди от 16 до 17 години. \r\n\r\n Очаква се процесът да продължи най-малко три месеца, през които ще бъдат разпитани близо 600 свидетели. Сред тях е и Мариано Рахой, който беше премиер по време на референдума. \r\n\r\n Процесът на 12-те сепаратистки лидери е проверка за устойчивостта на испанската съдебна система и демокрацията в страната, заяви на пресконференция в Берлин бившият каталунски премиер Карлес Пучдемон. \r\n \n\t\t\t\t\t\t", "date": "2019.02.12", "title": "Започна процесът срещу 12 лидери на каталунските сепаратисти"}
{"url": "http://www.bnews.bg/article/256613-boyko_noev_gebrev_e_otroven_s_veshtestvo_ot_grupata_na_novichok_balgarskite_vlasti_prikrivat_sluchaya", "text": "\n Българските власти се опитват да прикрият случая с отравянето на Емилиян Гебрев и още двама души през 2015 година. Това каза в предаването „Тази сутрин” бившият министър на отбраната Бойко Ноев. \r\n\r\n Ноев е убеден, че ключът към разгадаването на загадката – кой стои зад отравянето и защо – се крие във „Виафот” – дружеството, свързано със сюжета около „Дунарит”, чийто собственик е именно Гебрев. \r\n\r\n „Властите вече три години отказват да разследват тази фирма. Тя не само иска да придобие „Дунарит”. Служи за прикритие за някакви дейности, които ние не знаем – но това е работа на ДАНС”, каза Ноев. \r\n\r\n Той е един от свидетелите по разследването за отравянето на Гебрев, тъй като през 2015 г. е бил до леглото му, когато предприемачът се е борел за живота си след тежкото отравяне. \r\n\r\n По думите на бившия министър на отбраната изнесената вчера информация по случая от главния прокурор Сотир Цацаров не е била точна. \r\n\r\n „Първо – тримата отровени никога не са били на едно място, когато са били отровени. Второ – Гебрев не е отровен в ресторанта, а там е припаднал. Трето – той не пие кафе. Вчера ни обясняваха за кафе машини и т. н. Аз очаквам не само Федотов да бъде, очаквам скоро и други имена да се появят, но въпросът е кои са българските ятаци. Ето това е големият въпрос. Аз не вярвам това да е Путин, разбира се – това са глупости, но това, че руски граждани, дали те са разузнавачи или не, или са престъпници някакви, факт е, че руски граждани са го свършили това нещо”, коментира Ноев. \r\n\r\n Още един мотив, който Ноев посочи като възможен за отравянето на Гебрев – Кремъл искал да превземе българската оръжейна индустрия и да дестабилизира България като държава-членка на НАТО. \r\n\r\n Той показа и доклад за намерените в организма на Гебрев следи след отравянето: „Химикалът, с който те са отровени е на базата на органофосфорно съединение. Това е същото съединение, което е от групата на „Новичок” – същото съединение, което е от групата на същото вещество Ви Екс”. \r\n \n\t\t\t\t\t\t", "date": "2019.02.12", "title": "Бойко Ноев: Гебрев е отровен с вещество от групата на \"Новичок\", българските власти прикриват случая"}
{"url": "http://www.bnews.bg/article/256638-luna_podkara_stadoto", "text": "\n Ексцентричната певица Луна стана пастирка. Това се похвали самата тя, като си пусна фотос за доказателство. Изпълнителката на „Бягайте, крачета, при младите момчета“ се снима до стадо овчици, писа „България Днес“. \r\n\r\n „Не посягайте на животните, а се учете от тях!“, съветва кандидат-президентът Луна, която се фука по-често с рокли и обувки за по 3-4 бона, отколкото с добитък. „Лунче, и ти досущ като политиците си правиш пиар, че си по-близо до народа“, шегуват се в социалните мрежи. \r\n \n\t\t\t\t\t\t", "date": "2019.02.12", "title": "Луна подкара стадото"}
{"url": "http://www.bnews.bg/article/256615-aleksey_trifonov_e_noviyat_shef_na_sgs", "text": "\n Новоизбраният председател на Софийски градски съд Алексей Трифонов официално встъпи в длъжност, информираха от съда. \r\nТой е подписал акта си пред административния ръководител на Софийски апелативен съд Даниела Дончева. \r\n \n\t\t\t\t\t\t", "date": "2019.02.12", "title": "Алексей Трифонов е новият шеф на СГС"}
{"url": "http://www.bnews.bg/article/256631-izkustven_intelekt_efikasno_postavya_diagnozi_na_detski_bolesti", "text": "\n Софтуерна програма, разработена от американски учени, се оказа ефикасна колкото педиатрите за поставяне на диагнози на деца, съобщават Франс прес и БТА. \r\n\r\n \"За първи път изкуствен интелект успява да наподоби разсъжденията на лекар при поставяне на диагноза\", обясни проф. Кан Чжан от Калифорнийския университет в Сан Диего. Програмата е съставена въз основа на данни от 1,3 милиона прегледа на деца в голям педиатричен център в гр. Гуанчжоу, Южен Китай.  \r\n\r\n Изкуственият интелект постига \"висока степен на точност\" при поставянето на диагнози за често срещани заболявания като грип - 94%, варицела - 93% и шап - 97%. Той е ефикасен и за разпознаване на опасни болести като бактериален менингит - 93% . \r\n\"В бъдеще изкуственият интелект ще играе все по-голяма роля\", каза проф. Чжан. \r\n\r\n \"Със съответното обучение, мисля, че той ще може да изпълнява повечето от функциите на лекаря. Той няма да замени лекарите, но ще може да им помага да работят по-добре, по-бързо и с по-ниски разходи\", коментира още проф. Чжан. \r\nДруги изследвания показаха, че изкуственият интелект е ефикасен колкото хората или повече от тях и традиционни прегледи за поставяне на някои диагнози. \r\n\r\n През януари в друга публикация в списанието на Американския национален онкологичен институт се описва как с помощта на компютърен алгоритъм се постига по-висока откриваемост на рак на маточната шийка. \r\n\r\n Компютърът установява с 91% точност предраковите клетки въз основа на снимки, спрямо 69% точност на лекар-специалист, и 71% за традиционни изследвания, като цитонамазка. \r\n\r\n Новото в програмата на проф. Кан Чжан и колегите му е принципът на автоматична обработка на спонтанната реч на пациентите при преглед. Това означава, че машината може да анализира естествена реч спрямо предефинирани думи и фрази. Така тя може да синтезира всякакви медицински данни - резултати от изследвания на кръвта, рентгенови снимки, както и описания на симптоми, медицинска история на пациента или бележки на лекаря.  \r\n\r\n За изследването е използван китайски език, но принципът може да се приложи и за други езици, като английски и френски. \r\n \n\t\t\t\t\t\t", "date": "2019.02.12", "title": "Изкуствен интелект ефикасно поставя диагнози на детски болести"}
{"url": "http://www.bnews.bg/article/256612-dashteryata_na_aneliya_zabi_nozh_v_garba_y", "text": "\n Дъщерята на фолк певицата Анелия разкри коя е любимата й изпълнителка. Ивон Динева заяви, че не майка й, а Преслава й е фаворитка като фолк изпълнител. Пред свои последователи в Инстаграм, тийнейджърката призна, че кумата на Софи Маринова й е любимка. И не съобрази, че по този начин може да обиди майка си, пише „България днес”. \r\nНе е ясно дали Ивон и Преслава се познават. Но е интересна подробност, че Анелия и Преслава са свързани от общ мъж—Коко Динев. За това разкри другата бивша жена на бизнесмена–Емилия. \r\nПевицата се раздели с Динев малко след като аферите му с няколко нейни колежки се разчуха. Тя обаче не се сърди нито на мъжа си, нито на Преслава за флирта им. \r\n„Не мога да се сърдя на Преслава за тази афера. По това време тя все пак е била свободна, необвързана жена”, споделя Емилия за похожденията на бившия си. \r\n  \r\n \n\t\t\t\t\t\t", "date": "2019.02.12", "title": "Дъщерята на Анелия заби нож в гърба й"}
{"url": "http://www.bnews.bg/article/256614-zapochva_izplashtaneto_na_sotsialni_pomoshti_za_hora_s_uvrezhdaniya", "text": "\n Агенцията за социално подпомагане (АСП) изплаща новата финансова подкрепа за хората с увреждания по банков път. Подпомагането е за месец януари, а процесът е регламентиран в новото законодателство за хората с увреждания, посочват от АСП. \r\nОт 1 януари тази година всички пълнолетни хора с трайни увреждания, над 18 години, имат право на месечна подкрепа по Закона за хората с увреждания. Помощта заменя досегашните добавки за социална интеграция и прекратените социални пенсии за инвалидност, изплащани към друг вид пенсия от Националния осигурителен институт в размер на 25 на сто до месец декември 2018 г. Размерът й се определя и актуализира като процент от линията на бедност в България, в зависимост от степента на увреждане. \r\nХората, които до момента не са получавали интеграционни добавки, трябва да подадат заявление-декларация в дирекция \"Социално подпомагане\" (ДСП) по настоящ адрес до 31 март, за да им бъде отпусната новата месечна финансова подкрепа, считано от 1 януари 2019 г.. Заявление в ДСП по настоящ адрес трябва да подадат и хората, които получават месечна добавка за социална интеграция за наем на общинско жилище, тъй като от 1 януари 2019 г. сумата се отпуска под формата на целева помощ и се превежда директно на общините. \r\nНа хората, които до момента са получавали интеграционни добавки, новата помощ се отпуска служебно от АСП. \r\nРазмерът на помощта през 2019 г. варира от 24,36 лв. до 198,36 лв. В масовия случай тя е в по-голям размер от досега получаваните добавки. Законът гарантира, че никой няма да вземе по-малка сума от получаваната до края на 2018 г. Най-висок размер на финансова подкрепа ще получават хората с над 90 на сто степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57 на сто от линията на бедност, което прави 198,36 лв. \r\n \n\t\t\t\t\t\t", "date": "2019.02.12", "title": "Започва изплащането на социални помощи за хора с увреждания"}
{"url": "http://www.bnews.bg/article/256620-nikolay_berekov_stana_mazhki_tatko_za_chetvarti_pat_snimki", "text": "\n Евродепутатът Николай Бареков стана баща на момче за четвърти път. Малкият Антони се роди в 10:02 минути в Болница Лозенец. За това се похвали Бареков от официалната си страница във Фейсбук. \r\n\r\n „Добре дошъл на моя четвърти син Антони Бареков! Днес моята Мария ме дари с този прекрасен нов човек. Нека бъде здрав, обичан и много качествен щастлив мъж! В 10:02 минути се появи Антони на белия свят под вещите грижи на екипа на доцент Асенова от Болница Лозенец! Благодаря на всички. Вече съм официално многодетен мъжки татко на български синове и капитан на баскетболния тим на Бареков! Дотук направих повече за решаването на демографския проблем, отколкото целия тим на ПатрЕотите в Парламента“, написа щастливият татко. \r\n\r\n Евродепутатът има вече четирима синове. Най-големият- Николай, е кръстен на баща си и е от първата съпруга на Бареков – Евгения. Вторият е Александър и е плод на любовта му с настоящата му половинка Мария Календерска. Детето се роди през юли 2014 година. През 2017-а на бял свят се появи и третият  син на евродепутата. Момченцето носи името Виктор, последният, роден днес  - Антони. \r\n\r\n \r\n \n\t\t\t\t\t\t", "date": "2019.02.12", "title": "Николай Береков стана мъжки татко за четвърти път! (Снимки)"}
{"url": "http://www.bnews.bg/article/256626-aleksey_trifonov_vstapi_v_dlazhnost_kato_predsedatel_na_sgs", "text": "\nНовоизбраният председател на Софийски градски съд Алексей Трифонов официално встъпи в длъжност, съобщават от съда.\r\n\r\nТой подписа акта си пред административния ръководител на Софийски апелативен съд Даниела Дончева.\r\n\r\nПрипомняме, че през декември миналата година възникна напрежение в СГС по повод избора му.\r\n\r\nСлед като Трифонов беше избран на поста с подкрепата на 13 гласа, 56 съдии от най-големия окръжен съд у нас поискаха свикване на общо събрание по темата.\r\n\r\nВ края на месец ноември класираният на второ място за председател на СГС Евгени Георгиев поиска отмяна на избора.\r\n\r\nСпоред Георгиев двама от съдебните кадровици са били предубедени при гласуването - единият е изнесъл невярна информация за негови акции във фалиралата КТБ, а вторият е убеждавал конкурента му да участва в конкурса.\r\n\r\nТой коментира, че при гласуването Съдийската колегия не е отчела волята на мнозинството съдии в Софийския градски съд, които са го подкрепили.\r\n\r\n \n\t\t\t\t\t\t", "date": "2019.02.12", "title": "Алексей Трифонов встъпи в длъжност като председател на СГС"}
{"url": "http://www.bnews.bg/article/256625-lili_ivanova_s_megaturne_za_80_godishniya_si_yubiley", "text": "\n Лили Иванова тръгна на турне. Певицата е решила да отбележи 80-годишния си юбилей с грандиозно турне.Изпълнителката планира да обикаля из страната почти през цялата година, а тържествата по повод празника на второто национално съкровище след Стоянка Мутафова, ще са наистина пищни. \r\n\r\n Екипът на Лили вече е разпродал билетите—нито евтини като на чалга певиците, нито скъпи като на чуждите звезди, пише „България днес”. Изпълнителката от Кубрат планира да стартира в края на март от Велико Търново, а след това ще продължи с концерт в Габрово. \r\nАприл Лили ще посрещне в Гоце Делчев, а в средата на месеца отива до Бургас преди старта на сезона. Изпълнителката ще извие глас след това в Ямбол, а после следва пауза, за да отпразнува рождения си ден. \r\nПрез май Лили ще посети Шумен, а за деня на детето ще извие глас в Хасково. На 21 юни й предстои кратка визита в София за камерен концерт в Панчарево, но след това заминава за Варна. \r\nПрез юли и август Лили ще почива, тъй като и тя иска да отдъхне край морето. На 17 септември европейската столица на културата—Пловдив, ще посрещне примата, а тя ще извие глас пред жители и гости с пълна сила. И финалът ще е през декември, когато на 8 и 9 Лили ще завърши в любимата си зала 1 на НДК. Колко 80-годишни звезди могат да се похвалят с такива хъс и сила на тази възраст. Една ни е Лили Иванова, нека си я пазим и обичаме. \r\n \n\t\t\t\t\t\t", "date": "2019.02.12", "title": "Лили Иванова с мегатурне за 80-годишния си юбилей "}
{"url": "http://www.bnews.bg/article/256622-razbiha_kolata_na_gratsiya_ot_ansambala_po_hudozhestvena_gimnastika", "text": "\n Едно от момичетата от ансамбъла по художествена гимнастика, който спечели световната титла в многобоя през 2014 г. и бронзов медал от олимпийските игри в Рио де Жанейро през 2016 г. - Ренета Камберова, се оплака в социалните мрежи, че стъклото на колата ѝ е било разбито. \r\n\r\n Тя публикува снимка, на която се вижда счупен прозорец от шофьорската страна и написа: \"Наистина не знам как може да има такива хора..\". \r\n\r\n Неприятният инцидент стана в родния град на Камберова - Пазарджик. След отказването си от активна спортна кариера тя стана отговорник за спорта в града. \r\n\r\n За щастие грацията не е била в автомобила, когато е извършено посегателството. От него не е откраднато нищо. \r\n\r\n По непотвърдена информация, става дума за вандалски акт, за който вече има задържан. Той е добре познат на полицията в града и е бил в нетрезво състояние, поше БТВ. \r\n\r\n   \r\n \n\t\t\t\t\t\t", "date": "2019.02.12", "title": "Разбиха колата на грация от ансамбъла по художествена гимнастика"}
{"url": "http://www.bnews.bg/article/256618-bsp_dade_rusenska_obshtina_na_sad_za_izcheznali_medni_provodnitsi_ot_troleybusnata_mrezha", "text": "\n БСП дава общината в Русе на прокуратурата.  \r\nПоводът – липсата на тонове медни проводници от контактната тролейбусна мрежа за половин милион лева.  \r\nОт общината отговориха, че самите те вече са сигнализирали държавното обвинение по случая. \r\n\r\n Тролейбусната мрежа е подменена по европейски проект през 2015 г., но едва миналата година става ясно, че част от старите елементи липсват.  Според левите съветници  това са над 48 тона медни проводници за 500 000 лв. \r\n\r\n „До началото на 2019 г. не е направено нищо за установяване на липсите и за овъзмездяване на община Русе от виновните за тези липси”, каза общинският съветник от БСП Александър Неделчев. \r\n\r\n От общината нарекоха действията на социалистите политическа поръчка и обясниха, че сами са подали сигнал преди месец, след като фирмата-изпълнител не могла да обясни къде са проводниците. \r\n\r\n „Техният сигнал, както и питането им, идват много след нашето писмо и нашия сигнал до прокуратурата”, заяви Димитър Недков, зам.-кмет на Русе и ръководител на проекта. \r\n\r\n Прокуратурата е възложила проверка: „Знам, че се извършва от сектор „Противодействие на икономическата престъпност” и че все още не е приключила”, информира окръжният прокурор Георги Георгиев. \r\n\r\n От фирмата-изпълнител заявиха пред bTV по телефона, че са установили липсата на елементите  десетина дни, след като жиците са прехвърлени в друг склад. \r\n\r\n Предстои тепърва да се установява къде са отишли тоновете медни проводници. \r\n \n\t\t\t\t\t\t", "date": "2019.02.12", "title": "БСП даде Русенска община на съд за изчезнали медни проводници от тролейбусната мрежа"}
{"url": "http://www.bnews.bg/article/256609-dizaynerka_se_izgavri_sas_svatbenata_roklya_na_sofka", "text": "\n Дизайнерката София Борисова, която представя себе си като „най-популярният и утвърден дизайнер в България“, буквално се изгаври с една от специалните си клиентки – Софи Маринова \r\n\r\n Едва ли някой не е разбрал, че Софка и Гринго сключиха граждански брак на 5 февруари. Едва ли някой е пропуснал да се посмее на нелепата светло оранжева рокля, с която булката бе облечена. Всъщност всички имаха огромни очаквания към въпросната одежда, която накрая се оказа нищо особено. \r\n\r\n Роклето е дело на София Борисова и това бе изтъкнато като акцент още когато фолк певицата обяви на всеослушание, че с Гринго ще се вземат официално. И в крайна сметка се оказа, че Маринова бе безумно облечена в един от най-важните си дни, а дизайнерката направо се е изгаврила с визията й. \r\n\r\n В модните и светските среди са в шок от роклята, тъй като изглеждала като най-обикновен парцал на стойност не повече от 100 лева, да не кажем – 20, взет от Илиянци. \r\n\r\n София Борисова дори беше шаферка на сватбата на Софи и Гринго и се очакваше да се постарае повече. Иначе портфолиото на дизайнерката е доста богато, професионализмът й – гръмко описан, а цените, срещу които предлага услугите си – предимно четирицифрени и нагоре, пише HotArena. \r\n\r\n В сайта си София определя себе си като „основател на най-известната модна къща, която от 25 години лидер на пазара за сватбени рокли в България“ и „всяка година тя представя сватбени рокли и вечерни рокли на изящни самостоятелни модни ревюта, които стават модно събитие номер едно в България“. \r\n\r\n  Борисова акцентира и върху успехите си в чужбина, но след тази гавра с роклята на Софи Маринова, не сме сигурни, че някой без притеснение ще се довери на услугите й. \r\n \n\t\t\t\t\t\t", "date": "2019.02.12", "title": "Дизайнерка се изгаври със сватбената рокля на Софка"}
{"url": "http://www.bnews.bg/article/256619-voyvodinovo_e_samo_nachaloto_abs_ot_godini_preduprezhdava_za_sredata_na_sigurnost", "text": "\n Кризата с криминогенната обстановка в пловдивското село Войводиново, както и последвалото социално напрежение и протести са вследствие на липсата на стратегическа политика за селските региони. Това е само началото - Войводиново е символ на натрупани през годините проблеми, неглижирани от политиците през всички правителства особено от 2006-а година насам, когато България стана член на ЕС. \r\n\r\n Това пише в сайта си Асоциацията на българските села. \r\n\r\n Липсата на специализирана селска полиция, за която Асоциация на българските села настоява от 5 години и проведе редица национални и регионални кампании е една от причините за достигане до ескалация и конфликти, подобни на тези в село Войводиново. \r\n\r\n Продължаващото неглижиране на проблемите на ромското население, липсата на стратегия за интеграция във форми на заетост в селското стопанство и обвързаност на социалното подпомагане с ангажименти за образование и трудова дисциплина, доведоха до началото на една тенденция, която тепърва ще се проявява през следващите години, се казва още в съобщението. \r\n\r\n И докато усилията на политическата власт са насочени в усвояването на средства чрез проекти по европейските фондове, то много повече средства в размер на стотици милиони, ще бъдат загубени от липсата на адекватна политика за селските райони и регионалното развитие. Косвените загуби и щети за държавата ще бъдат в размер на милиарди. \r\n\r\n Всичко, което от 2006-а година насам сме казали от Асоциация на българските села е истина и винаги се сбъдва. Все още има малък шанс, при реализация на политическа воля, най-мрачните прогнози за рисковеите селски региони да не се сбъднат, защото ако днес е Войводинов , в следващите години ще пламнат цели региони, прогнозират от АБС. \r\n \n\t\t\t\t\t\t", "date": "2019.02.12", "title": "\r\nВойводиново е само началото. АБС от години предупреждава за средата на сигурност"}
{"url": "http://www.bnews.bg/article/256621-arestite_v_turtsiya_prodalzhavat_da_se_glasyat_novi_1112_dushi", "text": "\n Турция даде началото на една от най-големите операции по масово задържане на врагове на режима, при която нареди да бъдат арестувани 1112 души, предаде Ройтерс, позовавайки се на местни медии. \r\n\r\n Според властите те са сподвижници на живеещия в САЩ мюсюлмански духовен водач - Фетхуллах Гюлен, когото Ердоган обвинява в организацията на проваления преврат от 2016 г.  \r\n\r\n Фетхуллах Гюлен отрича да е организирал преврата, в който бяха убити повече от 250 души. Той живее в щата Пенсилвания от 1999 г.  \r\n\r\n Операцията е продиктувана от предполагаеми измами по време на изпити за полицейски инспектори през 2010 г. Вярва се, че някои от участниците са получили правилните отговори предварително, предаде турска информационна агенция. \r\n\r\n Досега 124 от набелязаните са били задържани в операцията, която се простира до 76 провинции. Не се знае колко от тях служат като полицаи и до днес. \r\n\r\n В неделя вътрешният министър Сюлейман Сойлу обяви, че \"голяма операция\" предстои срещу поддръжниците на Гюлен. \r\n\r\n \"Дяволите няма да продължават повече с измамите си\", заяви той. \"Ще ги довършим\", добави министърът. \r\n\r\n Правителството твърди, че мрежата, която се е тъкала десетилетия наред е обхващала силите за сигурност, съдебната власт и министерствата, като огромна част от поддръжниците на Гюлен са мамили на изпитите, за да създадат \"паралелна страна\". \r\n\r\n След опита за преврат властта наложи дълбоко и продължително прочистване на държавните институции, докато прокурорите започнаха масови разследвания срещу заподозрените за връзки с Гюлен.  \r\n\r\n Западните съюзници на Турция критикуваха това поголовно преследване, което до голяма част беше изпълнено по време на обявеното извънредно положение. \r\n\r\n Критиците на Ердоган го обвиняват, че използва проваления пуч като повод да потиска дисидентите в страната. Турските власти настояват, че мерките са задължителни, за да се предпази националната сигурност. \r\n\r\n След преврата повече от 77 000 души бяха арестувани и очакват съдебен процес, докато 150 000 държавни служители или военни бяха уволнени. \r\n\r\n Министърът на отбраната Хулуси Акар твърди, че 15 000 военни са били отстранени от служба, сред които са 150 генерали и адмирали. \r\n\r\n Властите също са поели контрола на стотици фирми, които подозират във връзки с Гюлен, и са затворили повече от 130 медии. \r\n\r\n Анкара започва все по-смело да се цели в поддръжниците на Гюлен в чужбина, като настоява за екстрадицията му и на други негови сътрудници от държави в Европа, Азия и САЩ. \r\n\r\n   \r\n \n\t\t\t\t\t\t", "date": "2019.02.12", "title": "Арестите в Турция продължават, да се гласят нови 1112 души!"}
{"url": "http://www.bnews.bg/article/256604-strategiyata_na_karakachanov_za_romite_kursova_rabota_za_troyka", "text": "\n \r\nПроблемът не е в ромската група от населението, а в територията на бедността и мизерията. Няма сериозен подход за намиране на решение на проблемите и това ще доведе до тяхното задълбочаване, каза пред БНР доц. Михаил Иванов - експерт по етническите въпроси. \r\n\r\n Според него вицепремиерът Красимир Каракачанов, който предложи концепция за интеграция на ромите, не е запознат с проблема: \"Има страх от нещо, което не разбираш, което виждаш, че е много трудно да го решаваш. Между другото ножът е опрял до кокала, ако така продължават нещата - ще се задълбочават. Ако искаме да постигнем равенство, трябва да предприемаме специални мерки към определени групи. Господин Каракачанов и неговият екип просто не са достатъчно образовани. Чувствам, че има някакъв напредък. Вече може би това, което са написали, представлява една курсова работа - не за двойка, а за три, три и половина, но те много неща не знаят, нека да се запознаят\", коментира той в интервю за предаването “Преди всички“. \r\n\r\n Според него има и “експлоатация на проблема, това са територии, които дават евтини гласове. Част от това население е ангажирано и в сивата икономика“. \r\n\r\n Доц. Иванов коментира и перспективата проблемът да няма реално решение заради интереса, който има от него: “Това означава, че нас цял живот ще ни управляват мутри и олигарси, които ще експлоатират тези хора, за да могат да се държат на власт\". \r\n\r\n По думите му, в продължение на години наред не се подхожда сериозно към този комплекс от проблеми - \"натрупа се един много деструктивен потенциал в тези територии. Става дума за една голяма група от млади хора в трудоспособна възраст, които обаче са тотално неграмотни и неподготвени за живота\". \r\n \n\t\t\t\t\t\t", "date": "2019.02.12", "title": "Стратегията на Каракачанов за ромите - курсова работа за тройка"}
{"url": "http://www.bnews.bg/article/256616-varhovniyat_sad_v_london_osadi_balgarka_da_varne_182_000_liri_na_lyubovnika_si", "text": "\n Върховният съд в Лондон осъди 37-годишна българка да върне 182 000 лири на бившия си любовник - 57-годишния бизнесмен Марсел Куутър, след като успяла да измъкне парите с измама, съобщиха британските медии. \r\n\r\n Мануела Радева се запознала с британеца в най-популярното приложение за запознанства в света \"Тиндър\" през февруари 2017 г. Българката се представила като инвестиционен банкер, споделила, че няма партньор и търси любовта. По думите на бизнесмена, той бил привлечен от \"атрактивната\" българка и двамата започнали връзка.  \r\n\r\n Скоро след това Радева се преместила в жилището на 20 години по-възрастния британец в източния лондонски квартал Уулуич. По време на 9-месечната им връзка, бизнесменът направил много луксозни подаръци на българката, включително ски уикенди в скъпи хотели и чанта на \"Шанел\". Приказката за 37-годишната Мануела обаче рязко приключила, след като Марсел Куутър разкрил, че тя не само не е инвестиционен банкер в Лондонското Сити, но и се е омъжила няколко седмици преди да се запознаят в \"Тиндър\".  \r\n\r\n Измаменият любовник завел дело във Върховния съд в Лондон, настоявайки българката да му върне дадените й от него 182 000 лири. Пред магистратите вчера Марсел Куутър заявил, че е дал парите на Мануела, вярвайки, че тя ще ги инвестира от негово име. Освен това бизнесменът дал и заем в размер на 36 000 евро на българката. \r\n\r\n Мануела Радева пък обяснила, че е омъжена, но се е разделила приятелски със съпруга си, а въпросните 182 000 лири й били дадени от Куутър, за да \"поддържаме своя скъп и луксозен съвместен живот\".  \r\n\r\n Съдия Джон Каванах обаче постанови, че Мануела Радева трябва да върне 182 000 лири на бившия си приятел заедно с 3641 лири законна лихва, както и да плати над 20 000 лири съдебни такси. Относно заема от 36 000 евро, които Куутър твърди, че е дал на бившата си любовница, съдът постанови, че няма доказателства за това.  \r\n\r\n След изслушването в съда, Марсел Куутър заяви пред журналисти, че вече е напуснал жилището в Уулуич, заради \"твърде многото негативни спомени\".   \r\n \n\t\t\t\t\t\t", "date": "2019.02.12", "title": "Върховният съд в Лондон осъди българка да върне 182 000 лири на любовника си"}
{"url": "http://www.bnews.bg/article/256602-tv_vodesht_s_shokirashto_priznanie_ne_sam_si_mil_ratsete_10_godini", "text": "\n Водещият на американския тв канал Fox News Пийт Хегсет призна в ефир, че не е мил ръцете си в продължение на 10 години, защото \"микробите не са нещо истинско\". \r\n\r\n В интервю за тв програмата Fox and Friends Хегсет - който има дипломи от Харвардския и и Принстънския университет - заяви, че микроорганизмите не съществуват, защото не могат да се видят с просто око. И все пак 38-годишният водещ призна, че се ваксинира. \r\n\r\n Признанието - което провокира дори Би Би Си да му отдели челно място сред новините си днес - бе направено в отговор на подигравките на другите водещи Ед Хенри и Джедидия Била към Хегсет, че яде остатъци от пица. \r\n\r\n Моето новогодишно обещание за 2019-а е да казвам в ефир нещата, които бих казал извън ефир, допълва той, а разбирането му за \"несъществуващите\" микроби се приема с известна загриженост в социалните медии. \r\n \n\t\t\t\t\t\t", "date": "2019.02.12", "title": "Тв водещ с шокиращо признание: Не съм си мил ръцете 10 години!"}
{"url": "http://www.bnews.bg/article/256606-nikol_se_oshishka_zverski_tova_li_e_prichinata_grisho_da_ya_izostavi_snimki", "text": "\n Никол Шерцингер не прилича на себе си! Певицата е качила килограми до неузнаваемост. Дали тази не е истинската причина българският тенисист Григор Димитров да я изостави? Феновете на звездите са категорични в това. За раздялата между двамата гръмнаха английските таблоиди преди дни. \r\n\r\n 40-годишната певица шокира тотално с огромен задник, затлъстяло коремче и внушително широк ханш. Никол дойде на партито преди наградите \"Грами\", които се проведоха на 11 февруари. Тя се появи с доста смело облекло, което извади на показ сериозно закръгленото й тяло. Шерцингер бе облякла прозрачна рокля с дълбоко деколте. Родената в Хонолулу певица мина по червения килим и се спря за снимки пред фотографите. \r\n\r\n Разликата във визията й в сравнение с годините, когато започна връзката си с Гришо, е огромна. Само за последните месеци тя е качила над 10 кг. Дори има подозрения, че Никол може да е бременна или затлъстяването да се дължи на здравословен проблем. \r\n\r\n Противно на информациите за раздялата с Димитров, брюнетката бе в добро настроение и с лека усмивка на лицето. В даден момент от вечерта тя бе в обятията на канадския продуцент и текстописец Мърда Бийтс. Снимки можете да видите  \r\n \n\t\t\t\t\t\t", "date": "2019.02.12", "title": "Никол се ошишка зверски! Това ли е причината Гришо да я изостави? (СНИМКИ)"}
{"url": "http://www.bnews.bg/article/256611-masovo_otravyane_na_kotki_v_pazardzhik", "text": "\n За ново масово отравяне на животни алармират активисти в Пазарджик. Според тях е хвърляна отрова в един от най-посещаваните паркове в града - остров „Свобода“ \r\n\r\n Според защитници на правата на животните става дума за отравяне на десетки бездомни котета, които са обитавали парка. В района е забранено за кучета, но редовните посетители знаят за масовото котешко присъствие. Активистите твърдят, че намаляването им е следствие на планирано унищожаване. От Община Пазарджик, която охранява парка, категорично отхвърлиха подобно обвинение. \r\n\r\n Полицията в Пазарджик съобщи, че от началото на годината има само два сигнала за две убити кучета, като единият е от Велинград. На спешния телефон 112 няма подадени сигнали за намерена отрова или отровени животни. Въпреки това ще бъде извършена проверка, предаде БНР. \r\n \n\t\t\t\t\t\t", "date": "2019.02.12", "title": "Масово отравяне на котки в Пазарджик"}
{"url": "http://www.bnews.bg/article/256603-verizhna_katastrofa_zatapi_okolovrastniya_pat", "text": "\n 9 автомобила са катастрофирали на Околовръстния път в посока кв. „Младост“, съобщава „Фокус“, позовавайки се на информация от  СДВР. \r\n\r\n Сигнал за инцидента е подаден малко след 9.00 ч. Към момента няма данни за пострадали, има само материални щети. \r\n\r\n Образувало се е задръстване.  \r\n\r\n Към момента няма данни за пострадали, само за материални щети. \r\n  \r\n \n\t\t\t\t\t\t", "date": "2019.02.12", "title": "Верижна катастрофа затапи Околовръстния път "}
{"url": "http://www.bnews.bg/article/256605-svetiyat_sinod_ne_e_odobryaval_stanovishte_za_natsionalnata_strategiya_za_deteto", "text": "\n Светият синод на Българската православна църква /БПЦ/ не е одобрявал становище относно Национална стратегия за детето 2019-2030 г. \r\n\r\n Припомняме, в края на миналата седмица на официалната страница на Синода беше публикувана позиция относно Стратегията за детето, в която се призовава за цялостна редакция на документа. \r\n\r\n Днес обаче от Светия синод подчертаха, че публикуваното становище е лична инициатива на ловчанския митрополит Гавриил и не е съгласувано с патриарх Неофит. \r\n\r\n Крайната позиция на ловчанския митрополит разбуни обществото през последните дни. В становището той се обявява против яслите и детските градини, като говори за \"узаконяване на насилствената институционализация на децата ... без никаква възможност за алтернативно решение на техните родители\". \r\n\r\n Гавриил изразява несъгласие и с абортите, което вероятно би означавало те да се криминализират. Сред предложенията на ловчанския митрополит е и въвеждането на задължително религиозно обучение още в детските градини.Целта, която се посочва в становището, е да се избегне възпитаването на децата, \"че забременяването е лесно отстранимо, че абортът е суверенно право на майката или че двама или повече души могат да живеят без брак и да съжителстват на семейни начала, включително и ако са от един и същи пол\". \r\n\r\n Единствено ловчанският митрополит говори за \"разцеплението в православния свят\" по повод създаването на автокефална църква на Украйна. Той дори призова \"Вселенският патриарх да свика Всеправославен събор, който да реши църковните проблеми в Украйна\". \r\n \n\t\t\t\t\t\t", "date": "2019.02.12", "title": "Светият синод не е одобрявал становище за Националната стратегия за детето"}
{"url": "http://www.bnews.bg/article/256590-tereza_mey_iska_novi_pregovori_s_es_za_brekzit_glasuvaneto_se_otlaga_za_27_fevruari", "text": "\n Британската министър-председателка Тереза Мей ще поиска от депутатите в парламента да й дадат още няколко седмици, за да опита да договори промяна на споразумението с ЕС за Брекзит и ще премести гласуването по този въпрос на 27 февруари, съобщиха британски вестници. \r\nСпоред информация на \"Дейли телеграф\" Мей ще заяви в Камарата на общините, че изключва възможността Великобритания да остане част от европейския митнически съюз след \"развода\" с ЕС. Именно това иска опозиционната Лейбъристка партия, за да подкрепи правителството. Според изданието с това обещание Мей ще опита да успокои евроскептиците и по този начин да получи допълнително време за преговори с Брюксел. \r\nПовторното гласуване по сделката с ЕС за Брекзит бе планирано за 14 февруари, но в. \"Гардиън\" пише, че Мей се надява да отсрочи гласуването за 27 февруари. Изданието посочва, че британската министър-председателка може да обещае на депутатите, че ще получат нова възможност да внесат поправки в закона за Брекзит, част от който се явява споразумението с ЕС. \r\nСпоред \"Файненшъл таймс\" редица членове на британското правителство подозират Мей, че нарочно бави датата на гласуване в парламента. Според тях планът на премиерката е гласуването да се състои колкото се може по-близо до датата за Брекзит 29 март и по този начин депутатите да останат само с две възможности - да подкрепят споразумението в предложения му вид или да се готвят за твърд Брекзит, тоест без сделка. \r\nВсички издания обръщат внимание на факта, че позицията на Европейския съюз остава непроменена. Вестниците цитират изявлението на главния преговарящ на ЕС за Брекзит Мишел Барние, който вчера отново заяви, че ЕС няма намерение отново да обсъжда условията по споразумението, постигнато миналата година. \r\n\r\n Същевременно в. \"Сън\" пише, че според членове на кабинета Тереза Мей се готви да подаде оставка през лятото, за да може да влияе на избора на неин наследник. Министрите са направили такова заключение от \"намеци, които Тереза Май лично е отправила\". \r\nТози ход се разглежда и като план за спиране на нейния отдавнашен съперник Борис Джонсън, който иска съвсем различно търговско споразумение с ЕС за по-малко връзки с Брюксел. \r\nЛиъм Фокс, министър на международната търговия, е уверен, че Мей ще се оттегли това лято. Според него всички думи на Мей посочват това. \r\nМинистърът на бизнес отношенията Грег Кларк също отбеляза, че очаква от министър-председателя доброволно да напусне поста си тази година. \r\nПо-рано Мей заяви, че на предстоящите избори през 2022 г. тя няма да оглави партията и ще се оттегли от поста на консервативен лидер. \r\nОбединеното кралство трябва да напусне Европейския съюз на 29 март, но съществуващият проект на споразумението за „развод“ не е ратифициран и не е събрал достатъчно подкрепа от британските парламентаристи. От своя страна ЕС отказва да преразгледа проекта на този договор. В този случай е възможно да се отложи датата за Брекзит. \r\n \n\t\t\t\t\t\t", "date": "2019.02.12", "title": "Тереза Мей иска нови преговори с ЕС за Брекзит, гласуването се отлага за 27 февруари"}
{"url": "http://www.bnews.bg/article/256598-deyan_donkov_s_radina_se_zhenim_shte_y_dam_prasten_na_sveti_valentin", "text": "\n Не сме залагали точната дата, но не е  невъзможно да се оженим с Радина. По-скоро ще се женим. Мислим по въпроса, а освен това работим за второ дете“, казва Деян Донков пред „България Днес“. \r\n„Няма лошо в това да узакониш една връзка, всичко става в точния момент. Сигурен съм, че тя е жената за мен, тя мисли същото, Както се казва, да почетем празника с любов“, допълва Донков, който освен, че ще отбележи 14 февруари с парти или излизане навън, ще подари и подарък на любимата си – годежен пръстен. \r\n„Двамата с Радина сме се променили много. Достатъчно диви сме, но обичаме да държим на синджир демоните си, което много ни помага и на сцената“, допълва Донков. \r\nДвижещото във връзката му с Радина е фактът че двамата нямата табута в секса, разкрива актьорът.    \r\n  \r\n \n\t\t\t\t\t\t", "date": "2019.02.12", "title": "Деян Донков: С Радина се женим! Ще й дам пръстен на „Свети Валентин“ "}
{"url": "http://www.bnews.bg/article/256608-zabolekarite_iskat_reformi_simeon_dyankov_ograbi_nzok", "text": "\n \"За 30 години почти нищо не се случва в стоматологичната професия и най-вече за нашите пациенти. Твърдим, че лекуваме пациентите с единствената и неповторима здравноосигурителна каса\". Това заяви на пресконференция в БТА председателят на Сдружение на българските зъболекари д-р Анатолий Кънев. \r\n\r\n Той определи като унижение лечението от гледна точка на Здравната каса.Проблематичен според стоматолога е монополът. \r\n\r\n \"Имаме една партия, един съюз, една каса. Няма как да очакваме нормален здравен продукт и развитие\", категоричен е Кънев. \r\n\r\n От сдружението на зъболекарите настояват за създаване на конкуренция и на камара на зъболекарите. \r\n\r\n Според д-р Кънев бившият министър Симеон Дянков е ограбил здравната каса. Идеята е пациентите да заплащат със здравната си осигуровка и да разпределят средствата с договор, който е изгоден за тях. \r\n\r\n Д-р Хрисима Начева от Плевен заяви, че стоматолозите у нас са сред големите инвеститори, защото влагат средства в скъпа апаратура и обучение с цел предоставяне на модерно лечение на своите пациенти, предаде Нюз.бг. \r\n\r\n До здравната комисия в Народното събрание и Министерство на здравеопазването Сдружението е изпратило писмо с проектозакони за реформа. \r\n \n\t\t\t\t\t\t", "date": "2019.02.12", "title": "Зъболекарите искат реформи: Симеон Дянков ограби НЗОК!"}
{"url": "http://www.bnews.bg/article/256592-losha_razvrazka_vav_voyvodinovo_blizo_300_dushi_ostavat_bez_rabota_sled_pozhara", "text": "\n Близо 300 души остават без работа след големия пожар в завод за производството на месни продукти във Войводиново. Продължава разследването на причините за възникването на инцидента – образувано е досъдебно производство. \r\n\r\n След два дни борба със стихията пожарът е почти напълно потушен. Вчера в гасенето са се включили 15 пожарни коли. \r\n\r\n Продуктите в завода – животни и животинска мас, се гасят изключително трудно, коментира, Цвятко Дешев от пожарната служба в Пловдив. \r\n\r\n Най-важното е, че няма пострадали хора от завода, както и пожарникари, щетите са само материални, допълни той, съобщи БТВ. \r\n \n\t\t\t\t\t\t", "date": "2019.02.12", "title": "Лоша развръзка във Войводиново: Близо 300 души остават без работа след пожара!"}
{"url": "http://www.bnews.bg/article/256596-transportniyat_ministar_s_obyasnenie_koy_e_vinoven_za_meleto_na_struma", "text": "\n Министърът на транспорта Росен Желязков коментира дали лошо свършена работа на ремонтирания участък на АМ „Струма” може да е причина за жестоката верижна катастрофа, която отне човешки живот, а 14 души бяха ранени. \r\n\r\n „Изключително съжалявам за инцидента. Самата инфраструктура благоприятства намаляването на пътно транспортните произшествия. Представете си, ако не беше магистрала, а двупосочен път, какво щеше да стане\", обясни Желязков пред bTV. \r\n\r\n \"Инженерното съоръжение не е причина за инцидента. Ще се изследва дали сигналната техника е трябвало да функционира или не. Ако има вина, тя се вменява на човек, тя не може да бъде вменена на съоръжение. Според последните изследвания над 95 % от инцидентите в света се дължат на човешки грешки. Тук въпросът е дали имаме 5 % извън волята на хората или е човешка грешка - може да е на участник в инцидента или на тези, които не са участвали в него.”, каза още той. \r\n  \r\n \n\t\t\t\t\t\t", "date": "2019.02.12", "title": "Транспортният министър с обяснение кой е виновен за мелето на \"Струма\""}
{"url": "http://www.bnews.bg/article/256610-sriv_na_iznosa_na_balgarski_stoki_v_es_i_treti_strani", "text": "\n Износът на стоки от България към страните от Европейския съюз и към трети страни се е понижил през декември 2018-а година с 2,4% спрямо същия месец на предходната година, достигайки 4,1547 млрд. лева. В същото време вносът се е свил с цели 8,6% до 4,8811 млрд. лева, показват предварителни данни на Националния статистически институт (НСИ). \r\n\r\n Общото външнотърговско салдо през последния месец на миналата година обаче остава отрицателно и в размер на 726,4 млн. лева спрямо дефицит за 1,0791 млрд. лева година по-рано. \r\n\r\n За цялата 2018-а година общият износ на България е нараснал  слабо с 1,2% спрямо същия период на година по-рано, достигайки 55,2757 млрд. лева, докато вносът се увеличи с 6,3% до 62,9455 млрд. лева, при което търговският дефицит се е разширил до 7,6698 млрд. лева спрямо отрицателен баланс за 4,6349 млрд. лева през дванадесетте месеца на 2017-а година. \r\n\r\n Само в рамките на месец декември износът на България в посока ЕС се е повишил с 6,0% на годишна база до 2,6661 млрд. лева, докато в посока трети страни се е свил с цели 14,6% до 1,4886 млрд. лева. В същото време вносът от ЕС се е понижил с 6,8% до 3,0591 млрд. лева, а от трети страни импортът спада с 11,3% до 1,822 млрд. лева. \r\n\r\n Търговският баланс на България през миналия декември спрямо останалите страни от Европейския съюз е отрицателен и в размер на 393,0 млн. лева, като в рамките на 2018-а година е на дефицит от 2,2081 млрд. лева. Дефицитът спрямо трети страни през декември е в размер на 333,4 млн. лева и се увеличава до 5,4617 млрд. лева през цялата изминала година. \r\n \n\t\t\t\t\t\t", "date": "2019.02.12", "title": "Срив на износа на български стоки в ЕС и трети страни"}
{"url": "http://www.bnews.bg/article/256593-insektitsidat_v_rukolata_ne_mozhe_da_dovede_do_otravyane", "text": "\n Веществото хлорпирифос, с който е отровен бизнесменът Емилиян Гебрев, не е от групата на отровните вещества като „Новичок”. Той е от групата на фосфорорганични пестициди. Той е един от силно токсичните инсектициди, но няма нищо общо с „Новичок”. Това каза експертът по химически оръжия доц. Иван Попов в ефира на „Здравей, България”. \r\n\r\n В руколата може да се съдържа като остатъчни количества в растениевъдството. Но това са толкова незначителни количества, че не могат да доведат до това отравяне, за което става въпрос,  обясни  още доц. Попов. \r\n\r\n Хлорперифосът има поразяващо действие, както всички останали фосфорорганични отровни вещества. При поглъщане се появяват миоза, затрудняване на дишането, гърчовете и в зависимост от погълната доза може да се стигне до парализа на дишането, нарушаване на кръвооросяването и до смърт, посочи експертът. \r\n\r\n Като чист продукт този инсектицид не може да се може да се намери на свободния пазар. Веществото може да бъде закупено от аграрни магазини, но не в чист вид. То е забранено за използване в домашни условия, заяви доц. Попов. \r\n\r\n Той уточни, че инспектицидът може да поразява както през кожата, така и през хранителния тракт. Не е необходимо специална подоготовка, достатъчни са едни ръкавици, за да се постави например в смляното кафе. Инсектицидът няма миризма и трудно може да се усети, каза доц. Иван Попов. \r\n\r\n Той обясни още, че наличието на хлорпирифос в организма може да се установи до два дни след приема му, а бързината на действието му зависи от приетото количество. \r\n \n\t\t\t\t\t\t", "date": "2019.02.12", "title": "Инсектицидът в руколата не може да доведе до отравяне"}
{"url": "http://www.bnews.bg/article/256591-rumyana_bachvarova_stava_poslanik_v_izrael", "text": "\n Президентът в крайна сметка е одобрил назначаването на началника на кабинета на премиера Румяна Бъчварова за посланик на България в Израел, съобщи сайтът \"Гласове\". \r\n\r\n Бъчварова трябваше да замине за новото си назначение още миналата година, но през есента се разбра, че държавният глава има възражения спрямо кандидатурата й, както и редица други, предложени от Външно министерство, и съгласувателната процедура за нейната номинация за поста не бе успешна. Бъчварова заминава за дипломатическата мисия без да е дипломат от кариерата, а по линията на политическите назначения. \r\n\r\n Има и още една размразена посланическа кандидатура, тази на бившия ни посланик в Париж и Рим Марин Райков, който, като служебен премиер, се бе самоназначил на римската си мисия. Според правителствени източници, цитирани от Епицентър, Райков е оказал неимоверен натиск върху високопоставени членове на кабинета, за да замине за новото си назначение в Лондон без да прекъсва с престой в София, както изисква законът. \r\n\r\n Предшественикът му Константин Димитров пък вече е напуснал британската столица отпреди няколко дни, въпреки че там страстите около Брекзит са в разгара си. \r\n\r\n И Бъчварова, и Райков бяха сред трудните за съгласуване кандидатури между президентството и изпълнителната власт, които изпратиха първата партида от 10 нови дипломати зад граница още преди половин година. \r\n \n\t\t\t\t\t\t", "date": "2019.02.12", "title": "Румяна Бъчварова става посланик в Израел?"}
{"url": "http://www.bnews.bg/article/256588-valezhite_se_zavrashtat_zhalt_kod_za_silen_vyatar_v_21_oblasti", "text": "\n Днес ще остане ветровито. Валежи от дъжд ще има все още преди обяд на отделни места, главно в централните и източните райони на страната, в планините - от сняг. След обяд преваляванията в повечето райони ще спират, а привечер вятърът ще отслабва и в източните райони ще се ориентира от североизток. Дневните температури ще се понижат и ще са между 4° и 9°, съобщи дежурният синоптик Евгения Егова от Националния институт по метеорология и хидрология (НИМХ), цитирана от \"Фокус\". \r\n\r\n Над Черноморието ще преобладава облачно време и главно преди обяд ще има валежи от дъжд. Ще е ветровито, с умерен до силен вятър от северозапад. Максималните температури ще са 7°-10°. Температурата на морската вода е 6°-7°. Вълнението на морето ще е 3-4 бала. Над планините ще преобладава облачно време и главно преди обяд ще има валежи от сняг. Ще духа силен и бурен северозападен вятър, по високите части - от запад-югозапад. Дневните температури ще се понижат чувствително в сравнение с изминалите топли дни и максималната на височина 1200 метра ще е около минус 1°, на 2000 метра - около минус 7°. Атмосферното налягане ще се повишава - сутринта все още ще е близко до средното, но по-късно през деня ще е по-високо от нормалното. Жълт код за силен вятър е обявен в 21 области на страната. \r\nПредупреждението за силен вятър се отнася за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Силистра, Шумен, Сливен, Стара Загора, Пловдив, Пазарджик, Благоевград, Кюстендил, Перник, София град и София-област. В тези области ще духа западсеверозападен вятър със скорост 14-19 м/сек. \r\n\r\n Предупреждение за силен вятър е в сила и за цялото Черноморско крайбрежие. Очаква се усилване на вятъра от юг с пориви 14-17 м/сек (7 бала по Бофорт).  През нощта срещу сряда в западната половина от страната вятърът ще отслабне, в източната - ще се обърне от североизток и ще остане умерен до силен. Застудяването ще продължи. Ще има и превалявания от сняг, с по-голяма вероятност в планинските райони и в Северна България. В четвъртък и петък в Източна България ще се задържи ветровито. Първият ден над източните райони облачността ще е значителна, но вероятността за валежи е малка. Над Западна България облачността ще се разкъса и временно ще намалее. Вторият ден на повече места са възможни слаби превалявания от дъжд и сняг.  \r\n  \r\n \n\t\t\t\t\t\t", "date": "2019.02.12", "title": "Валежите се завръщат, жълт код за силен вятър в 21 области"}
{"url": "http://www.bnews.bg/article/256599-ketaring_firma_deli_detsata_v_uchilishte_na_bedni_i_bogati", "text": "\n Купони за обяд в училищата на ниски и високи цени пуснаха фирмите за кетъринг и това веднага раздели децата на бедни и богати. Така родителите трябва да избират дали да купят меню за 2,50 лв., или 3,50 лв., за да може хлапето им да бъде сито преди да започнат часовете в занималнята. \r\n\r\n За разликата от левче едните малчугани могат да похапнат за основно спаначена каша със сирене, а за другите има карначета с гарнитура, пише \"Монитор\". „Разликата в менютата е в грамажа на основното. Те са направени съгласно с рецептурника, в който има два варианта за приготвяне на менютата – едното е на 150 грама, другото на 200. С нищо не сме си превишили правата“, обясни Камелия Николчева от кетъринг фирмата. \r\n\r\n Тя уточни, че качественото на храната едно и също, а продуктите се доставят от един и същ производител. Николчева обясни още, че преди да пуснат новите купони са постъпили оплаквания, че грамажът на порциите е бил твърде малък. „Те са провокирани от това, че децата остават гладни, защото не са научени да ядат готвени ястия вкъщи“, заяви тя. \r\n\r\n Поради тази причина във второто меню се набляга на сухата храна – пържоли или пилешки шишчета с гарнитура например. Във вторник всички хлапета хапнаха за обяд таратор и плод за десерт, а към менютата за 2,50 лв. имаше и пиле с ориз, а за 3,50 лв. пилешки шишчета с гарнитура от салата. \r\n\r\n Николчева обясни, че спрямо рецептурника в по-скъпото меню месото трябва да е 120 грама, докато в пилето - до 80 грама. В петък пък основните са почти идентични –150 грама кюфтета с гарнитура или 200 грама кюфтета на скара за гарнитура. Николчева обясни, че на евтиното меню месото ще е100 грама, а 150 на скъпото. „Ще има или разлика в броя на кюфтета или едните ще са по-големи по грамаж“, каза още тя. \r\n\r\n В същото време обаче родители се оплакват, че съученици на децата им се подиграват, че ядат от евтината храна. „Миналата седмица бях забравила за купя електронни купони и мъжът ми взе хартиени в училището, но не знаеше че има различни менюта. Вечерта синът ми ми разказа, че децата в класа му се подиграват, че яде от храната за бедни, оплака се една от майките. \r\n\r\n Тя сподели, че смята да купува вече само от купоните от 3,50 лв., въпреки че синът ѝ предпочита повече основните в по-евтините варианти. „Принудена съм да му вземам купони от 3,50 лв., не искам децата да му се подиграват, че яде ориз с месо, а не пилешки шишчета“, заяви майката на ученика. \r\n  \r\n \n\t\t\t\t\t\t", "date": "2019.02.12", "title": "Кетъринг фирма дели децата в училище на бедни и богати"}
{"url": "http://www.bnews.bg/article/256595-delata_za_lekarski_greshki_sa_se_uvelichili_dvoyno", "text": "\n Двойно са нараснали делата за лекарска грешка заради несъгласието на близките да приемат, че няма виновен лекар за смъртта на техния близък. Статистиката е за последните пет години, цитирана от адвокат Мария Шаркова по Нова тв. \r\n\r\n Дори и когато лекари са наказани от ръководството на болницата, в която работят, в 70 на сто от случаите съдът отменя наказанието и ги възстановява на работа. Едно такова дело трае 1300 дни, посочи още адвокат Шаркова. \r\n\r\n Проблемът, според Шаркова, е и в липсата на комуникация с пациентите и техните близки. Такива дела са 35 на сто от всички заведени. \r\n\r\n Тя посочи, че невинаги болният може да бъде спасен, но с липсата на обяснения от страна на медицинските екипи за това какви манипулации правят и какво лечение предприемат, оставя подозрения у близките. \r\n\r\n Основни грешки при ситуации на съмнения за лекарска грешка е и отказът да се извърши аутопсия на починалия човек, каза още адвокатката. \"Това е често срещан проблем, който впоследствие затруднява прокуратурата, която се ангажира по случая\", каза тя. \r\nАдвокатът заяви, че в България има сериозен проблем по отношение на вещите лица, които се намират трудно и не винаги може да се разчита на обективността им. \r\n\r\n Делата срещу лекари и болници за лекарски грешки са скъпи. Средната цена е около 65 хил. лв., което означава, че ищецът трябва да плати поне 5 хил. лв. за разходи, каза още адвокат Шаркова. \r\n \n\t\t\t\t\t\t", "date": "2019.02.12", "title": "Делата за лекарски грешки са се увеличили двойно"}
{"url": "http://www.bnews.bg/article/256597-pr_aktsiite_na_karakachanov_urediha_novi_zhilishta_na_romite_ot_voyvodinovo_v_drugo_geto", "text": "\n Стратегът на ромското битие и бъдеще, същевременно и силов вицепремиер - Красимир Каракачанов, постигна неочаквани \"завидни\" успехи в личната си борба с малцинствената група. \r\n\r\n Вихреното му поведение във Войводиново и цялата гюрултия, която вдигна на място срещу \"наглите цигани\" произведоха последващи действия, които не решиха проблема, а го задълбочиха.  \r\n\r\n 30 години държавата няма решение на проблемите с ромските гета и незаконни постройки, като на парче, спорадично и кампанийни събаря незаконни къщи, които всъщност с подкрепата и благодарение на затварените очи на кметове растяха в всички български градове и села. Когато тази група е идеалната електорална единица, готова на вот срещу 20-50 лева, премълчаването на зулумите й също е удобно, когато е удобно на властта. \r\n\r\n Предизборно дойде за Каракачанов, недолюбван от всичките си партньори в малката коалиция, твърде несимпатичен на целокупното общество, нажежената ситуация във Войводиново. Да се появи на място, да вдигне пушилка, да дойдат багери, а населението да си каже: \"Какъв вицепремиер имаме, разгони им фамилията на ромите.\"  \r\n\r\n Посъбориха къщи, ромите избягаха и мина, не мина време пак се върнаха в селото. Местните не ги искат, но Караканов, с всичките му планове и стратегии няма решение какво се прави с роми без домове, макар и незаконни. И държавата се принуди да вземе решение вместо него, заради неговите изцепки - моментално намериха апартаменти за бездомните роми. Не къде да е, а в друго  гето - това в \"Столипиново\", което поне два-три пъти в годината багери ходят също да събарят незаконни постройки. Събарят, а ромите пак са си там и сега дори има място за тези от Войводиново. \r\n\r\n Вицепремиер-слънце! Във Войводиново да спят спокойно, ромите ги няма. Пловдив да ликува, има нови жители! Агент Шиши угодно мълчи за новата ситуация, безмислен и неефективен ход, преливане от пусто в празно. Поведение на политик, който досега не е показал нито веднъж последователност в действията си, публичното си говорене, или политическите си колаборации. Да живеят гетата, винаги може да приемат нови попълнения с благородната намеса на подобен министър! \r\n\r\n   \r\n\r\n   \r\n \n\t\t\t\t\t\t", "date": "2019.02.12", "title": "ПР акциите на Каракачанов уредиха нови жилища на ромите от Войводиново в друго гето"}
{"url": "http://www.bnews.bg/article/256607-krachmar_izmami_ikebanata_na_kanarskite_ostrovi", "text": "\n Кръчмар е измамил певеца Деян Неделчев-Икебаната, ожали се самият той. Това се е случило малко след Нова година на Канарските острови, където изпълнителят на \"Съчки събирам – пръчки намирам\" се подвизава от години, пише \"Телеграф\". \r\n\r\n Съдържател на нощен локал му предложил да го наеме на работа като певец и нашият веднага се навил, тъй като от 2012 г. е само на социална пенсия на острова и едва свързва двата края. Известен със своята наивност, русенецът още същата вечер започнал да се изявява на сцената в кръчмата му, без да са подписали никакъв договор, разчитайки само на устна уговорка. В края на седмицата обаче, вместо парите, за които се разбрали, Деян получил едва 600 евро. \r\n\r\n \"Измами ме този чичко. Каза, че клиентите не ме харесвали, което си беше абсолютна лъжа, тъй като аз бях при тях между масите и виждах реакциите им и как ми се радват. Не ми се случва за първи път да ме лъжат и мамят по този начин\", оплака се Неделчев. \r\n\r\n Прибрал парите в джоба, той решил да се прибере в България и да отпразнува подобаващо 55-годишния си юбилей на 16 януари. Икебаната се похвали, че през тази година ще празнува още няколко юбилея – 35 години на сцената, 30 години от записа на най-големия му хит \"Обич за обич\", предстои и годишнина на дуета с брат му Бойко Неделчев, която ще бъде отбелязана с ново съвместно парче. Съвсем наскоро Деян е издал албум в Япония заедно с Константин Джамбазов от група \"Хадес\". Двамата музиканти са записали 13 песни на български и на английски на два диска, озаглавени \"Не спирай\", а проектът вече се продава и на мр3 флашка. \r\n \n\t\t\t\t\t\t", "date": "2019.02.12", "title": "Кръчмар измами Икебаната на Канарските острови"}
{"url": "http://www.bnews.bg/article/256601-nasko_kolev_ostana_bez_gadzhe", "text": "\n Младият сексимвол Наско Колев е без гадже и сърцето му е свободно. Това разкри самият изпълнител в интервю за предаването „Папараци“. „Влюбен съм в учебниците в момента. В сесия съм и нямам време за жени“, разкри още бившата изгора на Мария Илиева. Пред репортерката на „Папараци“ Елизабет Методиева, Наско Колев допълни:“Макар че съм чувал, че като дойде и не те пита имаш ли време или не. Така знам. Удряте и това е. Но въпреки всичко трябва да ходиш някъде, да имаш социален живот. Моят социален живот не предразполага към сериозна връзка'. Колев не скри и че се съмнява, че ще намери жената на живота си на свое участие. \r\n  \r\n \n\t\t\t\t\t\t", "date": "2019.02.12", "title": "Наско Колев остана без гадже"}
{"url": "http://www.bnews.bg/article/256589-eto_koya_e_firmata_koyato_pravi_samosindikalno_sondazhi_na_am_struma_a_api_ne_znae", "text": "\n Фирмата, реализирала идейния проект за строителството на отсечка от магистрала \"Струма\", е правили временни пътища и сондажи миналото лято в Кресненското дефиле. Това каза пред bTV управителят на \"Пътпроект - 2000\" инж. Любен Симеонов. \r\n\r\n По думите му такива са правени не само миналата, а и през 2017 г. Идейният проект е възложен от Агенция \"Пътна инфраструктура\" и на практика предхожда изготвянето на техническия проект и строителството. \r\n\r\n \"Заедно с изготвянето на идейния проект, който започна през 2016 г., ние трябваше да направим подробно инженeрно геоложко проучване на трасето и масива, през който минава набелязаното развитие на автомагистралата. Миналото лято сме направили около 20 сондажа с дължина около 400 метра, а през 2016 г. сме изработили 1700 метра линейни сондажи\", каза инж. Симеонов. \r\n\r\n \"Не сме прекарвали пътища, ние възстановихме стари пътища, силно ерозирали в следствие на атмосферните условия\", подчерта той. \r\n\r\n За да достигнем до набелязано място да сондираме, сме направили допълнително площадки и пътища. Не може да са 7000 метра, не зная колко са, трябва да се обърна към инженер-геолога\", отбеляза управителят на фирмата. \r\n\r\n По думите му може да има направени нови пътища, но не са всички нови. \"Има отклонения, за да стигнем до мястото, което сме набелязали за инженерно-геоложко проучване\", уточни той. \r\n\r\n Инж. Симеонов призна, че никой не е искал да се правят допълнителни сондажи. По думите му през април 2018 г. от АПИ са му възложили да актуализираме парцеларния план. \r\n\r\n Когато е възложена актуализацията, проектантите са решили \"да довършат работата си\", за да не допуснат грешка и да не подведат и правителството, и бъдещи контрактори, стана ясно от думите на управителя на фирмата, изготвила идейния проект. \r\n\r\n По думите му е имало геоложко проучване, но не със сондажи, а с други методи. \r\n\r\n \"Това е наша инициатива, АПИ не знае\", подчерта инж. Симеонов. \r\n \n\t\t\t\t\t\t", "date": "2019.02.12", "title": "Ето коя е фирмата, която прави самосиндикално сондажи на АМ \"Струма\", а АПИ не знае"}
{"url": "http://www.bnews.bg/article/256594-barieri_spasiha_finansiraneto_na_amerikanskoto_pravitelstvo", "text": "\n Американски конгресмени заявиха, че са постигнали принципно споразумение за избягване на спиране финансиране работата на правителството. Това се случва след песимистични нагласи, породени от ситуация на застой на преговорите между демократи и републиканци през уикенда. \r\n\r\n След мрачната прогноза в неделя, в понеделник късно вечерта се появи новината за пробив в разговорите. Според източници, цитирани от \"Вашингтон пост\", при затворени врата е било постигнато споразумение за отпускане на близо 1,4 милиарда долара за бариери по границата. \r\n\r\n Финансирането на заграждения по границата бе един от проблемните елементи в дискусиите. Именно този въпрос предизвика предишното спиране работата на правителството, продължило рекордните 35 дни, при което бяха замразени заплатите на около 800 хиляди държавни служители. Тогава президентът искаше 5,7 милиарда долара за стена по границата с Мексико, но после изпрати сигнал, че би приел и по-малка сума. \r\n\r\n В края на миналия месец се стигна до споразумение за временно финансиране. Така законодателите си дадоха период за договаряне, който изтича в петък.  Според запознати, при новия кръг от преговори е имало някакво съгласие за отпускане на бюджет за стена, но в същото време е имало спорове относно предложение на демократите за лимит на арестите на нелегални имигранти във вътрешността на страната. Опасенията бяха, че предлаганото от републиканците в тази насока дава правомощия на имиграционните власти в някои случаи да задържат хора с леки провинения. Стана ясно, че в крайна сметка демократите са се отказали от предложението за този лимит. \r\n \n\t\t\t\t\t\t", "date": "2019.02.12", "title": "Бариери спасиха финансирането на американското правителство"}
