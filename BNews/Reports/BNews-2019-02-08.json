{"url": "http://www.bnews.bg/article/256457-boyan_petrov_v_kniga", "text": "\n Премиерата на българското издание на \"Убийството на невъзможното\" от Райнхолд Меснер бе на 7 февруари - рождения ден на известния ни алпинист Боян Петров. Меснер е сред катерачите, превърнали се в легенда - в стремежа си да предизвика собствените си възможности, се превръща в \"ловец на приключения\". Изкачва всичките 14 осемхилядници, прекосява пеш Антарктида и Гренландия, Тибет и пустинята Такла Макан. Заедно с Петър Хабелер стават първите хора, стъпили на върха Еверест без допълнителен кислород. В книгата \"Убийството на невъзможното\" Меснер събира над 30 статии, с които известни катерачи от цял свят дискутират темата за предела в алпинизма. Един от текстовете е на загиналия българин Боян Петров. Това е последната статия, която пише, преди да поеме към изкачването на Шиша Пангма. \r\n \n\t\t\t\t\t\t", "date": "2019.02.08", "title": "Боян Петров в книга"}
{"url": "http://www.bnews.bg/article/256464-frantsiya_razkritikuva_italianskiya_vitsepremier_luidzhi_di_mayo_zaradi_sreshtata_mu_s_zhaltite_zhiletki", "text": "\n Говорителят на френското правителство Бенжамен Гриво разкритикува днес италианския вицепремиер Луиджи ди Майо, че не е уведомил френските власти за намерението си да се срещне във Франция с представители на \"жълтите жилетки\", предадоха Франс прес и ТАСС. \r\n\r\n \"Когато министър отиде в друга страна, благоприличието и най-елементарната вежливост изискват да бъде уведомено правителството\" на тази страна, каза Гриво в ефира на радио \"Юроп 1\". \r\n\r\n \"Отзовахме посланика си, за да проведем консултации. Това не е за постоянно, но е важно да подчертаем важността на този акт, тъй като Италия е исторически съюзник на Франция и е сред основателките на ЕС\", обясни той. \r\n\r\n \"Ако искаме да се преборим с националистическата проказа, популизмите и опълчването срещу Европа, най-добрият начин е да се отнасяме добре с партньорите си и да продължим проекта (за високоскоростна железопътна линия) между Лион и Торино\", каза Гриво. \r\n\r\n Критики заради срещата на Ди Майо с протестното движение отправи и френската министърка по европейските въпроси Натали Лоазо. \r\n\r\n \"Член на чуждестранно правителство да дойде във Франция и да подкрепи не дори политически лидер, а някой, който призовава за гражданска война, за сваляне от власт на президента и за военно правителство, ето такова нещо никога не се е случвало\", каза тя пред радио \"Класик\". \r\n\r\n След няколко месеца дрязги между Париж и Рим, Франция в крайна сметка отзова посланика си Кристиан Масе. Това не се е случвало от 1940 г., когато Италия обяви война на Франция. \r\n\r\n Отзоваването на посланици е често използвана процедура от изпращащата държава, за да покаже на приемащата своето несъгласие с една или друга нейна политика, пише в. \"Фигаро\". \r\n\r\n Откакто дойде на власт в Италия през пролетта на 2018 г. правителството на крайнодясната партия \"Лига\" и антисистемното Движение \"Пет звезди\", отношенията между Париж и Рим се влошиха значително. Макар охлаждането да се обяснява с натрупването от години на серия от недоразумения и озлобление, последните осем месеца бяха белязани от засилване на вербалните нападки между двете правителства, пише в. \"Монд\". \r\n\r\n Въпреки че хрониката на неразбирателствата показваше ясно как отношенията се обтягат все повече и повече, по нищо не личеше, че предстои такъв рязък обрат. \r\n\r\n Чашата преля на 5 февруари, когато вицепремиерът на Италия Луиджи ди Майо се срещна в Париж с представители на френското протестно движение на \"жълтите жилетки\", за да опита – напразно – да сключи съюз преди европейските избори. \r\n\r\n \"Вятърът на промяната премина оттатък Алпите\", заяви след срещата Ди Майо, а коментарът му не бе приет никак добре от Париж. \r\n\r\n Преди време италианският вицепремиер обвини Франция, че умишлено е накарала Африка да обеднее и че е отговорна за притока на мигранти, бягащи от немотията към Италия. Не бяха малко и критиките на Рим за френските инициативи в Либия. \r\n\r\n Друга тема, която разделя от няколко месеца Париж и Рим, е бъдещето на проекта за високоскоростна железопътна линия Лион – Торино. Изразявайки желание да спре проекта, за да задоволи избирателите си, като изтъкна крайно несъответствие между разходите за този проект и очакваните ползи, Ди Майо вбеси Париж. \r\n\r\n Според Франция италианското правителство взима за заложник важен за развитието на двете страни проект с единствената цел да увеличи електоралната си подкрепа, отбелязва \"Монд\". \r\nКризата между Рим и Париж, \"най-тежката от обявяването на война през 1940 г.\", е \"безпрецедентна\" в изминалия оттогава период, коментира днес италианската преса, ден след отзоваването на посланика на Франция в Рим, предаде Франс прес. \r\n\r\n \"От днес Алпите са по-високи. Отзоваването за консултации на посланика на Франция в Рим Кристиан Масе е знак за безпрецедентна криза в италианско-френските отношения\", пише днес във всекидневника \"Република\" Лучио Карачоло, директор на списанието за геополитика \"Лимес\". \r\n\r\n Срещата във вторник във Франция на италианския вицепремиер Луиджи ди Майо, ръководител на антисистемното Движение \"Пет звезди\", с \"жълтите жилетки\" преля чашата, защото беше възприета от Париж като \"допълнителна и неприемлива провокация\". \r\n\r\n \"Галското отмъщение, сервирано като ястие, което се консумира студено, не ни дава голяма възможност да се противопоставим, тъй като сме, между другото, по-изолирани от всякога в евроатлантическата зона\", смята Карачоло. \r\n\r\n \"Може да се каже, че ескалацията, довела вчера до отзоваването на френския посланик в Рим Кристиан Масе, е началото на най-тежката дипломатическа криза между Франция и Италия от обявяването на война през 1940 г. насам, беше донякъде очаквана, като се има предвид настоятелният подход на Д5З към \"жълтите жилетки\"\", пише в редакционната статия на всекидневника \"Стампа\". \r\n\r\n \"Само за една седмица започнахме дипломатическа криза с Франция и унищожихме атлантическата солидарност към Венецуела. Какво става? Накъде върви Италия? Истината е, че не знаем. Всичко се случва практически случайно, без да е възможно в ставащото да се види стратегия\", посочва редакционната статия на \"Кориере дела сера\". \r\n\r\n \"Икономиката е зле, вече не се раждат деца, спорим със съседите, а политиката се носи по течението\", продължава вестникът. \r\n\r\n \"Категорично вярно е, че Италия има много повече за губене в тази конфронтация, поставяйки се в положение на горделива изолация в момент, когато отношенията между Париж и Берлин стават все по-близки\", добавя друг журналист на страниците на \"Кориере дела сера\". \r\n \n\t\t\t\t\t\t", "date": "2019.02.08", "title": "Франция разкритикува италианския вицепремиер Луиджи ди Майо заради срещата му с \"жълтите жилетки\""}
{"url": "http://www.bnews.bg/article/256461-pochina_aktyorat_albart_fini", "text": "\n Британският актьор Албърт Фини, номиниран пет пъти за награда \"Оскар\", почина на 82-годишна възраст след кратко боледуване, съобщи Асошиейтед прес.  \r\n\r\n Фини става световноизвестен през 1963 г. с главната роля във филма \"Том Джоунс\". Тя му носи първата номинация за награда \"Оскар\". Останалите са за \"Убийство в Ориент експрес\", \"Гардеробиерът\", \"Под вулкана\", Ерин Брокович\". Той се снима също в \"007 координати: Скайфол\", \"Ултиматумът на Борн\" и \"Наследството на Борн\", \"Добра година\". Изявява се също като режисьор и продуцент.  \r\n\r\n Албърт Фини играе и в театъра, като печели британската награда \"Лорънс Оливие\" и е номиниран два пъти за американската \"Тони\". \r\n\r\n Макар и рядко да говори за себе си, Фини казва през 2012 г., че се лекува от пет години от рак на бъбреците. \r\n\r\n (БТА) \r\n \n\t\t\t\t\t\t", "date": "2019.02.08", "title": "Почина актьорът Албърт Фини"}
{"url": "http://www.bnews.bg/article/256470-tonove_zlato_ot_venetsuela_se_ozovavat_v_turtsiya_sled_sreshta_erdogan_maduro", "text": "\n Турска компания „Sardes“ е изнесла злато на стойност 900 милиона долара от Венецуела за Турция, съобщава Блумбърг, цитирана от БГНЕС. Компанията се е появила през декември 2017 г., два месеца след като венецуелския лидер Николас Мадуро посети турския си колега Реджеп Тайип Ердоган в Анкара. \r\n\r\n Още в първия месец на 2018 г. тя е пренесла злато за 41 млн. долара, а през следващия - за 100 млн. долара. В отношенията между двете страни това е безпрецедентен случай на сътрудничество, съобават от агенцията. \r\n\r\n В края на януари парламентът на Венецуела, контролирано от опозицията, съобщи за опит да бъдат изнесени 20 тона злато от страната. Според противниците на сегашния президент Николас Мадуро, има вероятност то да е било предназначено за Русия. В Москва тази версия беше опровергана, но на 31 януари в руската столица кацна самолет, пристигайки от Венецуела с неизвестен товар на борда. \r\n \n\t\t\t\t\t\t", "date": "2019.02.08", "title": "Тонове злато от Венецуела се озовават в Турция след среща Ердоган - Мадуро"}
{"url": "http://www.bnews.bg/article/256466-livarpul_otchete_rekordna_pechalba_ot_nad_100_miliona_paunda", "text": "\n \"Ливърпул\" отчете най-голямата печалба в света на футбола - 106 милиона паунда. Преди облагането с данъци печалбата на английския гранд се равнява на 125 милиона паунда за сезон 2017/18 година. Това е голямо увеличение спрямо предишния сезон, когато печалбата бе от 40 милиона британски лири. \r\n\r\n \"Ливърпул\" подчерта, че достигането на тима до финала на Шампионската лига е допринесло за годишната печалба с около 72 милиона паунда, както и продажбата на Филипе Коутиньо на \"Барселона\". \r\n\r\n Според финансовия отчет на клуба, мърсисайдци са спечелили 137 милиона паунда от трансфери на играчи. \r\n\r\n За дванадесетте месеца до края на май 2018-а година приходите на клуба са нараснали с 90 млн. паунда на година до 455 млн. паунда. \r\n\r\n От клуба отбелязват, че през отчетния период са били похарчени 190 милиона лири за нови играчи. \r\n\r\n Междувременно търговските приходи са нараснали със 17 милиона паунда до 154 милиона паунда, а приходите от медии са скочили с 66 милиона паунда до 220 милиона паунда. \r\n\r\n \"След отчетния период, който е вече на почти 12 месеца, ние продължихме да реинвестираме в състава на отбора, използвайки постигнатите добри финансови показатели\", заяви финансовият директор на \"Ливърпул\" Анди Хюз. \r\n\r\n \"Отбелязваме сериозен напредък в целия клуб. Разходите във футбола продължават да нарастват с всяка изминала година и е важно постоянно да преглеждаме и управляваме оперативните си разходи, за да сме сигурни, че сме в правилната форма за бъдещи успехи\", добави той. \r\n\r\n Досега \"Лестър\" държеше рекорда за печалба след данъците, като през сезон 2016/17 отчете 80 милиона паунда благодарение на достигането до четвъртфиналите в Шампионската лига. \r\n \n\t\t\t\t\t\t", "date": "2019.02.08", "title": "\"Ливърпул\" отчете рекордна печалба от над 100 милиона паунда"}
{"url": "http://www.bnews.bg/article/256467-mazh_schupi_stranichnite_ogledala_na_nad_10_koli_v_plovdiv", "text": "\n Мъж нанесе щети по над 10 автомобила в Пловдив. Извършителят е задържан. Собствениците на повече от 10 коли, паркирани на улица в квартал „Кючук Париж”, намират автомобилите си тази сутрин със счупени странични огледала. \r\n\r\n Полицията е установила извършителя – 46-годишен мъж с психични отклонения. \r\n\r\n Той е отведен в центъра за психична помощ. Всички коли са били паркирани на тротоара и в тревните площи. \r\n \n\t\t\t\t\t\t", "date": "2019.02.08", "title": "Мъж счупи страничните огледала на над 10 коли в Пловдив"}
{"url": "http://www.bnews.bg/article/256471-levski_ostana_bez_pobeda_i_sled_chukarichki_bozhinov_se_zavarna_s_frapanten_propusk", "text": "\n Левски остана без победа в предесезонната си подготовка. „Сините“ завършиха 1:1 с Чукарички, в последната си контрола в Кипър. \r\n\r\n Срещата бе белязана с повторния дебют на Валери Божинов. Нападателят обаче се отчете с фрапантен пропуск. \r\n\r\n Двубоят започна вихрено за Левски. В 7-ата минута Жерсон Кабрал подаде на Давиде Мариани, който излезе сам срещу Неманя Стеванович, след което хладнокръвно реализира за 1:0. \r\n\r\n Секунди след попадението Валери Божинов центрира в наказателното поле, Паулиньо засече топката, но в аут. \r\n\r\n Сърбите отговориха в 17-ата минута. Огньен Мудрински отправи опасен удар, но топката премина над напречната греда. \r\n\r\n 10 минути по-късно Иван Горанов центрира в наказателното поле, Мариани стреля, но неточно. \r\n\r\n \r\n \n\t\t\t\t\t\t", "date": "2019.02.08", "title": "Левски остана без победа и след Чукарички! Божинов се завърна с фрапантен пропуск!"}
{"url": "http://www.bnews.bg/article/256468-stanislav_manolev_raztrogna_s_tsska", "text": "\n ЦСКА обяви, че се разделя със защитника Станислав Манолев. 33-годишният бранител е разтрогнал договора си с клуба по взаимно съгласие, пише в официалния сайт на \"червените\".  \r\n\r\n Манолев пристигна на \"Българска армия\" през лятото на 2016 г. Има 70 мача и 5 гола във всички турнири. \r\n\r\n \r\n\r\n \r\n\r\n \r\n\r\n \r\n\r\n \r\n \n\t\t\t\t\t\t", "date": "2019.02.08", "title": "Станислав Манолев разтрогна с ЦСКА"}
{"url": "http://www.bnews.bg/article/256456-shefkata_na_telk_lovech_ostava_za_postoyanno_v_aresta", "text": "\n Великотърновският апелативен съд остави окончателно в ареста шефката на ТЕЛК – Ловеч д-р Донка Минкова, предаде БГНЕС. Минкова беше задържана миналата седмица с обвинение за подкуп. Лекарката беше арестувана заедно с посредника в схемата за издаване на фалшиви ТЕЛК решения, Валентин Йотов. \r\n\r\n В съда д-р Минкова и защитата й поискаха тя да бъде пусната под домашен арест, заради тежкото й здравословно състояние, което можело да се влоши заради престоят й в следствения арест в Ловеч. \r\n\r\n След близо двучасово заседание обаче, магистратите потвърдиха определението на Ловешкия окръжен съд и определиха, че няма пречка да й бъде оказвана необходимата медицинска грижа и в килията. \r\n\r\n Според съдебния състав обвинението срещу шефката на ТЕЛК – Ловеч е тежко й се наказва с лишаване от свобода до 6 години и глоба до 5000.  \r\n \n\t\t\t\t\t\t", "date": "2019.02.08", "title": "Шефката на ТЕЛК - Ловеч остава за постоянно в ареста"}
{"url": "http://www.bnews.bg/article/256469-13_dushi_zaginaha_pri_operatsiya_na_brazilskata_politsiya", "text": "\n При операция на бразилската полиция в Рио де Жанейро загинаха поне 13 души живеещи в беден квартал, в центъра на града, съобщиха местните власти. \r\n\r\n Според здравните власти, 14 души са откарани в болницата с прострелни рани след акция на полицията в квартал Санта Тереза, който е притегателно място за туристи. \r\n\r\n Един остава в тежко състояние, а други 13 са починали. \r\n \n\t\t\t\t\t\t", "date": "2019.02.08", "title": "13 души загинаха при операция на бразилската полиция"}
{"url": "http://www.bnews.bg/article/256458-radev_inovativnostta_e_otrazhenie_na_natsionalnite_ambitsii_za_badeshteto", "text": "\n Иновативността е отражение на националните амбиции за бъдещето, на ефективното взаимодействие между администрацията, бизнеса, науката и образованието във всяка държава, каза президентът Румен Радев на \"Дондуков\" 2, където беше домакин на церемонията по отличаване на победителите в Националния конкурс \"Иновативно предприятие на годината\" за издания 2018,2017 и 2016 година с марката \"Високи постижения в иновациите\". \r\n  \r\nТериториалното разпределение на иновациите в една държава е критерий и за хармоничното развитие на регионите, радвам се, че днес има фирми от различни краища на България, каза Радев пред присъстващите. \r\n  \r\nИновативността е най-ефективният механизъм за постигане на висок и устойчив икономически растеж, а за това една държава трябва да има точно хора като вас - с отворен ум, критично мислене, борбеност да отстояват идеите си, каза президентът. \r\n  \r\nДържавният глава посочи също, че българските иновации имат и своите сериозни предизвикателства. Разходите за научноизследователска и развойна дейност са далече от средноевропейското равнище - 1,5 процента от БВП. И въпреки многото години и програми, в които това число се залага, то все още остава далеч от реализацията. \r\n  \r\n„Виждаме резултатите, България все още е в групата на \"плахите иноватори\" на европейската иновационна карта. Делим по тези критерии последно място с Румъния. Затова и съвкупният иновационен продукт е все още далече под нашите възможности и желания. Това разкрива и една институционална недостатъчност като реализация на политиките в тази област“, коментира Румен Радев. \r\n\r\n Президентът обаче е оптимист, защото все повече млади хора и фирми залагат на иновациите. Радев отбеляза също, че сериозни иновации в една държава няма как да стават без научен обмен и международно сътрудничество и благодари на международните партньори в лицето на присъстващи посланици, че с тяхна подкрепа иновационната дейност в България продължава да се развива. \r\n  \r\n„Да, държавата е длъжник - основно имаме инвестиции от самия бизнес, от чужди партньори, но тя трябва да отдаде значимото на българския иноватор“, каза президентът Радев. Той е сигурен, че това ще стане, \"защото вече няма как да се развиваме и да се мерим с другите държави, ако не го направим\". Имаме традиции, имаме на какво да заложим в много области, но ще подчертая само едно - нашият най-голям капитал това са нашите млади хора, каза Радев, който поздрави отличените. \r\n  \r\nНационалният конкурс \"Иновативно предприятие на годината\" се организира от фондация \"Приложни изследвания и комуникации\" и Enterprise Europe Network - България, и се прави под патронажа на държавния глава. Марката \"Високи постижения в иновациите\" е знак за иновативност, с който се отличават върхови постижения, въздействие и ефективност на авангардни иновации, разработени от български предприятия. \r\n \n\t\t\t\t\t\t", "date": "2019.02.08", "title": "Радев: Иновативността е отражение на националните амбиции за бъдещето"}
{"url": "http://www.bnews.bg/article/256453-bus_udari_dzhip_na_bulevard_tsarigradsko_shose", "text": "\n Жена е откарана в болница след катастрофа на столичния бул. „Цариградско шосе“. Сигналът е подаден към 14:40 ч., съобщиха за bTV от МВР.   \r\n\r\n Микробус е ударил отзад джип на кръстовището на „Цариградско шосе“ и бул. „Михаил Еминеску“ на платното в посока „Младост”. Шофьорът на буса призна пред bTV, че той е виновен за инцидента. \r\n\r\n По първоначални данни няма тежко пострадали, нанесени са материални щети. Жената, която е управлявала джипа, е откарана за преглед в болница. \r\n\r\n В района на катастрофата се образува огромно задръстване. \r\n\r\n Причините за инцидента се изясняват. \r\n \n\t\t\t\t\t\t", "date": "2019.02.08", "title": "Бус удари джип на булевард „Цариградско шосе“"}
{"url": "http://www.bnews.bg/article/256460-zemedelskite_proizvoditeli_v_gartsiya_prodalzhavat_stachnata_si_gotovnost", "text": "\n По информация на българското посолство в Гърция земеделските производители в страната продължават стачната си готовност, но към момента в Северна Гърция няма блокирани пътища. \r\nВ районите на Серес и ГКПП „Кулата – Промахон“ има засилено полицейско присъствие с цел да не бъдат допускани нежелателни инциденти. Възможно е да се пристъпи към блокада на кръстовище в град Серес, което няма да засегне движението по магистралата към ГКПП „Кулата“. \r\nВъзможно е и някои земеделци в Серската област без предупреждение да блокират пътища. За тази неделя, 10.02.2019 г., в Солун е насрочен митинг против Договора от Преспа, към който могат да се включат и фермери от Серес и Килкис. \r\n \n\t\t\t\t\t\t", "date": "2019.02.08", "title": "Земеделските производители в Гърция продължават стачната си готовност"}
{"url": "http://www.bnews.bg/article/256459-ek_opredeli_naprezhenieto_mezhdu_parizh_i_rim_kato_dvustranen_vapros", "text": "\n Европейската комисия определи нарастващото напрежение между Париж и Рим като двустранен въпрос. Говорител на институцията не успя да посочи в отговор на въпрос, дали някога в историята на ЕС е имало толкова влошени отношения между държави от Общността, след като вчера Франция върна за консултации в Париж посланика си в Италия. \r\nПопитан дали следващата седмица председателят на ЕК Жан-Клод Юнкер ще се срещне в Страсбург с италианския премиер Джузепе Конте, говорителят заяви, че това няма да бъде възможно заради графика на Юнкер. Говорителят не уточни какво в графика на председателя на ЕК би възпрепятствало подобна среща, нито какво ще прави Юнкер в късния следобед във вторник. \r\nПрограмата на заседанието на Европейския парламент в Страсбург следващата седмица предвижда Конте да говори пред евродепутатите във вторник следобед. От името на ЕК в дебата ще участва не Юнкер, а неговият заместник Юрки Катайнен. В същия ден Юнкер ще ръководи седмичното заседание на еврокомисарите, които заседават в Страсбург в седмицата на сесията на ЕП. \r\nНяма някаква конспирация и това не е първият път, когато Юнкер няма да участва в дебат за бъдещето на ЕС с някой от държавните и правителствените ръководители на страните от ЕС. ЕК е така устроена, че когато председателят не може да участва, задачата поема негов заместник. Няма знак или цел в отсъствието на Юнкер от дебата с премиера Конте. Юнкер има много други срещи и неща за правене. Работата на председателя не са само срещите, за които съобщаваме, поясни говорителят. Той добави, че графикът на Юнкер не е написан на камък и подлежи на промени.  \r\n \n\t\t\t\t\t\t", "date": "2019.02.08", "title": "ЕК определи напрежението между Париж и Рим като двустранен въпрос"}
{"url": "http://www.bnews.bg/article/256454-stoichkov_praznuva_rozhdeniya_si_den_v_kompaniyata_na_bufon", "text": "\n Легендата на Италия Джанлуиджи Буфон честити 53-ия рожден ден на Христо Стоичков. Вратарят на \"Пари Сен Жермен\" публикува снимка с Камата в официалния си профил във Фейсбук, а посланието гласи: \"Беше на терена до мен, в деня на моя дебют в Серия \"А\". Поздравления и честит рожден ден, Христо Стоичков\". \r\n\r\n Българинът и Буфон бяха съотборници в италианския \"Парма\" през сезон 1995/96 година. \r\n\r\n Камата празнува рождения си ден в Париж, където го отведоха професионалните му ангажименти към американската телевизия Унивисион. Там той ще направи интервюта със звездите на ПСЖ - Килиан Мбапе и Джанлуиджи Буфон. \r\n \n\t\t\t\t\t\t", "date": "2019.02.08", "title": "Стоичков празнува рождения си ден в компанията на Буфон"}
{"url": "http://www.bnews.bg/article/256465-4_godini_zatvor_za_ultrasa_na_levski_ranil_s_bombichka_politsai_na_futbolen_mach", "text": "\n 4 години затвор получи футболният хулиган, който рани с бомбичка двама полицаи по време на мач между ЦСКА и \"Левски\" през април миналата година. \r\n\r\n Присъдата беше постановена от Софийския градски съд. В съдебната зала Йордан Исаев заяви, че съжалява. \r\n\r\n Прокуратурата поиска за него 6 години затвор, но той призна вината си и затова получи присъда, намалена с една трета. \r\n\r\n При инцидента пострадаха двама униформени – мъж и жена, като тя едва не загуби зрението си на едното си око.  \r\n\r\n Днес стана ясно, че зрението на Гергана Зашева все още не е възстановено, а щетите върху окото ѝ са над 60%. \r\n\r\n Адвокатът ѝ каза, че тя вижда само сенки. \r\n\r\n На днешното заседание съдът постанови Йордан Исаев да плати 80 000 лв. обезщетение на Гергана Зашева.  \r\n\r\n „Тук е мястото и на МВР, и на Министерството на правосъдието да извършат анализ на приложението на този закон на съществуващите дела по подобни случаи, за да могат да внесат корекции. Проблемът все още стои и е все още толкова тежък, колкото е бил и преди”, заяви нейният адвокат Емануил Йорданов. \r\n\r\n Дали Гергана Зашева и нейната защита ще обжалват тази присъда, все още не са взели решение. \r\n \n\t\t\t\t\t\t", "date": "2019.02.08", "title": "4 години затвор за ултраса на Левски, ранил с бомбичка полицаи на футболен мач"}
{"url": "http://www.bnews.bg/article/256452-mitko_shterev_razorih_se_za_da_spasya_dashterya_si_ot_narkotitsite", "text": "\n Митко Щерев успя да събере децата си на вечеря в столичен ресторант. Това бил най-големият подарък за маестрото, който навърши 73 години. Най-малката му щерка била вече чиста и не посягала към наркотиците. Девойката залитнала по дрогата заради раздялата на своите родители. От години Митко е официално разведен, а зад гърба си има два брака. От тях има три момичета. Първата живее с майка си в Германия, а другите две, плод на любовта му с втората му жена, отглежда напълно сам. Тя го зарязва  и заминава за Италия, пише \"Ретро\". \r\n„Най-трудно ми е било, когато отървах Александра от наркотиците. Буквално се разорих, защото бях денонощно с детето си., Но не го оставих“, признава наскоро Щерев. В драматичния за него момент на помощ му се притекла неговата голяма врагиня Кичка Бодурова, която минала през този ад с децата на първия си съпруг. \r\n \n\t\t\t\t\t\t", "date": "2019.02.08", "title": "Митко Щерев: Разорих се, за да спася дъщеря си от наркотиците! "}
{"url": "http://www.bnews.bg/article/256446-pochina_bivshiyat_polski_premier_i_disident_ot_vremeto_na_komunizma_yan_olshevski", "text": "\n Бившият полски премиер и дисидент от времето на комунистическия режим Ян Олшевски е починал снощи на 88-годишна възраст. Това съобщи днес пред ПАП бившият министър на отбраната Антони Мачеревич, предаде АП. \r\n\r\n По думите му Олшевски е починал във варшавска болница след продължително заболяване. \r\n\r\n Мнозина полски политици изразиха преклонението си пред покойника за неговата служба на отечеството и го описаха като човек на честта и почтеността. \"Ян Олшевски беше човек с кристална честност и убеденост в позициите си, като същевременно беше изключително смел. Той е проявявал многократно своята непоколебимост\", заяви премиерът Матеуш Моравецки. \"Днес републиката понесе невъобразима загуба\", добави той. \r\n\r\n \"Тъжна новина дойде от Варшава\", написа в \"Туитър\" председателят на Европейския съвет Доналд Туск, бивш премиер на Полша. Той припомни, че Олшевски беше \"смел защитник в политически процеси, участник в \"Солидарност\" и добър човек\". \r\n\r\n Роденият през 1939 г. във Варшава Ян Олшевски участва като юноша във Варшавското въстание през 1944 г. срещу нацистката окупация. По време на комунистическия режим в Полша е адвокат, който защитава дисиденти на политически процеси. През 80-те години е водеща фигура в движението \"Солидарност\", като съдейства за създаването на неговия устав. Участва в преговорите около Кръглата маса през 1989 г., издействали мирен преход към демокрация. Той е министър-председател на Полша в продължение на шест месеца в годините 1991-92. \r\n\r\n Представител на полското правителство съобщи днес, че Ян Олшевски ще бъде изпратен с официално държавно погребение, но не уточни дата, предаде АП. \r\n \n\t\t\t\t\t\t", "date": "2019.02.08", "title": "Почина бившият полски премиер и дисидент от времето на комунизма Ян Олшевски"}
{"url": "http://www.bnews.bg/article/256437-vergov_i_shopov_shte_sa_loshi_momcheta_v_noviya_sezon_na_otkradnat_zhivot", "text": "\n Юлиан Вергов и Наум Шопов се превръщат в лоши момчета в новия сезон на хитовия сериал \"Откраднат живот\". Епизодите с новата сюжетна линия вече се снимат и ще бъдат излъчени напролет. Екшънсцените разкри Наум Шопов, познат като доктор Тасев. Той публикува кадри от операционната, където двамата с Вергов изневиделица вадят пистолети и ги насочват към сестрата и оперирания пациент.  \r\nВидеото веднага провокира интереса на зрителите, които нямат търпение да видят какво ще се случва в новите серии. След 295 епизода и 6 успешни сезона, продукцията ще се фокусира върху емоциите, способни да променят живота на хората, както и върху връзката лекар-пациент.  \r\nВ поредицата влиза още един актьор, обичан от зрителите. Иван Юруков ще работи заедно с Ралица Паскалева, която пропусна 6 сезон заради раждането на момченцето си Максим.  \r\nВнучката на Тодор Колев, която носи неговото име, пък напуска поредицата. Теодора Кулева, позната като доктор Войнова, се омъжи за британеца Джоузеф Гууд и в момента двамата са на меден месец в Бали, предават от Телеграф. \r\n  \r\n \n\t\t\t\t\t\t", "date": "2019.02.08", "title": "Вергов и Шопов ще са лоши момчета в новия сезон на „Откраднат живот\""}
{"url": "http://www.bnews.bg/article/256447-vitseprezidentat_iliyana_yotova_poluchi_pochetniya_znak_stefan_stambolov", "text": "\n Държавността днес означава единение на българите, връщане на справедливостта, защита на слабите, подпомагане на предприемчивите, респект в отношенията помежду ни, уважение на институциите. Нямаме право да губим поколения, да обезверяваме децата си. Това заяви вицепрезидентът Илияна Йотова при получаването на почетния знак \"Стефан Стамболов\" - за личен принос към българската държавност. \r\n\r\n Почетният знак е учреден през 2006 г. от Института по лидерство към Университета по библиотекознание и информационни технологии, от Българската академия на науките и Националния военноисторически музей. \r\n\r\n \"Територията на националното обединение е държавата. Държавността не е остаряло понятие, а остър и все по-осъзнат дефицит\", подчерта вицепрезидентът в благодарственото си слово. По думите на Илияна Йотова държавност означава да превърнеш гласа на България в решаващ за много европейски политики, да пазиш идентичност, политически традиции и историческо наследство, формирани с векове. \r\n\r\n Вицепрезидентът посочи, че 21 век може да се окаже век на дефицитите - липса на големи революционни идеи за развитието на човечеството, остър дефицит на личности-визионери. Според Илияна Йотова в днешния скаран, обезверен и отчаян свят са необходими истински лидери, които със смели действия, познание и воля, а не с думи на омраза и страх, да отговорят на очакванията на хората. \r\n\r\n \"Съвремието ни е пълно с авторитети, които управляват заради служебното си положение. Лидерството не е титла и не се получава от постове и конюнктура. Да си лидер означава да вдъхновяваш, да увличаш, да водиш хора след себе си и те да искат да принадлежат към света, който създаваш\", посочи вицепрезидентът. Илияна Йотова е убедена, че не е страшна бюрокрацията в институциите, а бюрокрацията в мисленето и съзнанието. \r\n\r\n \"Лидерството изисква триединството между главата - да имаш интелектуалните способности и познанието, сърцето - химията, която те свързва с хората и краката - всички идеи да превръщаш в действие\", заяви вицепрезидентът. \r\n\r\n \"Да прозреш в бъдещето чрез следващите поколения, това е дадено на малцина. Да имаш смелостта, енергията, волята и вярата да го създадеш, това наистина е за избрани. Всяко време ражда своите избраници. Стефан Стамболов, когото почитаме днес, е един от тях\", каза вицепрезидентът по-рано на церемонията по отбелязването на 165 години от рождението на революционера и борец за национално освобождение, политик и държавник. \r\n\r\n \"Безусловно подкрепян и безкрайно отричан е Стамболов, но едно не подлежи на съмнение - Стамболов е един от строителите на съвременна България, положил основите на българската държавност\", посочи Илияна Йотова. \"Непреклонен, твърдо убеден в своите разбирания за развитие, за интереса на България, за национално признаване, независимост и идентичност, Стамболов е различен от днес, когато политиканите са много, месиите - също. Лидерите са дефицит\", категорична е вицепрезидентът. \r\n \n\t\t\t\t\t\t", "date": "2019.02.08", "title": "Вицепрезидентът Илияна Йотова получи почетния знак \"Стефан Стамболов\""}
{"url": "http://www.bnews.bg/article/256448-evropeyskite_konservatori_ochakvat_barekov_da_se_zavarne_v_ep_sled_vota_s_oshte_po_golyama_delegatsiya_snimka", "text": "\n Европейските консерватори очакват Николай Бареков да се завърне в ЕП след вота с още по-голяма делегация. Това стана ясно по време на конференция на тема „Обединеният консерватизъм“, организирана от Групата на Европейските консерватори и реформисти (ЕКР). Специален гост на събитието бе Ричард Милсъм, изпълнителен директор на Алианса на консерваторите и реформистите в Европа (АКРЕ). Той е на посещение в София по покана на българския евродепутат. \r\n\r\n „За нас е чест и сме изключително радостни, че Николай Бареков е част както от нашата Група, така и от Алианса ни от 2014-а година насам, надявам се, че той ще успее да се завърне в ЕП с още по-голяма делегация, благодарни сме и гледаме към бъдещето”, заяви Милсъм пред пълна зала с европейски и български консерватори. \r\n\r\n Евродепутатът Николай Бареков пък от своя страна представи приоритетите, които ще залегнат в политическата програма за предстоящия вот. Това са: равни минимални доходи на всички европейски граждани, равенство между българи и европейци по отношение на социални и граждански права, запазване на националното достойнство в Европа и недопускането България да стане част от Еврозоната. \r\n\r\n Бареков настоя още както да бъде извършена пълна ревизия за всички български евродепутати в края на всеки мандат, така и те да даряват на нуждаещи се българи спестените от европейски заплати и 300 евро на ден командировъчни милиони, а половината от заплатата на следващите евродепутати да отива директно в избран от държавата детски фонд. \r\n\r\n „За разлика от ЕНП и ПЕС, където казват: „За нас е важно да имаме обща политиката на цялата група”, при консерваторите се казва обратното, а именно, че приоритет е гласът на отделната нация”, подчерта още той и допълни, че „хората в България искат повишаване на стандарта на живот, защита на правата им в ЕС, подобрение в социалната сфера и справяне с бедността”. „Това беше и политическата програма, с която аз бях избран в Европейския парламент”, припомни Бареков. \r\n\r\n Евродепутатът обяви, че към момента има доста голямо одобрение сред симпатизантите, но уточни и че има и „много въпроси и много недоверие към една бъдеща коалиция с ПП „Атака”. Поради тази причина той подчерта, че трябва да бъдат много внимателни и прозрачни при провеждането на преговорите. \r\n\r\n Бареков уточни още, че разговорите с Волен Сидеров до сега са били временно в застой, тъй като е бил извън България. „Преговорите не следва да са отговорност на други хора, а моя персонална такава”, отсече той и подчерта, че ако бъде подписано споразумение с ПП „Атака”, имено той ще плати цената за него, а не някой друг. „Там, разбира се, условието наистина да бъдем обединени консерватори, защото няма смисъл целият вот да бъде разделен и накрая ние да имаме резултат, а всички да останем под чертата”, допълни още евродепутатът. \r\n\r\n Според Ричард Милсъм се очаква парламентът да се промени сериозно на 26-и май. Той е категоричен, че това са най-сериозните избори. „Става въпрос за смяна на 60% от ЕП, по принцип при вот се променя около 40% от състава”, уточни той. \r\n\r\n Изпълнителният директор на АКРЕ прогнозира, че партиите, които ще нараснат по численост на евродепутатите, са популистките и десните партии. „Ние сме единствената Група обаче, която реално ще се разраства за в бъдеще”, категоричен е той. Като губещи Милсъм определи социалистите и ЕНП, които според него ще загубят голям процент от числеността на депутатите си. Прогноза относно АЛДЕ той не посмя да направи, тъй като по думите му там ситуацията не е много ясна. \r\n\r\n Милсъм подчерта още, че предстоят редица събития в България, организирани от консерваторите, като най-значимото ще бъде на 22 март, когато в София ще се съберат над 100 консерватори от целия свят, в това число сенатори, конгресмени, депутати, хора, които участват в управлението на консервативни политически партии. Домакин на събитието ще бъде единствената легитимна българска партия „Презареди България – ББЦ”. \r\n\r\n Евродепутатът Николай Бареков отбеляза в тази връзка, че ще бъдат отправени покани и към българските власти в лицето на премиера и на президента. „За нас това на първо място е изключителна чест за България, на второ място е признание за нашата роля като политическа партия и като движение в АКРЕ”, заяви още той. \r\n\r\n По време на конференцията стана ясно още, че партийна делегация от България, включваща много представители на „Презареди България-ББЦ”, ще бъде специален гост на годишния конверт на Републиканската партия на САЩ. „Там очаквам да получим истинска подкрепа от новото ядро на Републиканската партия, формирано около президента Доналд Тръмп, защото политиката му е водена от мотото: „Преди всичко Америка! Америка над всичко!”, какъвто е и нашият девиз: „България над всичко!”, отсече на финал Николай Бареков. \r\n\r\n \r\n \n\t\t\t\t\t\t", "date": "2019.02.08", "title": "Европейските консерватори очакват  Бареков да се завърне в ЕП след вота с още по-голяма делегация (СНИМКА)"}
{"url": "http://www.bnews.bg/article/256435-aleks_petkanova_pokaza_kak_se_pribira_koremat_sedmitsa_sled_razhdaneto", "text": "\n Александра Петканова се похвали в Инстаграм, че след раждането кожата на корема ѝ бързо се възстановява. Моделът е на 25 години и редовният спорт не ѝ е чужд. \r\n\r\n \"Коремът вече почти се е събрал, остава само тази линия по средата да изчезне\", написа Алекс и попита последователите си кога тъмната вертикална линия на корема от бременността ще спре да се вижда. \r\n\r\n Съпругът ѝ Даниел Петканова допълни шеговито, че ако манекенката продължава да яде, както в момента, коремчето ѝ бързо ще порасне отново. \r\n \n\t\t\t\t\t\t", "date": "2019.02.08", "title": "Алекс Петканова показа как се прибира коремът ѝ седмица след раждането"}
{"url": "http://www.bnews.bg/article/256449-s_dah_na_alkohol_litsemerat_vika_drazhte_litsemera_karakachanov_ograbi_ideite_na_bbts_predade_izbiratelite_si_i_sled_chutovnite_gluposti_koito_satvori_nareche_adekvatno_misleshtite_hora_litsemeri", "text": "\n Вицепремиерът Красимир Каракачанов или познат още като Агент Иван от Държавна сигурност стремглаво и със зъби и нокти драпа да се задържи на власт. Макар всичките му гръмки изказвания и обещания в медийното пространство в последните дни да са очевиден популизъм, същият нарече критиците си \"лицемери\", в това число и голям процент от българския народ, който отвори очите си за истината и прозря що за стока е вицето. За пореден път Агент Иван обиди избирателите си, предаде ги и се подигра с доверието им.  \r\n\r\n Припомняме, че електоратът на \"Обединени патриоти\" бе привлечен с ограбени идеи, изконно представени от ББЦ и Николай Бареков. Далновидните предложения спечелиха доверието на хората и лъжливите патриоти се възползваха хитро и умело от това. Както на всички е ясно, същите обещания и идеи не бяха спазени, а народът се оказа ограбен и излъган за пореден път. \r\n\r\n В този ред на мисли небезизвестен факт е, че Каракачанов е майстор на рекламата и празните приказки. Словоблудството му през последните дни обаче премина всякакви граници. Отчаян ход и вик на безпомощност беше едно от последните му изказвания, в което той буквално раздели нацията на българи и роми с единствената цел да се хареса на българския избирател. \r\n\r\n Да, ама не! \"Парен каша духа\", е казал народът и вотът на доверие към \"ПатрЕотите\" се свежда до минимума с всеки изминал ден. Красимир Каракачанов съвсем ясно си дава сметка, че споменатите от него \"критици\" са същите, които са го избрали и с които той се подигра най- безцеремонно и тази част от хората, които не се подлъгаха по фалшивите му обещания и безплатна реклама с идеи, безочливо изплагиатствани от друга политическа партия. \r\n\r\n Целият български народ е един адекватен, проницателен и обективен критик! Критицизмът към измамниците и търгуващите с власт и български паспорти респективно е първата стъпка към прогрес. \r\n\r\n Уплашен, че времето му изтича и че е разобличен от народа, Агент Иван бълва глупост след глупост и в безсилието си буди съжаление. Човек, притежаващ поне малко съвест би се оттеглил с наведена пораженчески глава, след като се извини на избирателите си за чутовните абсурди, които е сътворил. \r\n\r\n В конкретния случай и при конкретния политик обаче, \"съвест\" е понятие, което няма своето отредено място и това стана ясно. Със замъглено от власт и алкохол съзнание, Агентът съвсем е изгубил трезва преценка и чувство за такт. \r\n\r\n Известно е, че същият има проблем със спиртните напитки, но Парламентът не е изтрезвително, нито лечебно заведение за борба с алкохолизма и е крайно време да се преустанови ролята на българите като изкупителни жертви на едно пияно управление.  \r\n\r\n Накратко: След като излъга избирателите си, унижи ги и се изплю в лицата им, днес вицето ги нарече \"лицемери\". Тази наглост с дъх на етил окончателно премина всички морални граници и допустими промили. \r\n \n\t\t\t\t\t\t", "date": "2019.02.08", "title": "С ДЪХ НА АЛКОХОЛ... Лицемерът вика: \"Дръжте лицемера\"! Каракачанов ограби идеите на ББЦ, предаде избирателите си и след чутовните глупости, които сътвори, нарече адекватно мислещите хора \"лицемери\"!"}
{"url": "http://www.bnews.bg/article/256440-rachkov_i_ignatova_pak_razdeleni", "text": "\n Мария Игнатова и Димитър Рачков изглежда отново са разделени. След краха на Господари на ефира и свалянето им от екран двамата вместо да прекарват повече време заедно, както подобава на влюбени, решиха да заминат в различни посоки.  \r\nПреди повече от седмица Мария замина да се припича на остров в Индийския океан. Компания обаче й правеше не половинката й, а Алекс Раева, която е най-близката й дружка.  \r\nПевицата не спря да споделя кадри от почивката им по женски, с което подсили слуховете, че Игнатова вече не е с Рачков. А само преди няколко месеца двамата се забавляваха заедно в Гърция заедно с двете им деца от предишни връзки - сина на Мария от Петко Димитров и малкия Митко, плод на любовта между Рачков и сценаристката на \"Откраднат живот\" Христина Апостолова. \r\nСлед като дадоха втори шанс на любовта си, Джуди Халваджиян събра Мария и комика отново на екран в Господари на ефира. Извън професионалните си изяви обаче двойката не се е появявала публично заедно от август месец. И докато Мария се припичаше, Рачков се отдаде на лов на диви глигани, предават от Ретро.  \r\n  \r\n \n\t\t\t\t\t\t", "date": "2019.02.08", "title": "Рачков и Игнатова пак разделени"}
{"url": "http://www.bnews.bg/article/256438-tunelat_na_ndk_shte_bade_zatvoren_v_nedelya", "text": "\n Тунелът на Петте кьошета в посока „Фритьоф Нансен“ ще бъде затворен за коли в неделя, съобщиха от Столичния електротранспорт. Причината е разширяване на контактната тролейбусна мрежа в участъка, с което ще бъде удължен маршрута на тролей номер 7. От април тролеят ще замени трамвай номер 6 до „Лозенец“, а за по бързо преминаване на кръстовищата около НДК той ще се движи по отделно трасе. \r\n  \r\nТази неделя, 10 февруари, тунелът под НДК ще може да се използва от шофьорите частично. \r\n  \r\n„Само през деня ще е, за да могат да се извършват окончателни работи по монтиране на контактната мрежа в тунела и това е в посока „Фритьоф Нансен“, излизането от тунела“, обясни Евгени Ганчев, директор на Столичния електротранспорт. \r\n  \r\nЦелта е през април да бъде пуснат тролей номер седем с нов, удължен маршрут, който ще замести и трамвай шестица. Цялото тролейбусна трасе ще бъде 14 километра, а ето откъде ще минава: \r\n  \r\n „Маршрутът ще бъде от „Манастирски ливади“, по „Костенски водопад“, по „Бяла черква“, „Арсеналски“, в обособеното трамвайно трасе, което беше по трамвай номер 6, след това по „Черни връх“, „Фритьоф Нансен“ в долната част, като става двупосочна, ляв завой в посока „Руски паметник“, по „Опълченска“, от там до „Люлин“. \r\n  \r\nВ обратна посока ще е сегашният маршрут на тролей 7 - от площад „Прага“, през тунела и по трасето. \r\n  \r\nДруга реорганизация на движението при изграждане на трасето няма да се налага, увериха от Столичната община. В районът на НДК с цел по бързо придвижване пък тролей 7 ще се движи по отделно трасе, предаде Дарик. \r\n \n\t\t\t\t\t\t", "date": "2019.02.08", "title": "Тунелът на НДК ще бъде затворен в неделя"}
{"url": "http://www.bnews.bg/article/256462-iznenadata_beretini_izhvarli_i_verdasko_ot_turnira_v_sofiya", "text": "\n Матео Беретини с нова голяма победа на София Оупън. След като вчера елиминира водача в схемата Карен Хачанов, днес италианецът взе скалпа на поставения под номер 6 Фернандо Вердаско. Беретини обърна испанския ветеран с 4:6, 7:5, 6:4 след повече от два часа игра в \"Арена Армеец\". \r\n\r\n Беретини, който е №53 в световната ранглиста, допусна пробив за 2:4 и Вердаско без проблеми затвори първия сет. \r\n\r\n Във втория 22-годишният италианец нанесе своя удар в 11-ия гейм, когато направи брейк и след това безпроблемно изравни частите с гейм на нула. \r\n\r\n Вердаско загуби концентрация в средата на решителния сет. Беретини се възползва веднага и го проби в петия гейм. До края на срещата 196-сантиметровият тенисист от Рим не даде никакви шансове на опитния си опонент да се върне в мача. \r\n\r\n Матео Беретини завърши с 8 аса и 3 двойни грешки. Той вкара 60% първи сервис и спечели 76% от точките при разиграването му. \r\n\r\n В ранния полуфинал в събота италианецът излиза срещу Мартон Фучович от Унгария, който се класира без игра след отказа на Роберто Баутиста Агут. Испанецът се оттегли заради вирусно заболяване. \r\n \n\t\t\t\t\t\t", "date": "2019.02.08", "title": "Изненадата Беретини изхвърли и Вердаско от турнира в София"}
{"url": "http://www.bnews.bg/article/256427-kradets_umrya_v_obiranata_ot_nego_kola", "text": "\n Мъж на средна възраст, вероятно крадец, е открит мъртъв в лек автомобил в Кюстендил, съобщава БГНЕС. \r\n\r\n Тази сутрин е подаден сигнал от собственика, че в колата му има мъртъв мъж, обясни говорителят на местната полиция Катя Табачка. \r\n\r\n Лекият автомобил бил паркиран пред дома на собственика му в кв. „Бузлуджа”. Починалият мъж бил открит коленичил на земята и наведен в колата през отворената дясна врата. Предполага се, че е ровел в жабката на колата преди да издъхне. Няма следи от разбиване на автомобила. \r\n \n\t\t\t\t\t\t", "date": "2019.02.08", "title": "Крадец умря в обираната от него кола"}
{"url": "http://www.bnews.bg/article/256422-kristin_ilieva_tarsi_oshte_200_bona_za_operatsii_ne_mozhe_da_se_vazstanovena_ot_katastrofata_s_divna", "text": "\n Моделката Кристин Илиева, която пострада при катастрофата с Дивна, се нуждае от още 100 000 евро за операции, за да се възстанови напълно. \r\n\r\n Блондинката моли всеки, който може да й помогне, да го направи и ако има въпроси, ще му отговори веднага. \"Скъпи приятели, първо искам да изкажа огромната си благодарност към всички, които ми помагат в последните месеци. Както знаете, вече почти година се възстановявам от тежката катастрофа, която преживях на 12 март 2018. През този период ми бяха направени множествено операции в турска клиника, където лекарите са убедени, че пълното ми възстановяване е възможно. Пътят до тук не беше лек, но знам, че мога да се справя с вашата подкрепа. Предстоят ми още пластични операции и отново се нуждая от вас\", започва разказа си Кристин. \r\n\r\n Тя допълва, че по време на лечението й са се появили усложнения, които налагат допълнителни интервенции и това надхвърля първоначално предвидената сума.  \"За предстоящите операции са нужни 100 000 евро - сума непосилна за семейството ми. Затова се обръщам към вас, с надеждата, че отново ще бъдете до мен и ще ми помогнете\", предават от Телеграф.  \r\n  \r\n \n\t\t\t\t\t\t", "date": "2019.02.08", "title": "Кристин Илиева търси още 200 бона за операции, не може да се възстановена от катастрофата с Дивна\r\n"}
{"url": "http://www.bnews.bg/article/256445-avtobus_se_udari_v_darvo_v_sofiya", "text": "\n Автобус от градския транспорт катастрофира в дърво в покрайнините на София. \r\nИнцидентът е станал около 12:30 ч. с автобус № 98. \r\n\r\n По първоначални данни на пътя между Бистрица – Симеоново шофьорът е изгубил управлението над автобуса, превозното средство се е отклонило от движение и се е ударило в дърво.  \r\nНяма пострадали пътници. \r\nНа място веднага са били насочени полицейски, пожарни и медицински екипи. Шофьорът е откаран в болница. \r\nОгледите в района на инцидента продължава. \r\n \n\t\t\t\t\t\t", "date": "2019.02.08", "title": "Автобус се удари в дърво в София"}
{"url": "http://www.bnews.bg/article/256444-tri_napadeniya_s_gazovi_butilki_v_atina_prez_noshtta", "text": "\n Три нападения с газови бутилки са били извършени тази нощ в Атина, съобщава \"Катимерини\", като се позовава на агенция АНА-МПА. \r\nНападенията са били извършени срещу банка, застрахователна компания и пощенски клон. \r\nСпоред полицейски източници малко преди 3 часа през нощта неизвестни извършители са поставили газова бутилка пред входа на банков клон в квартал Галаци, а 20 минути по-късно - пред застрахователна компания и пред пощенски клон в квартал Кесариани. \r\nВзривовете са нанесли материални щети. Полицията издирва извършителите.  \r\n \n\t\t\t\t\t\t", "date": "2019.02.08", "title": "Три нападения с газови бутилки в Атина през нощта"}
{"url": "http://www.bnews.bg/article/256433-zapochna_se_borisov_vdiga_dohodite_s_10", "text": "\n „Дошло е време и догодина искаме да вдигнем доходите отново с минимум десет процента, каза в своето приветствие към Десетия конгрес на КТ \"Подкрепа\" премиерът Бойко Борисов. Това ще стане с висок ръст на икономиката и с борба със сивия сектор в нея“, уточни премиерът. \r\n  \r\nДнес решихме как да повишим дохода на медицинските сестри от общинските болници с десет процента на два пъти понеже \"моят подарък към КТ \"Подкрепа\" е финансовият министър, който съм довел тук\", каза Борисов. \r\n  \r\n„Години наред ние рекламирахме България като място за инвестиции с евтината работна ръка, но това ни изигра много лоша шега, дойде време, в което трябва да се повишават доходите и ние максимално се стараем“, каза премиерът, предаде Дарик. \r\n  \r\nБорисов посочи добрите икономически показатели на България в последните години, и че ЕК вчера е посочила България като пета по очакван ръст на БВП. „Няма международна организация, която да не отчита напредъка ни по всички сфери“, допълни той. \r\n  \r\n„За да съберем повече пари в бюджета се борим със сивия сектор на икономиката, каза Борисов. Още в началото на мандата обявихме, че до края му двойно ще се увеличат учителските заплати и го изпълняваме. Никога не са давани толкова пари в образователната система“, подчерта той. \r\n  \r\n„Има големи разлики в ръста на заплатите - хора, работещи в дигиталната икономика увеличиха доходите си два и три пъти, а на други места те се вдигнаха с пет или десет процента и това е крайно недостатъчно“, каза Борисов. \r\n  \r\n„Тук двата синдиката са много добър коректив на правителството и на работодателите. При мен е имало 15 - 20 срещи на работодатели и синдикати и сме убедени, че за повишаване на доходите трябва по-мощна икономика. Самите работодатели схващат, че ако не вдигат заплатите ще им избягат работниците“, каза премиерът. Затова и кандидатстваме за членство в Еврозоната, допълни Борисов. \r\n  \r\nТази година БВП мисля, че ще стигне 116 млрд. лева, а преди десет години беше 50 млрд. лева - само така можем да вдигнем заплатите на всички, посочи той. Борисов се обърна към синдикатите да следят дали увеличението на заплатите ще отиде при хората, които работят. \r\n  \r\nПремиерът поздрави почетния председател на КТ \"Подкрепа\" Константин Тренчев за рождения му ден и каза, че Тренчев за него винаги и бил символ на демокрацията. \r\n \n\t\t\t\t\t\t", "date": "2019.02.08", "title": "Започна се: Борисов вдига доходите с 10%"}
{"url": "http://www.bnews.bg/article/256429-hristo_mutafchiev_smyatah_che_sam_bezsmarten", "text": "\n „Много хора живеят днес на високи обороти. Асен Блатечки, с когото репетираме в момента, е на такъв етап. От време на време, когато сме в гримьорната, просто го съветвам да си премери кръвното”. Това споделя актьорът Христо Мутафчиев за колегата си и близък приятел Асен Блатечки. \r\n„Това мога да направя. Важно е. Младостта изисква движение и така е редно. Просто трябва да слушаме тялото си за сигнали”, добавя още Мутафчиев. \r\nСамият той преживя инсулт и оттогава вече не е същият. „Всеки втори човек в света преживява инсулт. Нямам обяснение защо ми се случи на мен и защо точно тогава. Знам, че имам много вина за това. Съвкупност от вини. Но не вината ме яде. \r\nЕдна такава случка разтърсва хората около теб и целия ти живот. Но не можеш да живееш с вина. Има и плюсове. Ако не ми се беше случило например, нямаше да изиграя Стамболов в „Духът на поета”, споделя още Мутафчиев, пише „България днес”. \r\n\r\n Актьорът знае къде му е грешката и дори съжалява за това. Споделя, че е пропуснал профилактичен преглед, тъй като не е искал да му назначават лечение за високото кръвно. „Не отидох, защото си казах, че ще ми открият високо кръвно и трябва да започна да си пия хапчетата. На 40 години. Его. \r\n\r\n Може би съм смятал, че съм безсмъртен. Дълго време съм живял с това кръвно и със скоростта на ежедневието ми тогава”, казва още той. Христо обаче е възстановен и продължава да играе на сцената с пълен успех. Освен това си е направил и нова татуировка „Стига с фалшивите приятели”. \r\n\"Много съм стеснил кръга си от хора. Сега за мен най-важно е семейството ми”, споделя Мутафчиев. \r\n  \r\n \n\t\t\t\t\t\t", "date": "2019.02.08", "title": "Христо Мутафчиев: Смятах, че съм безсмъртен!"}
{"url": "http://www.bnews.bg/article/256463-32_miliona_sa_dalgovete_na_levski_nay_golyamo_e_zadalzhenieto_kam_nap", "text": "\n 32 млн. лева са дълговете на Левски според потвърдена информация на ТОПСПОРТ. Най-големи са задълженията към НАП, които са в размер на 7 млн. лева. \r\n\r\n Изпълнителният директор Павел Колев сам обяви, че сумата е малко над 30 млн. лева. Най-малки са задълженията към мениджъри на футболисти, клубове и т.н., които са в размер на около 1,5 млн. лева. \r\n\r\n Клубът обаче е задлъжнял на доста фирми за различни, а макар и с дребни суми всяка поотделно, сумарно цифрата е от седем числа. \r\n\r\n Не е тайна, че Левски дължи пари на хотела в Правец, където отборът се готвеше миналото лято. Списъкът е дълъг... \r\n \n\t\t\t\t\t\t", "date": "2019.02.08", "title": "32 милиона са дълговете на Левски! Най-голямо е задължението към НАП!"}
{"url": "http://www.bnews.bg/article/256431-kakav_otpusk_se_plashta_na_uchitelite_pri_gripna_vakantsiya", "text": "\n В колективния трудов договор трябва да се разпише ясно какъв отпуск се ползва в случай на грипна или дървена ваканция, за да няма противопоставяне и спекулации, каза пред БНР Диян Стаматов – директор на столичното 119-о училище и председател на Съюза на работодателите в образованието. Според него е редно при подобни ситуации тези дни да се ползват от платения годишен отпуск.  \r\n\r\n Синдикатите настояват обаче това да бъде допълнителен извънреден отпуск над полагаемия. Въпросът е обаче кой ще плаща тези допълнителни дни, каза Стаматов и добави, че предстои да се види дали Министерството на образованието ще има възможност да поеме този разход. \r\n\r\n „Проблемът възниква от колективния трудов договор, който беше разписан през лятото на 2018 г. В него за първи път се появява един текст, свързан с това, че когато има екстремни ситуации, в които има задължително предписание от някоя институция, каквато например е здравната инспекция, учителите би трябвало да бъдат в неприсъствен ден по отношение на учебните заведения. Думата неприсъствен създаде известен дискомфорт в тълкуването и противоречия, свързани с това дали учителите са в отпуск, или друго. Това напрежение трябва да се изчисти“, обясни Стаматов в предаването „Преди всички“. Той припомни, че предишни години, когато е имало грипни или дървени ваканции, учителите или са излизали в платен годишен отпуск, или са били на работа, или са били в болничен. Това обаче не е разписано ясно и коректно. По думите му объркването тази година е възникнало от това, че различните здравни инспекции са издали различни документи – при едни е било задължителна грипна ваканция, а при други - препоръка за ваканция. \r\n \n\t\t\t\t\t\t", "date": "2019.02.08", "title": "Какъв отпуск се плаща на учителите при грипна ваканция?"}
{"url": "http://www.bnews.bg/article/256455-nikoy_nyama_da_igrae_s_nomer_9_v_nant_sled_sala", "text": "\n Ръководството на френския футболен тим \"Нант\" реши да извади от употреба фланелката с номер 9. По този начин отборът ще отдаде почит на починалия в самолетна катастрофа Емилиано Сала.  \r\n\r\n Бившият нападател на \"Нант\" бе продаден за 15 млн. евро на \"Кардиф\". Той обаче така и не стигна до новия клуб, след като машината, с която летеше, падна над Ламанша. След операция по издирването, продължила 2 седмици и благодарение на дарения от колеги на Сала и негови близки, тялото на футболиста бе намерено в останките от самолета на дъното на протока. \r\n\r\n \"Тъй като Емилиано Сала ще бъди завинаги част от легендите, които са написали великата историята на \"Нант\", номер 9 ще бъде оттеглен от употреба\", написаха от френския тим. \r\n\r\n \"Има трудни сутрини, кошмарни събуждания, където за съжаление реалността ни застига. Еми си отиде Пристигнал през юли 2015 г., Емилиано Сала спечели сърцата на феновете на \"Нант\". Чрез работата си, постоянството си и безкрайната си добрина той беше голмайстор номер 1 в “Жълтата къща” в последните три сезона\", написаха още от тима. \r\n \n\t\t\t\t\t\t", "date": "2019.02.08", "title": "Никой няма да играе с номер 9 в \"Нант\" след Сала"}
{"url": "http://www.bnews.bg/article/256430-lili_prasna_40_bona_za_dreshki_v_bryuksel", "text": "\n Певицата Лили Иванова похарчи 20 000 евро за дрехи, научи HotArena. Изпълнителката се разходи до Белгия и посети един от най-известните бутици в Брюксел, за да обнови всекидневния и сценичния си гардероби. \r\nТя си купила всякакви неща—от бельо, през дънки, якета, та чак до обувки и различни аксесоари. Друга певица, която твърди, че е много близка с Иванова, Лили получила и отлична отстъпка в магазина. Той е на световноизвестна белгийска дизайнерка, която е част от легендарната група стилисти „Антверп сикс”, пише „Телеграф”. \r\nЛили била редовна клиентка там и вече повече от десетилетие пазарувала поне веднъж годишно в бутика. Направили й отстъпка също и за това, че е европейска знаменитост. \r\nОказало се, че дори в Брюксел познават певицата, макар да не е изнасяла концерти там. И останали очаровани от факта, че при тях пазарува изпълнителка, която е така обожавана и обичана в родната си страна. \r\n\r\n От благодарност Иванова им подарила свой плакат с автограф, който веднага бил поставен на видно място в бутика. Според колежка на Лили, певицата си купила от Брюксел не само дрехи и аксесоари за сцената, но и скандално прозрачно бельо. Дори то било в любимия й черен цвят. \r\nДруги певици обаче твърдят, че звездата отдавна не носела подобни прозрачни дрехи, макар и да се отнася с изключителен вкус към всичките си облекла. \r\nИначе в облеклото си, певицата на „Панаири” залага на пост рокерския стил повлиян от 90-те години, но в по-съвременна интерпретация. \r\n  \r\n \n\t\t\t\t\t\t", "date": "2019.02.08", "title": "Лили пръсна 40 бона за дрешки в Брюксел "}
{"url": "http://www.bnews.bg/article/256450-lekarstvata_v_es_veche_shte_nosyat_znak_za_proizhod", "text": "\n Фалшифицирането на лекарствени средства отдавна създава опасност за общественото здраве в ЕС, но от утре започва прилагането на нови правила за безопасност, съобщи Европейската комисия. \r\nПроизводителите вече ще трябва да поставят двуизмерен баркод и средство срещу подправяне върху опаковките на лекарства, отпускани по лекарско предписание. Аптеките, включително продаващите онлайн, както и болниците, ще трябва да проверят автентичността на лекарствата, преди да ги дадат на болните.  \r\nЛекарствените средства, произведени до днес и без знак за безопасност, могат да останат на пазара до изтичане на срока им на годност. Според новата система за проверка аптеките и болниците ще трябва да проверяват по цялата верига на доставка автентичността на лекарствата, се посочва в съобщението.  \r\n \n\t\t\t\t\t\t", "date": "2019.02.08", "title": "Лекарствата в ЕС вече ще носят знак за произход"}
{"url": "http://www.bnews.bg/article/256425-rayna_zazhivya_s_mladoto_si_gadzhe", "text": "\n Сериозна крачка в живота си предприе Райна. Пилето на фолка заживя с гаджето си Валери Тюлеков. \r\nПевицата и ММА боецът свиват любовно гнездо в родния и за двамата Сандански. С това действие Райна показва, че в лицето на Валери намира правилния за нея човек. Райна изцяло пренася багажа си в дома на гаджето. Певицата, която е с 10 години по-голяма от възлюбения си, се държи като истински домакиня в дома на Тюлеков. Пилето на фолка се грижи апартаментът да е в приличен вид. Освен че чисти, Райна глези и гаджето с всякакви вкуснотии за вечеря. \r\nСамата певица се похвали какви гозби спретва на Валери. Всяка вечер Райна приготвя салата освен основно ястие. Тъй като и двамата спортуват, те залагат повече на здравословна храна. В менюто им присъстват най-вече риба и пилешко. Разбира се, певицата и ММА боецът не сядат на масата без чаша вино, пише \"България Днес\". Райна вече обсъжда идеята с любимия си да имат дете. Певицата е на 37 години и ако изчака още малко, може да изпусне последния влак да бъде майка. Двамата вече правят опити за бебе, разкриват близки до двойката. \r\nРайна и половинката й са заедно от миналата година. Любовта им пламва от пръв поглед. След няколко срещи Райна решава да запознае избраника си с родителите си. Валери допада на семейството на певицата още при първата им среща. Двойката са страстни почитатели на пътуванията. Всеки месец те отскачат до някое романтично място. Райна и Валери посрещнаха Нова година в Испания. Те решиха да се отдадат на истински любовен романс в Барселона и прекараха последните часове от старата година сами, не в шумни компании. \r\n\r\n   \r\n \n\t\t\t\t\t\t", "date": "2019.02.08", "title": "Райна заживя с младото си гадже "}
{"url": "http://www.bnews.bg/article/256434-pozhar_izgori_10_futbolisti_ot_klub_flamengo", "text": "\n Пожар уби 10 души на тренировъчната база на бразилския футболен клуб Фламенго, съобщи Ройтерс. \r\nЖертвите са момчета от школата на клуба, които са спели в общежитието до тренировъчното игрище Ниньо де Урубу в Рио де Жанейро. Още трима души са с различни травми след избухналия пожар. \r\n\r\n Никоя от жертвите още не е идентифицирана, но в сградата са били настанени футболисти на възраст между 14 и 17 години. \r\nВсе още не е ясна причината за пожара.  \r\nПреди два месеца игрището и общежитието са били реновирани. \r\n \n\t\t\t\t\t\t", "date": "2019.02.08", "title": "Пожар изгори 10 футболисти от клуб Фламенго"}
{"url": "http://www.bnews.bg/article/256439-regionalnoto_ministerstvo_shte_predostavi_na_bsp_poiskanite_dokumenti_za_largoto", "text": "\n Министерството на регионалното развитие и благоустройството (МРРБ) ще предостави на БСП поисканите документи за проекта за Ларгото. Това съобщи ресорният министър Петя Аврамова пред журналисти в парламента. \r\n  \r\nПо-рано днес от БСП информираха, че са подали искане до МРРБ, ДНСК и до Министерството на културата да им бъдат предоставени официално документи по преписката на прокуратурата. \r\nМинистър Аврамова потвърди, че има постъпило такова искане. \r\n„Абсолютно всички документи, които се изискват от МРРБ, свързани с проекта по ОП \"Региони в растеж\", ще бъдат предоставени“, каза тя. \r\nПроектът се финансира от ОП \"Региони в растеж\", тя има управляващ орган, на който се предоставят всички документи по изпълнението на проекта, верифицират се разходи, така че няма пречка Оперативната програма и Управляващият орган да предоставят както на органите на прокуратурата, така и на народни представители, цялата налична документация, обясни Аврамова. \r\n\r\n „Хората купуват електронни винетки от над 5000 точки в държавата“, посочи тя и отбеляза, че за сравнение хартиените винетки са се продавали на 3500 места. За следващия петък е насрочено разискване в парламента за въвеждане на електронната система за таксуване. \r\n  \r\nРегионалният министър съобщи още, че от средата на декември до момента са закупени 1 195 000 електронни винетки на стойност 92 млн. лева. \r\n \n\t\t\t\t\t\t", "date": "2019.02.08", "title": "Регионалното министерство ще предостави на БСП поисканите документи за Ларгото"}
{"url": "http://www.bnews.bg/article/256418-mis_silikon_2018_anna_mariya_cherneva_lyubovnitsa_na_tedi_hitlera", "text": "\n Мис Силикон 2018 Анна-Мария Чернева гушка лошо момче. Тя забърса един от тарторите в агитката на „Левски“ Тодор Грудов, по-популярен като Теди Хитлера. \r\n\r\n Двамата са заедно от няколко месеца, но едва сега „България Днес“ разкрива връзката им на светло. Един от най-татуираните футболни фенове у нас и сексапилната плеймейтка са лудо хлътнали един към друг. Те са посрещнали заедно Нова година в елитен ресторант. Мацката с огромен силиконов бюст не спряла да целува и да интимничи с любимия си. \r\n\r\n Хитлера е на 35 години и се изявява като боксьор в клуб „Левски София – Запад“. От известно време насам той разпява агитката в сектор „Б“ по време на мачовете на „сините“. 10 години по-младата от него Анна-Мария нашумя покрай участието си в сериала „София ден и нощ“, а освен това стана и една от финалистките в еротичния конкурс „Мис ПлеймейтУ. В момента чаровницата се пробва като водеща на телевизионно предаване за музикални поздрави по един от чалга каналите. \r\n\r\n Самата Анна-Мария потвърди информацията на „България Днес“ и призна, че е заедно с Теди Хитлера. През 2011 година Грудов бе задържан от полицията, след като във фен клуб на „Левски“ бяха открити наркотици, а той бе обвинен като пласьор на дрогата. Проблеми с властта той имаше и през миналата година след финала за Купата на България срещу „Славия“. Тогава две голи до кръста деца се появиха на пистата, изрисувани с нацистки свастики. Впоследствие едното момче се оказа син на Теди Хитлера, който отнесе глоба. \r\n\r\n Ултрасът не крие крайните си политически убеждения. Той има татуировка пречупен кръст дори на единия си зъб. На гърба си е изобразил италианския фашист Мусолини. Направил е и няколко татуировки с лика на Васил Левски, татуирал си е дори подписа му, както и герба на България. От вътрешната страна на устните има надпис „Левски“. На темето върху главата е татуирал паяжина. На тялото му е намерил място да увековечи кучето си от порода бултериер. Татуирал си е дори мъжкия полов член. \r\n\r\n Преди няколко години Теди Хитлера даде култово интервю пред Мира Добрева, която го съблече и разгледа подробно татуировките му. Водещата не се посвени да се задява палаво с хулигана. „Ще те скъсам от… бой, ей“, закачаше се Мира. „Момичетата повече ме харесват така, с татуировките“, призна Хитлера. „Да, доста е възбуждащо“, отговори Мира. Сега на изрисуваното тяло на Тодор се радва единствено Анна-Мария. Но тя също има с какво да го зарадва. \r\n\r\n „Имам най-яките цици в България! Формата на гърдите ми е съвършена!“ Това обяви пред „България Днес“ победителката в миналогодишния конкурс. Преди няколко години плеймейтката наля циците си с по 500 кубика силикон във всяка. \r\n \n\t\t\t\t\t\t", "date": "2019.02.08", "title": "Мис Силикон 2018 Анна-Мария Чернева любовница на Теди Хитлера"}
{"url": "http://www.bnews.bg/article/256432-sadat_varna_direktorka_mariana_ivanova_na_rabota", "text": "\n С решение от 08 февруари 2019 година, състав на Софийския районен съд с председател съдия Филип Савов ОТМЕНИ като незаконно уволнението на Мариана Иванова като Директор на Детската градина No 164 \"Зорница\" в столичния квартал Горна баня. \r\n\r\n Съдът, възстановил на работа Иванова се е позовал на това, че през декември 2017 г. кметът на Столична община Йорданка Фандъкова не е поискала разрешение от Инспекцията по труда за уволнението на директорката, която имала решение на ТЕЛК. \r\n\r\n За BNEWS адвокатът на Мариана Иванова Кристиан Гьошев коментира, че резултатът от делото е бил очакван за него и доказва, че от Столична община са бързали да уволнят клиентката му, без да се интересуват от законността на уволнението. \r\n\r\n \r\n  \r\n \n\t\t\t\t\t\t", "date": "2019.02.08", "title": "СЪДЪТ ВЪРНА ДИРЕКТОРКА МАРИАНА ИВАНОВА НА РАБОТА"}
{"url": "http://www.bnews.bg/article/256426-broyat_na_zabolelite_ot_morbili_se_utroi", "text": "\n Случаите на заболели от морбили в Европа са се утроили за последната година и са достигнали бройката от 82 596 души – най-високото число, отчетено в последното десетилетие. Това показват данните на СЗО. \r\n\r\n Въпреки че ваксинацията има голямо покритие на Стария континент, тя не е достатъчна за да спре циркулация на вируса в много от страните. \r\n\r\n Най-много са случаите в Украйна – 53 218 души, следвани от Сърбия с 5076 души. През 2018 г. са отчетени 72 смъртни случая заради морбили. За сравнение – през 2017 г. те са били 42. \r\n\r\n Заради конфликта между Русия и Украйна броят на ваксинираните там в последните години рязко спадна до 31% покритие. До края на 2017 г. са ваксинирани около 90% от децата в страната, но от СЗО подчертават, че това число трябва да се запази няколко години, за да се предотврати разпространението на болестта. \r\n\r\n “Картината, която наблюдаваме в Европа за 2018 г. показва ясно, че настоящата ваксинация е недостатъчна, за да спрем морбилите”, коментира регионалният директор на СЗО. \r\n\r\n Дребната шарка или морбили е инфекциозно заболяване с характерен обрив по кожата и може да доведе до усложнения на дихателната система. Инфекцията се разпространява по въздушно-капков път. \r\n\r\n През втората половина на XX в. е въведена ваксинация против дребна шарка, която рязко снижава високата смъртност сред децата в световен мащаб. Морбили е едно от заболяванията, които според СЗО поетапно трябва да бъдат изкоренени в световен мащаб до 2020 г. \r\n\r\n В края на 2018 г. от СЗО обявиха световното движение против ваксините за една от големите заплахи през 2019 г. Учените посочват и това като една от причините болестта все още да се разпространява толкова лесно. \r\n \n\t\t\t\t\t\t", "date": "2019.02.08", "title": "Броят на заболелите от морбили се утрои"}
{"url": "http://www.bnews.bg/article/256415-borisa_tyutyundzhieva_ne_shte_svatba_krie_godenika_si", "text": "\n Манекенката Бориса Тютюнджиева не ще сватба. Красавицата е сгодена вече повече от година, но не дава и дума да се издума за брак и все още не е планирала най-важния ден в живота си. „Не ми се занимава с организацията на голямото събитие. Ще му дойде времето и на това”, отсича моделката. \r\nБориса не изгаря от желание да се види в бяла булчинска рокля, а това е така, защото й се е налагало да се снима безброй пъти за реклами, облечена в бяло, пише „България днес”. \r\nГоденикът на Тютюнджиева също не напира за сватба. Бизнесменът не иска да попада в публичното пространство и Бориса упорито го крие. \r\n \n\t\t\t\t\t\t", "date": "2019.02.08", "title": " Бориса Тютюнджиева не ще сватба, крие годеника си"}
{"url": "http://www.bnews.bg/article/256428-lyuboslav_penev_stana_starshi_trenyor_na_tsska", "text": "\n Любослав Пенев застава начело на ЦСКА, а Ел Маестро си отива. \r\n\r\n Това стана ясно на извънредна пресконференция на червения тим. \r\n\r\n \"Решението го взех много бързо. Аз не идвам на гости. Аз съм си вкъщи. Ред, дисциплина и организация. На това ще стъпя. Няма да карам никой на сила да идва в ЦСКА.\", бяха първите думи на Пенев. \r\n\r\n Това ще е трети период на бившият национален секелкционер като треньор на стадион \"Българска армия\". През 2009 г. ЦСКА игра в групите на Лига Европа, докато Пенев бе на скамейката. През 2015 г. той бе треньор само месец. \r\n \n\t\t\t\t\t\t", "date": "2019.02.08", "title": "Любослав Пенев стана старши треньор на ЦСКА"}
{"url": "http://www.bnews.bg/article/256419-zhestok_sblasak_mezhdu_dzhip_bus_i_lek_avtomobil_v_knyazhevo", "text": "\n Тежка катастрофа между джип, микробус и лек автомобил блокира бул. \"Цар Борис III\" в столичния кв. \"Княжево\", съобщават очевидци в социалните мрежи. \r\n\r\n Сигналът за инцидента е подаден около 8.40 часа тази сутрин. На място са изпратени екипи на полицията.  Сблъсъкът е станал в отсечка с ограничение на скоростта от 40 км/ч, \r\n\r\n Блъснали са се джип \"Мерцедес\" с пернишка регистрация, лек автомобил и микробус. Най-сериозни са материалните щети по колата. Към момента няма информация дали шофьорите са пострадали.  \r\n\r\n   \r\n \n\t\t\t\t\t\t", "date": "2019.02.08", "title": "Жесток сблъсък между джип, бус и лек автомобил в \"Княжево\""}
{"url": "http://www.bnews.bg/article/256424-ananiev_obeshta_30_miliona_leva_za_obshtinski_i_oblastni_bolnitsi", "text": "\n 30 млн. лева допълнително ще бъдат осигурени за общинските и областните болници. Това каза пред журналисти министърът на здравеопазването Кирил Ананиев след среща с премиера Бойко Борисов, вицепремиера Томислав Дончев, министъра на финансите Владислав Горанов и представители на организациите на лечебните заведения днес, съобщи Дарик. \r\nПо думите на министър Ананиев от тази сума 18 млн. лв. ще бъдат заделени за общинските болници, а останалите 12 млн.лв. - за областните. \r\nПредседателят на Сдружението на общинските болници Неделчо Тотев изказа своята удовлетвореност от срещата. Това за нас е първа стъпка в правилна посока, допълни той. \r\n \n\t\t\t\t\t\t", "date": "2019.02.08", "title": "Ананиев обеща 30 милиона лева за общински и областни болници"}
{"url": "http://www.bnews.bg/article/256420-api_izdade_148_952_elektronni_vinetki_na_hora_s_uvrezhdaniya", "text": "\n През дирекциите \"Социално подпомагане\" са издадени 148 952 електронни винетки на хора с увреждания, съобщиха от пресцентъра на Агенция \"Пътна инфраструктура\" (АПИ). \r\nТе са безплатни и се поемат от бюджета на Пътната агенция. От днес правоимащите лица могат да проверяват валидността им и чрез сайта на АПИ, допълват от агенцията. \r\nПроверката се осъществява по регистрационен номер на автомобила, който може да бъде въведен чрез клавиатура на кирилица или латиница, но е важно буквените символи да отговарят на тези в номера. \r\nЧрез ЕГН и регистрационен номер на автомобила те могат да проверяват за валидна винетка и на интернет страницата на Агенцията за социално подпомагане, уточняват от АПИ. \r\n \n\t\t\t\t\t\t", "date": "2019.02.08", "title": "АПИ издаде 148 952 електронни винетки на хора с увреждания"}
{"url": "http://www.bnews.bg/article/256408-arestuvaha_mazh_v_burgas_za_dos_ataki", "text": "\n Прецедент по отношение киберпрестъпленията, свързани с неправомерното пренасяне на компютърни данни – Dos атаки, довело до спиране достъпа до услуги на интернет-потребители, бе регистриран от служителите на ОДМВР – Бургас, съобщиха от полицията в морския град. \r\n\r\n В последните дни благодарение активна работа на служители от група „Финансова сфера и компютърни престъпления” към сектор „Икономическа полиция” при ОДМВР – Бургас е задържан 42 годишен мъж, осъществил неправомерно пренасяне на компютърни данни. В хода на разследването, провеждано по ръководството и наблюдението на Бургаска окръжна прокуратура са събрани множество доказателства за извършеното криминално деяние, което неотдавна е инкриминирано и вече се преследва с цялата строгост на закона. \r\n\r\n DoS атаките / т.нар. „атаки за отказ от услуга”/ са хакерски атаки, целящи да направят една онлайн услуга или мрежов ресурс недостъпни за определени потребители. Докато повечето хакерски атаки се стремят да откраднат важна информация или да инсталират злонамерен софтуер, главната цел на DoS атаките е спиране на достъпа на потребителите до важна информация. \r\n\r\n Повечето DoS атаки се извършват в опит да се навреди на дадена организация, причинявайки загуба на приходи, загуба на доверие у потребителите й и по този начин опетняване на репутацията й. В зависимост от продължителността на DoS атаката / дни, седмици, месеци/ това може да доведе до значителни финансови щети и дългосрочно увреждане репутацията на фирмата. \r\nDoS атаките са изключително разпространени и не са ново явление, но последните изменения в Наказателния закон дават правомощия на полицейските служители да работят по неутрализирането на подобен род криминални деяния \r\n \n\t\t\t\t\t\t", "date": "2019.02.08", "title": "Арестуваха мъж  в Бургас за Dos атаки"}
{"url": "http://www.bnews.bg/article/256411-skok_na_tsenite_na_gorivata_se_ochakva_prez_lyatoto", "text": "\n Рязък скок на цените на горивата засега не се задава, но от лятото може да се очаква повишение. Причината е добавянето на нова по-скъпа биокомпонента.  \r\n\r\n Това прогнозира Светослав Бенчев, експерт на Българската петролна и газова асоциация по бТВ. „През последния месец много нарасна цената на биокомпонента, с която сме задължени да смесваме както бензина, така и дизела с биогориво. Във всеки литър трябва да има 6% биодизел и 8% биоетанол, това е изисквана според Закона за енергията от възобновяеми източници. От март ще добавяме ново поколение биодизел, което е доста по-скъпо”, обясни Бенчев. \r\n\r\n По думите му става въпрос само за 1%, но този процент ще продължи да се увеличава, според международните и европейските регламенти. „Дали ще има по-скъп бензин през лятото зависи от това колко бензин ще се произведе в Европа и САЩ. Цената на бензина в този период зависи както от пътуванията тук, така и в САЩ. През последните две години нямаше летни поскъпвания”, припомни Светослав Бенчев. \r\n\r\n „Цените в края на миналата година паднаха заради цените на международните пазари. Сега имаме обратните процеси и затова цените на бензина са се качили с 2,5%, а на дизела с 2,8%”, обясни Светослав Бенчев по повод повишението е с 4-5 стотинки за литър през последната седмица. \r\n\r\n „Цените зависят изцяло от международните пазари, в България има засилена конкуренция между веригите, така че няма как да се опитваме да ги задържим. В България по данни на НАП има около 3 000 бензиностанции, от тях олоко 1400 членуват в Петролната и газовата асоциация. В този смисъл има около 1600 бензиностанции, които не зависят от никого, това са повече от 50%, така че не виждам проблем с конкуренцията. По отношение на търговията на едро, в България има 121 данъчни склада, 14 от тях са на асоцията. В България картел няма”, категоричен беше експертът.  \r\n\r\n „До 30 март трябва да пренастроим нашите касови апарати, така че в касовата бележка да се показва подробна разбивка за цената. Това със сигурност ще струва някаква сума за нас, а на 30 юни ние трябва да въведем изцяло нови касови апарати и фискални системи. Много бензиностанции няма да могат да се справят и със сигурност някой ще трябва да плати тези нормативни изисквания, за съжаление обикновено това е крайният потребител”, отбеляза още експертът от Българската петролна и газова асоциация. \r\n \n\t\t\t\t\t\t", "date": "2019.02.08", "title": "Скок на цените на горивата се очаква през лятото"}
{"url": "http://www.bnews.bg/article/256421-masovo_otravyane_na_zhivotni_v_dvora_na_detska_gradina", "text": "\n Масово отравяне на животни потресоха кюстендилското село Соволяно. Отровени са общо 11 кучета – домашни и улични, и една котка. При това смъртните случаи са основно в района на детската градина в селото. \r\n\r\n Именно директорът на градината е подал сигнал за отравянето вчера. На място са открити мъртви 10 кучета и котка. \r\n\r\n На място са пристигнали екипи на Районно управление на МВР – Кюстендил и на Областна дирекция по безопасност на храните. Взети са проби, които са изпратени за анализ в лаборатория в София. Мястото е обработено с препарати, съобщи кметът на селото Пламен Илиев за „Фокус”. \r\n\r\n Въпреки това, впоследствие се е натровило и още едно куче. \r\n\r\n „Снощи стопанин на куче го беше пуснал на разходка, животното се е прибрало в дома си и е починало. Това означава, че все още в селото има отрова. Апелирам всички да бъдат изключително внимателни”, каза Пламен Илиев и уточни, че част от отровените кучета са били домашни, а другите са били безстопанствени. \r\n\r\n „Хората са много притеснени. Нямаме представа кой може да бъде извършител на това престъпление, но това е убийство”, заяви още Пламен Илиев, предаде Канал 3. \r\n\r\n   \r\n \n\t\t\t\t\t\t", "date": "2019.02.08", "title": "Масово отравяне на животни в двора на детска градина"}
{"url": "http://www.bnews.bg/article/256416-veche_11_sa_zhertvite_na_ruhnalata_sgrada_v_istanbul", "text": "\n Единайсет станаха потвърдените жертви на инцидента, при който жилищен блок се срути в Истанбул, съобщи турският министър на вътрешните работи, цитиран от Асошиейтед прес. \r\nСюлейман Сойлу заяви това късно снощи, след като спасителните екипи, подпомагани от кучета, откриха още едно тяло в руините на сградата. \r\nПриятели и роднини и днес продължават да чакат новини за своите близки край сгромолясалия се в сряда блок. \r\nДосега 13 души бяха извадени живи от отломките. \r\nВластите не разкриват какъв е броят на хората, които са в неизвестност. \r\n \n\t\t\t\t\t\t", "date": "2019.02.08", "title": "Вече 11 са жертвите на рухналата сграда в Истанбул"}
{"url": "http://www.bnews.bg/article/256412-preborili_sme_kontrabandata_no_kontrabandniyat_tsentar_ne_raboti_efektivno", "text": "\n \"Всички в контрабандния център много работят, но поради липсата на стиковка ефектът не е този, който ни се иска.\" Това каза премиерът Бойко Борисов на работно съвещание в ГДБОП, където пред медии демонстрират как работи системата за видеонаблюдение на пътя на горивата, цитиран от „Фокус“. \r\n\r\n „Изградихме контрабандния център, където е цялата информация - агенти, шпиони, досиета и дела ;са на едно място“, обясни той. „Хубаво е политиците да си мерят приказките. Вчера чух пак обратните тези - защо да показваме на българските граждани пътя на горивата. Ще покажем пътя на горивата от танкера до бензиностанцията, какъв е пътят, как се контролира, и какви мерки сме взели за превенция“, заяви премиерът. \r\n\r\n „След това да се дадат препоръки, а ако някъде има празнота - да се награди“, каза още той. \r\n\r\n Въпросният център съществува от 2015 г. и е междуведомствен. За работата му досега не се е чувало нищо. \r\n\r\n Системата за видеонаблюдение на търговията с горива беше демонстрирана. Чрез камери с висока резолюция държавата ще следи пътя на дизела и бензина от танкерите буквално до резервоарите ни.  \r\n\r\n В момента всички сигнали за злоупотреби се събират на едно място - специален контрабанден център. Информацията идва от \"Морската администрация\", \"Граничната полиция\", ДАНС, данъчните и митниците. \r\n\r\n „Не само широката публика, но и политиците имат нужда да знаят повече за движението на петрола от танкера до бензиностанцията. Екипите на ДАНС, БОП, полиция ще работят в изолирано помещение и ще могат да ползват масивите на всяка една друга институция. Всички много работят, но поради липсата на стиковка, не е това ефектът, който искаме”, коментира премиерът Бойко Борисов по време на представянето на системата. \r\n\r\n Нейните създатели са категорични, че човешка намеса в нея не може да има. Чрез нея ще се следят всички граници на страната. \r\n\r\n Идеята е борбата с контрабандата при горивата да постигне резултати като при цигарите, където, според премиера, незаконната търговия е намаляла от 34 до под 5%. \r\n\r\n \"Очаква се с новоизградения център да се изсветли сивият сектор в търговията с горивата. Камери ще записват движението на кораба, неговото име, географското му положение и какво вози. Информацията ще се пази на специални сървъри\", обясни говорителят на НАП Росен Бъчваров, предаде Нова тв. \r\n \n\t\t\t\t\t\t", "date": "2019.02.08", "title": "Преборили сме контрабандата, но контрабандният център не работи ефективно..."}
{"url": "http://www.bnews.bg/article/256417-borisov_redom_do_rumen_radev_i_stanishev_po_avtoritet_v_evropa", "text": "\n Тримата най-авторитетни и влиятелни български политици в Европа са премиерът Бойко Борисов, президентът Румен Радев и лидерът на ПЕС Сергей Станишев. Това показва проучване на Васил Тончев от \"Сова Харис\", проведено в периода 17-21 януари 2019 г. \r\n\r\n 4 месеца преди изборите за нов европарламент социологът прогнозира, че ГЕРБ и БСП ще спечелят по 6 места в него, ДПС - 3 или 4, а за другите 1-2 ще се борят всички останали партии и коалиции. \r\n\r\n Според проучването е възможно активността на евровота да бъде нехарактерно близка до тази на парламентарни избори. Сред причините може да се включи и това, че предстоящото гласуване негласно се смята за тест за доверието към управляващите у нас да продължат мандата си. \r\n\r\n При висока активност според изследването се очаква ГЕРБ да изпревари минимално БСП, като резултатите и на двете партии ще бъдат по-добри от тези на предишните избори. Очаква се управляващите да разчитат на по-широк обхват гласоподаватели, докато социалистите - на по-твърдото си ядро. \r\n\r\n Тончев вижда обвиненията срещу Елена Йончева като предизборен подарък за БСП. Той смята, че опитът депутатката да се представи като лицето на корупцията в България е недалновидно и вкарва предизборния дебат в най-неблагоприятната посока за управляващите. \r\n \n\t\t\t\t\t\t", "date": "2019.02.08", "title": "Борисов редом до Румен Радев и Станишев по авторитет в Европа"}
{"url": "http://www.bnews.bg/article/256404-polozhitelni_temperaturi_no_shte_ima_prevalyavaniya", "text": "\n Днес облачността от запад ще се разкъсва и намалява, но над Източна България през целия ден ще се задържи значителна. През нощта над по-голямата част от страната ще се задържи облачно, а в крайните югоизточни райони ще има превалявания от дъжд, в Странджа и Сакар - от сняг. Разкъсвания на облачността ще има над западните райони. Минимални температури между минус 3° и 2°. Превалявания от слаб дъжд са възможни в крайните югоизточни райони. \r\n\r\n В Източна България ще духа до умерен северен вятър. Максимални температури между 2° и 7°, в крайните югозападни райони до 9-10°. Атмосферното налягане през деня ще се задържи почти без промяна - близко до средното за месеца. \r\n\r\n Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ). \r\n\r\n Над Черноморието ще се задържи облачно. По южното крайбрежие е възможно да превали слаб дъжд. Ще духа до умерен северен вятър. Максималните температури ще са между 4° и 6°. Температурата на морската вода е 6-7°. Вълнението на морето ще бъде 3-4 бала. Над планините ще има разкъсана облачност. Ще духа слаб, по високите части умерен североизточен вятър. \r\n\r\n Максималната температура на височина 1200 метра ще е около 1°, на 2000 метра - около минус 4°. През почивните дни и в началото на следващата седмица ще преобладава слънчево време, но на места, повече в понеделник, в низините и котловините ще има условия за мъгли. Сутрин ще е по-студено, но дневните температури ще се повишават. През почивните дни вятърът ще е слаб, със западна компонента. \r\n\r\n В понеделник ще се ориентира от югозапад и в Източна България ще се усили; максималните температури там ще достигат на места до 14°-16°. По-късно през деня облачността от запад ще се увеличава и вплътнява. Привечер и през нощта срещу вторник от запад на изток ще превали дъжд, в планините - сняг. От запад-северозапад, с усилване на вятъра, ще нахлува сравнително студен въздух. \r\n  \r\n \n\t\t\t\t\t\t", "date": "2019.02.08", "title": "Положителни температури, но ще има превалявания"}
{"url": "http://www.bnews.bg/article/256414-zhenata_na_ochite_napusna_doma_mu_registrira_se_v_stolichna_panelka", "text": "\n \r\nЖената на Димитър Желязков – Очите е напуснала семейното им жилище на несебърската улица „Отец Паисий“, дочу HotArena. Антигона Янулис е сменила и адресната си регистрация, като по лична карта тя е в краен столичен квартал, в очукана панелка, в гарсониера на последния етаж. \r\nПроверка на „България Днес“ показва, че собственичка на апартамента е 70-годишната баба Иванка, която никога не е давала под наем или продавала апартамента си. Хора от подземния свят считат , че Антиогона използва адреса като прикритие, а вероятно живее в скъпа вила в столицата. \r\nХора от Несебър припомнят слуховете, че отношенията междu Очите и Антигона са отдавна охладнели, наскоро дори се заговори, че той има нова приятелка, с която планира сватба. Реални или не, плановете на несебърския наркобос са осуетени заради проблемите му със закона. От лятото на миналата година Желязков се намира в турски затвор сред бягство от арест у нас по обвинение за ръководство на престъпна група за рекет и дрога.   \r\n  \r\n \n\t\t\t\t\t\t", "date": "2019.02.08", "title": "Жената на Очите напусна дома му, регистрира се в столична панелка"}
{"url": "http://www.bnews.bg/article/256406-nad_300_zhiteli_i_firmi_sas_zapori_zaradi_obshtinski_dalg", "text": "\n Общински дълг стана причина над 300 жители и фирми от община Неделино да получат запорни съобщения от частен съдебен изпълнител. Причината за запорните съобщения са стари задължения на общината, съобщава bTV. Дългът е над 238 хиляди лева към частна фирма. Заради него хората ще трябва да внесат дължимите данъци и такси по сметката на частен съдебен изпълнител, а не в общинската хазна. \r\n\r\n \"Хората са възмутени от действията на ЧСИ и начина, по който агресивно се опитва да им се вмени задължение към дадена фирма. И аз като кмет получих упълномощаване от Общинския съвет да предприема всички правни и фактически действия по оспорване на решението. Несъбирането на средства от местни данъци и такси ще блокира дейността на нашата община”, обяви Боян Кехайов, кмет на община Неделино. \r\n\r\n Дълговете на Община Неделино по думите на кмета са натрупани от предишното ръководство. \r\n\r\n \"Винаги запорите са налагани на Община Неделино. Досега такъв прецедент не е имало - трети лица да отговарят за виновното поведение на друго лица. Явно ЧСИ-тата искат да наложат тази практика, която според мен е порочна\", заяви Боян Кехайов. \r\n\r\n Според експерти не са налице процесуални нарушения. Адвокат Анастасия Караманолова-Пенева обясни, че фирмата просто си е потърсила вземанията. \r\n\r\n \"След като не е намерила друг подходящ способ, с който може да бъде удовлетворена, са пристъпили по този способ, който е предвиден и е гарантиран от Граждански процесуалния кодекс\", каза още адвокатът. \r\n\r\n От местната администрация ще оспорват запора и ще водят преговори с кредитора за разсрочване на плащанията. \r\n \n\t\t\t\t\t\t", "date": "2019.02.08", "title": "Над 300 жители и фирми със запори заради общински дълг"}
{"url": "http://www.bnews.bg/article/256410-sgs_opravda_ognyan_donev_za_ukrivane_na_danatsi", "text": "\n Софийският градски съд призна фармацевтичният бос Огнян Донев за невинен по обвиненията за укриване на данъци. Неговият съдружник в „Софарма” и изпълнителен директор на „Телсо” АД също беше обявен за невинен от съдия Даниела Борисова, пише БТВ. \r\n\r\n Двамата са подсъдими за укриване на данъци от седем сделки с акции на „Софарма“ и в различни конфигурации между няколко фирми. Според обвинението Донев дължи около 63 млн лв., а Борисов близо 7,5 млн. лв. \r\n\r\n Процесът започна преди 7 години. \r\n\r\n Прокуратурата обяви, че ще обжалва решението на съда. Наблюдаващият прокурор напомни, че е искал отвод на съдебния състав. \r\n \n\t\t\t\t\t\t", "date": "2019.02.08", "title": "СГС оправда Огнян Донев за укриване на данъци"}
{"url": "http://www.bnews.bg/article/256405-kakva_e_balgarskata_sleda_v_otravyaneto_na_skripal", "text": "\n Следователите, разследващи отравянето на Сергей и Юлия Скрипал в английския град Солсбъри с нервнопаралитичен агент, вече смятат, че петима руснаци са замесени в престъплението, пишат британските издания \"Дейли мейл\" и \"Сън\", цитирани от БТА. \r\n\r\n Досега се смяташе, че в отравянето са замесени Александър Петров и Руслан Боширов, за които се предполагаше, че са агенти на руското военно разузнаване. Те са пътували до Великобритания под фалшива самоличност в опит да отровят Скрипал. \r\n\r\n Третият замесен бе идентифициран като руснакът Сергей Федотов, въпреки че не се знае дали това е истинското му име. Твърди се, че той бил също от руското военно разузнаване. Полицията е събрала повече доказателства срещу него и в хода на разследването установила двама нови съучастници, чиито имена не се съобщават. \r\nСмята се, че те са пътували с двамата предполагаеми извършители на отравянето, но тяхната роля била много по-малка. Очаква се полицията до няколко седмици да информира правителствени представители за доказателствата за последните двама заподозрени. \r\n\r\n По повод новите разкрития британските вестници \"Таймс\" и \"Телеграф\" припомнят, че третият заподозрян по случая Скрипал - Сергей Федотов, е свързван със случай на отравяне през април 2015 г. в България на български бизнесмен, неговия син и негов колега. В. \"Таймс\" твърди, че лондонската полиция и МИ 5 (британската служба за вътрешна сигурност) проучват случая от 2015 г. В. \"Телеграф\" пише, че британският разследващ сайт Белингкат (bellingcat) заедно с руския си партньор \"Инсайдър\" са публикували свое разследване относно пътуването на Федотов до България и свързването му с отравянето на бизнесмена.  \r\n\r\n Оръжейният производител Емилиян Гебрев е бил отровен от руски агент на Главното разузнавателно управление, който е свързан със случая \"Скрипал\". \r\n\r\n Това съобщава специализираният британски сайт за разследваща журналистика Bellingcat. \r\n\r\n Сега Bellingcat е установил, че трети агент на руското военно разузнаване, който е бил във Великобритания по време на отравянето на Сергей и Юлия Скрипал с новичок през март 2018 г., е пристигнал в България няколко дни преди българският предприемач и неговият син сериозно да се разболеят след отравяне с неустановено вещество. \r\n\r\n В разследването сайтът Белингкат констатира, че схемата на пътуването на Федотов до България съвпадала с тази на пътуването му до Великобритания по време на отравянето на Скрипал. Той пътувал от Москва до съответната държава, но не се връщал с обратния полет от тази държава, за който имал билет, а взимал полет от друг европейски град до Москва. \r\n \n\t\t\t\t\t\t", "date": "2019.02.08", "title": "Каква е българската следа в отравянето на Скрипал?"}
{"url": "http://www.bnews.bg/article/256407-iznenadvashto_nikolay_banev_finansiral_kampaniyata_na_georgi_parvanov", "text": "\n Майката на Николай Банев посочи в студиото на БТВ изненадващи разкрития. \r\n\r\n По нейните думи семейството е финансирало политически кампании. „Първата кампания на президента Георги Първанов, Николай е човек с леви убеждения. Знам, че доста солидно е помагал за кампанията”, посочи още тя.  \r\n\r\n Не знам по какъв начин Николай е помагал на Георги Първанов, но доста солидно е помагал. Вероятно е давал пари, или пък е помагал с коли или с други неща. Не знам подробности, но  е помагал, и само в тази кампания.” \r\nМария Банева посоч още, че е в много добри отношения със снаха си Евгения, която според нея е много образована. „Аз имам желание тя да стане евродепутат, защото арестът не е причината тя да не може да се кандидатира, тя има качества. Вече има хора, които сформираха инициативния комитет, но мисля, че е рано”, каза майката на Николай Банев. \r\n \n\t\t\t\t\t\t", "date": "2019.02.08", "title": "Изненадващо: Николай Банев финансирал кампанията на Георги Първанов!"}
{"url": "http://www.bnews.bg/article/256423-novite_super_kameri_na_kat_ne_lovyat_vsichki_narushiteli_i_te_ostavat_nenakazani", "text": "\n Новите 23 суперкамери на КАТ са милостиви към водачите и засичат за превишена скорост само най-наглите от тях. Уредите ще снимат само колите, движещи се с повече от 25, а на места 35 км/ч над ограничението, съобщава \"Телеграф\". \r\n\r\n Така на практика стотици водачи, които карат в нарушение според Закона за движение по пътищата, остават ненаказани.  \r\n\r\n 80 пътни полицаи вече дебнат за бързаци по шосетата из страната с устройствата, както и за липса на задължителна \"Гражданска отговорност\" и издирвани коли. В левия долен ъгъл под предния регистрационен номер на всяка от патрулките \"Киа\" със супермаркери има радарен сензор, който разчита какво пише на всяка табела на возило, с което колата на КАТ се разминава. На дисплей в купето униформените разбират веднага дали шофьорът е в нарушение. Ако е така, камерата на покрива на колата прави снимка и се издава санкция.  \r\n\r\n \"Когато екипите са на предварително избрани контролни точки, засичат за скорост при движение с над 25 км/ч над ограничението. Ако позволената скорост е 80 км/ч, уредите правят снимка при каране със 105 км/ч\", разясниха от МВР.  \r\n\r\n Когато няма задължение към полицаите кога и как точно да реагират устройствата, те се настройват от пътните ченгета според трафика. \r\n\r\n \"Задължително в този случай е въвеждането на толеранс от 3% при евентуална грешка на камерата, което е около 5 км/ч. Ако за кратко време една патрулка установи твърде много нарушители пък, от снимки след 25 км/ч над ограничението толерансът може бързо и лесно да се увеличи с още 10 км/ч\", разясниха от Пътна полиция.  \r\n\r\n Останалите около 200 мобилни и стационарни радари на КАТ продължават да си дебнат за джигити, които минават покрай тях с над 10 км/ч над позволеното.  \r\n \n\t\t\t\t\t\t", "date": "2019.02.08", "title": "Новите супер камери на КАТ не ловят всички нарушители и те остават ненаказани"}
{"url": "http://www.bnews.bg/article/256409-dzhef_bezos_sadi_neshanal_inkuayrar_za_iznudvane_i_shantazh", "text": "\n \r\nFснователят на Амазон Джеф Безос обвини изданието \"Нешънъл инкуайрър\" в шантаж и изнудване, предадоха световните агенции. Безос твърди, че таблоидът го изнудвал, че ще публикува негови интимни снимки и съобщения. \r\nБезос и съпругата му Маккензи обявиха миналия месец, че се развеждат след 25 години брак. В същия ден таблоидът публикува статия, в която се казваше, че Безос имал любовна афера и в която се представяха в детайли негови лични съобщения, с които изданието се било сдобило. \r\nВ свой блог в платформата Медиум Безос сподели имейли, които получил от посредници на Дейвид Пикър, изпълнителен директор на Америкън медия инк, която притежавала таблоида. В тях се изброявали компрометиращи материали, които щели да бъдат публикувани, ако Безос не се откажел от разследването, което започнал за това как личните съобщения са станали достояние на таблоида. \r\n\r\n Тези компрометиращи материали били именно съобщенията между Безос и бившата телевизионна говорителка Лорин Санчес, жената, с която той се срещал, както и снимки от личен характер. Те датирали от лятото на 2018 г., тоест шест месеца преди обявяването на намерението за развод. \r\n\"Вместо да капитулирам пред изнудването и шантажа, аз реших да публикувам онова, което те ми пратиха\", пише Безос и казва \"Ако аз в моята позиция не мога да се противопоставя на този род изнудване, как ще могат да го направят обикновените хора\". Безос е един от най-богатите хора в света. Той е и собственик на в. \"Вашингтон пост\". \r\n\r\n Изнудването срещу него включвало освен искане за прекратяването на разследването и искане той да направи изявление, в което да каже, че не вярва, че таблоидът е действал срещу него, воден от политически подбуди. \"Те ми казаха, че още мои есемеси и снимки, които те имат, ще бъдат публикувани, ако не спра разследването\", пише Безос. \r\nВ поста си той отбелязва, че \"неуморното отразяване от страна на в. \"Вашингтон пост\" на темата за убийството на Джамал Хашоги, който пишеше за него, е несъмнено непопулярно в някои среди\". \r\n\r\n За разследването Безос наел частният следовател Гевин де Бекър, който трябвало да провери дали източник на компрометиращите снимки и лични съобщения не е неговият брат Санчес. Той бил привърженик на Доналд Тръмп и нееднократно публично критикувал Безос, че в. \"Вашингтон пост\" публикува невярна информация за държавния глава. В хода на разследването Де Бекър пък казал на медийната компания, притежаваща изданието, че смята изнасянето на лична информация за Безос за политически мотивирана атака. \r\n\r\n   \r\n \n\t\t\t\t\t\t", "date": "2019.02.08", "title": "Джеф Безос съди \"Нешънъл инкуайрър\" за изнудване и шантаж"}
{"url": "http://www.bnews.bg/article/256413-tsvetanov_reshi_s_pompeo_vaprosa_za_f_16", "text": "\n Председателят на парламентарната група на ГЕРБ Цветан Цветанов обсъди преговорите за закупуване на американски изтребители Ф-16 с държавния секретар на САЩ Майк Помпео, съобщават от пресцентъра на партията. \r\n\r\n Двамата разговаряха в рамките на Националната молитвена закуска във Вашингтон. \r\n\r\n Цветанов информира Помпео за политическото решение на българския парламент, с което дава мандат на правителството на България да стартира преговорните процедури със САЩ за закупуване на изтребители Ф-16. \r\n\r\n При постигане на съответните договорености в средата на годината може да се очаква финализиране на процедурата и ратификация от Народното събрание на България, подчерта Цветанов. \r\n\r\n По време на разговора българската страна изрази задоволство от факта, че с евентуалното бъдещо придобиване на Ф-16 се гарантира суверенитетът на България, както и се постига пълна оперативна съвместимост със съседните държави, съюзници в НАТО. \r\n \n\t\t\t\t\t\t", "date": "2019.02.08", "title": "Цветанов реши с Помпео въпроса за F-16"}
{"url": "http://www.bnews.bg/article/256395-grafa_semeyno_v_yordaniya", "text": "\n Поп певецът Влади Ампов-Графа, който в последните месеци от годината изнесе няколко големи концерта, се отдаде на заслужена почивка със семейството си. Той  заведе съпругата си Мария и двете им деца на едно от най-екзотичните места в света - Йордания. \"Космос\" - с една дума, звездата описа тръпката от преживяванията им. Изпълнителят на едни от най-разчуствените балади в поп музиката  показа снимки от пътешествието си в социалните мрежи.  До Йордания често пътува и неговата добра приятелка от деството - Теди Кацарова. Нищо чудно и тя да е препоръчала екскурзии на колегата си. Макар, че само преди месеци той се завърна и от странстване в Индия. \r\n  \r\n \n\t\t\t\t\t\t", "date": "2019.02.08", "title": "Графа семейно в Йордания"}
{"url": "http://www.bnews.bg/article/256394-dashteryata_na_tsetsi_krasimirova_ya_bi_po_krasota", "text": "\n Колкото по-голяма става дъщерята на топ модела Цеци Красимирова – Джудит, толкова по-невероятна красавица става. Досущ като популярната си майка, и малката чаровница има пронизващо сини очи, с които буквално „стреля” в мъжките сърца. \r\n\r\n Както се казва – крушата не пада по-далече от дървото, а чаровната Джудит е поредното доказателство за това. Освен това, подобно на майка си, вече прави и фотосесии – вече може да се похвали с няколко успешни зад гърба си. \r\n\r\n Когато не се занимава с моделство пък, красивата Джудит инвестира време в това да се учи да бъде професионален гримьор. \r\n\r\n Припомняме, че наскоро те се върнаха от невероятна почивка край Карибско море. И сега двете отново щурмуват любимата Барселона, където и живеят от няколко години. Неотлъчно до тях е и приятелят, а отскоро и годеник на Цеци Красимирова – американският мултимилионер Майкъл Струмейтис, с когото се познават от близо 10 години. И въпреки че за този период двамата са имали и раздели, решението да споделят живота си един с друг, изглежда окончателно. \r\n\r\n В момента обаче щастливото семейство е на разходка в Мадрид. „Винаги щастливи заедно”, така описва преживяването в социалните мрежи Цеци Красимирова./show.blitz.bg \r\n \n\t\t\t\t\t\t", "date": "2019.02.08", "title": "Дъщерята на Цеци Красимирова я би по красота"}
