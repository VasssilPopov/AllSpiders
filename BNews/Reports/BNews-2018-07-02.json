{"url": "http://www.bnews.bg/article/244577-dashteryata_na_gala_krie_novoto_si_gadzhe", "text": "\n Дъщерята на Гала - Мари Будева от няколко месеца има ново гадже, научи HotArena. Чаровницата се раздели с дългогодишния си приятел Константин и вече има нова тръпка. \r\nМладежът се казва Петър и Мари е луда по него. Двойката обаче не афишира отношенията си, при това с основателна причина. \r\nМари пази гаджето си в пълна тайна от уважение към бившия си. Константин е син на най-добрата приятелка на майка й - Деляна Маринова - Джуджи, пише „България днес”. \r\nНовият приятел на Мари се запознава с нея на курс по фотография. Тя се съгласява да му позира, за да упражни хобито си, но отношенията им бързо прерастват в нещо по-сериозно. За всеобща изненада на близките им. \r\n  \r\n \n\t\t\t\t\t\t", "date": "2018.07.02", "title": "Дъщерята на Гала крие новото си гадже "}
{"url": "http://www.bnews.bg/article/244590-obshtinite_bedni_no_pravyat_redovni_dareniya_na_mvr", "text": "\n Бедни общини продължават да правят редовни дарения на полицията по места - това става ясно от последния отчет на даренията към МВР. Вътрешното ведомство е сред най-богатите с бюджет от над 1 млрд. лв. годишно.  \r\nОтчетът е за периода януари-март. Подаръците от местната власт видимо намаляват, но въпреки това някои общини не се отказват от практиката. МВР също. Преди години един от вътрешните министри призна, че без подаръците полицията не би могла да се справи.  \r\nНай-големият дарител на МВР за първите три месеца е община Ямбол, става ясно от отчета. Тя е платила над 20 хил. лв. за ремонта на работните и общите помещения на местната полиция.  \r\nГориво е дарила община Средец. Практиката местната власт да плаща бензина на патрулките продължава дори и след като премиерът Бойко Борисов обяви, че ще отпадне лимитът за гориво в МВР. Той обяви, че ограниченията отпадат още през лятото на миналата година. Общините Кайнарджа и Тутракан обаче може да не са разбрали, тъй като само през първите три месеца на годината двете са дарили на МВР гориво за близо 5 хил. лв. Местната власт в Созопол също е платила 12 хил. лв. за бензин на патрулките. Община Върбица е направила две скромни дарения за гориво - 422 лв. и 426 лв. на полицията във Велики Преслав.  \r\nОбщините даряват не само за гориво, става ясно от отчета. Купувани са например тестове за наркотици. За тях община Пловдив е платила 5400 лв. Община Смолян пък е дала 1200 лв. за гуми и акумулатори. В Приморско местната власт е платила 7920 лв. за електронен анализатор. Община Бяла Слатина е платила почти 2000 лв. за дограма на местната пожарна служба.  \r\nДарения са правили и няколко горски дружества. Давани са дърва за огрев. Най-скъпото дарение тук е за над 2500 лв. - за пожарните служби в Омуртаг и Антоново.  \r\nМВР продължава и да се самодарява и чрез собствената си фирма БМВ, става ясно от отчета. Фирмата е дарила мебели за 120 лв. на полицията във Варна, както и прахосмукачка, дивани и машина за гладене на Академията на МВР, пише \"Сега\". \r\nПрез първите три месеца на годината силовото ведомство е получило сериозни дарения по американска линия, става ясно от отчета. Департаментът по енергетика е направил общо 16 дарения в началото на март. Става дума за техника, разпределена по граничните пунктове. Част от тази техника е на сериозна стойност. Почти 250 хил. лв. струва например радиационен портален монитор, дарен на граничния пункт в Елхово. Това е най-скъпото дарение за тримесечния период. Общата стойност на всички подаръци е 450 203 лв.  \r\n \n\t\t\t\t\t\t", "date": "2018.07.02", "title": "Общините бедни, но правят редовни дарения на МВР"}
{"url": "http://www.bnews.bg/article/244592-tova_li_shte_e_noviyat_shef_na_zdravnata_kasa", "text": "\n Изпълнителният директор на столичната болница „Св. Иван Рилски” д-р Дечо Дечев ще е вероятният нов директор на Националната здравноосигурителна каса. Д-р Дечев е кандидатът на ГЕРБ за поста, който наскоро бе освободен от инфекциониста проф. Камен Плочев, научи Дарик. \r\n  \r\nИнформацията все още не е потвърдена официално, но срокът, в който партиите трябва да излъчат свои кандидати, изтече до края на работния ден в понеделник. Според запознати изборът на д-р Дечев не е изненадващ, а е логичен, тъй като въпросният кандидат се разбира добре със заместник здравния министър Жени Начева, която е и председател на надзорния съвет на касата. \r\n  \r\nДългогодишният директор на болница „Св. Иван Рилски” бе отстранен от длъжност през 2015 година от тогавашния здравен министър д-р Петър Москов, защото се възпротиви на идеята за сливане на лечебни заведения и организира протести срещу орязани болнични бюджети. \r\n  \r\nДве години по-късно д-р Дечев бе върнат начело на \"Св. Иван Рилски\" от служебния здравен министър д-р Илко Семерджиев, с аргумента, че при неговото управление лечебното заведение е показало по-добри финансови резултати. \r\n  \r\n \n\t\t\t\t\t\t", "date": "2018.07.02", "title": "Това ли ще е новият шеф на Здравната каса?"}
{"url": "http://www.bnews.bg/article/244596-izmisliha_go_biser_petkov_namali_parite_za_pomoshti_na_horata_s_uvrezhdaniya", "text": "\n Нов трус в социалната сфера – в разгара на протести, скандали и оставки министерството промени размера на помощите за част от изделията за хората с увреждания. \r\n\r\n В някои случаи сумите са драстично орязани заради съмнения за злоупотреби. \r\n\r\n Държавата дава около 50 милиона лева годишно за изделия. \r\n\r\n Списъкът с помощните средства и медицинските изделия за хората с увреждания и социалните помощи за тях не са променяни от повече от 10 години. \r\n\r\n Сега със заповед на социалния министър Бисер Петков са въведени промени, които шокираха и хората с увреждания, и търговците. \r\n\r\n За част от изделията сумите са драстично намалени – като за най-масовите слухови апарати, антидекубиталните възглавници и дюшеци. \r\n\r\n Илиян Радев е с увреден слух от дете. Казва, че социалната помощ за качествените слухови апарати е недостатъчна и че е очаквал с промените държавата да намали доплащането, което хората правят. Вместо това се орязва помощта за най-масовите апарати – от 406 на 170 лева. \r\n\r\n „Надеждите ни са попарени, особено на хората, които очакваме някаква помощ за доплащането”, заяви Илиян Радев, предаде БТВ. \r\n\r\n Увеличена е обаче помощта за слухови апарати, които се ползват за деца и студенти, но само при първото им протезиране. При следващо сумата намалява. \r\n\r\n За Теодора Нешева, която при смяната на апарата си ще попадне в по-малката сума, промяната е нелогична. \r\n\r\n „Независимо дали уча, работя или съм пенсионер, на мен този апарат ми трябва, но за съжаление, държавата отпуска много малко пари и за мен не е достатъчно”, каза Теодора, която работи в Асоциацията на родителите на деца с увреден слух. \r\n\r\n От социалното министерство обясняват, че са намалили цените на някои изделия, тъй като установили, че цената, на която търговците ги продават на хората с увреждания, е в пъти по-висока от тази, на която ги купуват.  \r\n\r\n „При някои от тези медицински изделия се установи многократно завишаване на тази цена”, отбеляза Марин Байчев от социалното министерство.  \r\n\r\n Например слухови апарати, купувани средно за 146 лева, се продават за 406, колкото е социалната помощ.  \r\n\r\n Антидекубиталните дюшеци се купуват средно за 108 лева, а се продават за 372. \r\n\r\n „Нали трябва да се направи някаква печалба. Всичко се вдига – парно, ток, ползваме служебни коли, помагаме на инвалидите, придвижваме стоката,всичко е свързано с разходи”, категоричен е Пламен Пенчев, представител на фирма за помощни средства.  \r\n\r\n В списъка с изделията се вкарват и нови – като детски инвалидни колички, за които държавата ще отпуска 800 лева. \r\n\r\n Помощта е определена след проверка на цените на вносителите, които декларирали, че струват между 150 и 500 лева. \r\n\r\n   \r\n\r\n   \r\n \n\t\t\t\t\t\t", "date": "2018.07.02", "title": "Измислиха го! Бисер Петков намали парите за помощи на хората с увреждания!"}
{"url": "http://www.bnews.bg/article/244595-neveroyatno_ucheni_zasneha_razhdaneto_na_nova_planeta", "text": "\n Европейски астрономи успяха да заснемат за първи път планета, в процес на нейното формиране. Космическият обект е на около 370 светлинни години от Земята в звездата PDS 70 в съзвездието \"Кентавър\", съобщава “Гардиън“. \r\nНебесното тяло е в т. нар. протопланетарен диск – плътен облак от газ, въртящ се около млада звезда, от който впоследствие се формират нови планети. \r\n\"Тези дискове около млади звезди - това е мястото, където се формират планетите, но засега успявахме само в някои случаи да определим нещо, наподобяващо зараждаща се планета\", цитира вестникът един от ръководителите на изследването, Мириам Кеплер. \"Проблемът във всички тези случаи е, че такива потенциални кандидати биха могли да се окажат само особености на този диск\", добави тя. „Сега фактът, че обекта, наблюдаван от астрономите е всъщност планета, може да се потвърди за първи път.“ \r\nУчените дори са успели да определят характеристиките на това небесно тяло: то е газов гигант, който с масата си надвишава Юпитер. И се намира на същото разстояние от своята звезда като Уран от Слънцето. Температурата на повърхността на планетата е около 1000 градуса по Целзий. \r\nРезултатите от проучването са публикувани в сп. \"Астрономия и астрофизика\". \r\n\r\n *Снимката е илюстративна. \r\n \n\t\t\t\t\t\t", "date": "2018.07.02", "title": "НЕВЕРОЯТНО: Учени заснеха раждането на нова планета!"}
{"url": "http://www.bnews.bg/article/244593-meksiko_plache_braziliya_gi_izgoni_ot_svetovnoto_s_2_0", "text": "\n Тимът на Мексико е следващият национален отбор,  който си тръгва от Световното първенство в Русия. \r\n\r\n Бразилия победи с 2:0 в редовното време с първи гол на Неймар в 51-та минута. Вторият гол дойде от Роберто Фирмино в 88 минута. \r\n\r\n Отборът на Мексико не е побеждавал този на Бразилия от 20 г. \r\n\r\n   \r\n\r\n   \r\n \n\t\t\t\t\t\t", "date": "2018.07.02", "title": "Мексико плаче, Бразилия ги изгони от световното с 2:0"}
{"url": "http://www.bnews.bg/article/244594-vizh_gi_ti_dve_hubavitsi_s_minimalni_dohodi_izharchili_po_1_mln_leva_prez_2016_g", "text": "\n Две жени в България са похарчили по над 1 млн. лв. през 2016 г., но не са посочили никакви доходи пред данъчните, съобщават от НАП. \r\n\r\n Единият сигнал е от данъчната дирекция в Пловдив, а другият е от София. \r\n\r\n Разходите, които са за над 1 млн. лв., излизат от фактури за извършени услуги и покупки на името на двете жени, които са се осигурявали върху минималния осигурителен доход. \r\n\r\n НАП започва проверка на доходите в семействата им, както и издръжката на домакинствата и разходите им. \r\n\r\n \"Ако има престъпление, ще започне наказателно преследване. Но тепърва следва да се изясни дали някой от съпрузите на тези хора няма други официално декларирани доходи, но по всичко изглежда, че има доста съмнителни неща в поведението на тези близо 300 души”, обясни Росен Бъчваров от Националната агенция по приходите. \r\n\r\n „До този извод стигнахме при анализ на данъчните декларации и базите с данни, с които разполагаме. Сравнихме два източника на информация – данъчните декларации и продажбите на всички регистрирани по ДДС фирми в България на най-различни стоки, включително луксозни. Оказа се, че между двете бази с данни има известно несъответствие – близо 300 души, които номинално не са декларирали нито лев доход за 2016 г., но едновременно с това са извършили покупки за над 50 000 лева. Все пак има двама души, които за този период са отчели покупки за над 1 млн. лв.”, обясни за Нова тв Бъчваров. \r\n\r\n   \r\n \n\t\t\t\t\t\t", "date": "2018.07.02", "title": "Виж ги ти! Две хубавици с минимални доходи, изхарчили по 1 млн. лева през 2016 г.!"}
{"url": "http://www.bnews.bg/article/244597-izvanredno_prieha_koko_kamenarov_speshno_v_bolnitsa", "text": "\n Генералният директор на БНТ Константин Каменаров е бил приет по спешност в Правителствената болница преди няколко часа, съобщава BIG5. По информация на техни източници, той е бил откаран до лечебното заведение от свои близки, които е помолил за помощ. \r\n\r\n Кръвното на журналиста е било 200 на 120 и най-вероятно става дума за хипертонична криза. Не е тайна, че шефът на държавната телевизия е сред най-популярните бохеми в столицата, което може би също има отношение към тежката здравословна ситуация, в която е изпаднал.  \r\n\r\n Константин Каменаров стана генерален директор на БНТ през август 2017 г. и наследи поста от Вяра Анкова. Между 2011 и 2013 г. е оперативен директор на държавната телевизия. Явява се на конкурса за генерален директор на \"Сан Стефано\" 29 през 2013 г., но тогава не успя да победи Анкова.  \r\n \n\t\t\t\t\t\t", "date": "2018.07.02", "title": "Извънредно: Приеха Коко Каменаров спешно в болница!"}
{"url": "http://www.bnews.bg/article/244580-sgp_zakopcha_balgarka_i_izraelets_za_prane_na_pari", "text": "\n Софийска градска прокуратура привлече като обвиняеми две лица за пране на пари в София със средства придобити чрез измама, съобщиха от държавното обвинение. \r\n\r\n Софийска градска прокуратура (СГП) привлече като обвиняеми Мария И. (българска гражданка) и Владимир Б. (израелски гражданин) за извършване на финансови операции  с парични средства, придобити чрез измама на територията на Република Франция и Кралство Белгия в размер на 1 410 169 евро – престъпление по чл. 253, ал.1, пр. 1 и пр. 3, алт.1 във вр. с ал. 2, т. 3, във вр. с чл. 20, ал.2, вр. с ал. 1 и чл. 26, ал. 1 от НК. \r\n\r\n Мария И. е обвинена за това, че в периода от м. март 2017 г. до м. юни 2018 г., като посредствен извършител и в съучастие с Владимир Б. (помагач) са извършили финансови операции в гр. София, с цел прикриването на произхода на парични средства, придобити от престъпления, извършвани в Белгия и във Франция. \r\n\r\n Мария И. и Владимир Б. са регистрирали множество търговски дружества в София, по чиито сметки да постъпват парични средства  трансфери от чужбина, без да са налице реално извършени търговски сделки. Двамата са знаели, че парите, които пристигат, са придобити чрез измами, извършени в чужбина. \r\n\r\n СГП е предприела необходимите процесуално-следствени действия. \r\n\r\n С постановление на прокурор при СГП  Мария И. и Владимир Б. са задържани за срок до 72 часа. Предстои СГП да изготви искане до съда за постоянното им задържане под стража. \r\n \n\t\t\t\t\t\t", "date": "2018.07.02", "title": "СГП закопча българка и израелец за пране на пари"}
{"url": "http://www.bnews.bg/article/244571-grimyorat_na_almodovar_si_poiska_seks_ot_filip_grigorov_za_da_go_vkara_vav_film", "text": "\n Гримьорът на Педро Алмодовар си поискал секс от българския актьор Филип Григоров, за да го вкара във филм на испанския режисьор. \r\nНа тази оферта, без грам да се замисля и с ясното съзнание, че отговорът може да му е коствал световна слава, българският актьор Филип Григоров отвръща с най-категоричното си \"Не!\". \r\nОт 17 години той живее и работи в Испания. Филип е първият българин, завършил най-добрата театрална школа в Мадрид \"Кристина Рота\". Партнира на доста популярни артисти, участва в първия сезон на популярния сериал \"Новите съседи\". \r\n\"Има много колежки и колеги, които се подмазват на режисьорите, някои дори са готови да си легнат с тях. Имах възможността да снимам с Алмодовар. В една дискотека се запознах с шефа на гримьорите му. Започна да флиртува с мен, направи ми намеци, че ще ме вреди във филм на Педро. Отказах, разбира се! А той ми каза: Ти никога няма да бъдеш chico Almodovar (момче на Алмодовар - б.р)\", разкрива пикантната история Филип пред камерата на ПИК TV. \r\nОпределя себе си като истински патриот, който никога не би заменил България с Испания. Тежък развод и финансова нищета го принуждават да напусне страната ни преди години. В Мадрид обаче постига огромна популярност. Стига се до там да не може да излезе спокойно по улиците, след като става известен като имитатор и двойник на бившия министър председател на страната Хосе Луис Родригес Сапатеро. \r\n \n\t\t\t\t\t\t", "date": "2018.07.02", "title": "Гримьорът на Алмодовар си поиска секс от Филип Григоров, за да го вкара във филм"}
{"url": "http://www.bnews.bg/article/244584-chernata_magistrala_trakiya_tezhka_katastrofa_vze_zhivota_na_dvama_dushi", "text": "\n Сигнал за тежката катастрофа, възникнала на автомагистрала Тракия в района на гр.Раковски, е подаден днес към 16.25 часа. По първоначални данни, са се ударили два леки автомобила и ТИР, които се движели към София. Според информацията до момента от инцидента на място за загинали двама, един е пострадал, откаран е в най-близкото болнично заведение. На място са екипи на полицията и на бърза помощ, съобщиха от МВР. \r\n\r\n Движението по автомагистралата, посока София, временно е спряно. Обходен маршрут – автомагистрала „Тракия“, Шишманци, Раковски, Калековец, отново автомагистрала „Тракия“. \r\n\r\n   \r\n \n\t\t\t\t\t\t", "date": "2018.07.02", "title": "Черната магистрала \"Тракия\": ТЕЖКА катастрофа взе живота на двама души!"}
{"url": "http://www.bnews.bg/article/244581-vanesa_paradi_se_omazhi", "text": "\n Френската певица Ванеса Паради се омъжи за писателя и режисьор Самюел Беншетри в градчето Сен Симеон.Паради пристигна в малкото кметство, облечена в рокля с волани в кремав цвят и след около 30 минути сключи граждански брак. \r\n\r\n На церемонията в тесен семеен кръг присъстваха петнадесетина гости, сред които фигурираха певците Матийо Шедид, Рафаел и 19-годишната дъщеря на Паради от връзката й с Джони Деп - Лили-Роуз. \r\n\r\n Френската звезда е тясно свързана с това малко градче с 900 жители в провинция Сена и Марна. Тук почина бащата на Ванеса в края на 2017 година. Той притежаваше ресторант \"Ле Сурс\", пишат от БТА. Четиридесет и пет годишните Ванеса Паради и Самюел Беншетри обявиха официално връзката си през август 2017 година. \r\n\r\n Ванеса бе напусната от Джони Деп през 2012 г., тъй като той бе започнал връзка с актрисата Амбър Хърд. Деп и Паради живяха заедно 14 години без брак. Имат две деца - Лили Роуз и Джон Кристофър. \r\n \n\t\t\t\t\t\t", "date": "2018.07.02", "title": " Ванеса Паради се омъжи"}
{"url": "http://www.bnews.bg/article/244585-prof_bozhidar_dimitrov_ostava_zavinagi_v_sozopol", "text": "\n Поклонението пред големия историк ще бъде в Слънчевата зала на Националния исторически музей на 4 юли от 10 ч. до 16 ч. \r\nПроф. Божидар Димитров е пожелал да бъде кремиран и праха да бъде разпръсната над Созополския залив. \r\nПоклонението пред големия историк ще бъде в Слънчевата зала на Националния исторически музей на 4 юли от 10 ч. до 16 ч., съобщи директорът на музей доц. д-р Бони Петрунова, цитирана от \"Труд\". \r\nНа този ден музеят няма да работи за посетители. От Министерството на културата веднага са предложили място за гроб в Алеята на творците в Централните софийски гробища, но семейството ще спази желанието на Божидар Димитров. \r\n \n\t\t\t\t\t\t", "date": "2018.07.02", "title": "Проф. Божидар Димитров остава завинаги в Созопол"}
{"url": "http://www.bnews.bg/article/244587-ispanskite_medii_popilyaha_otbora_si_za_kraha_mu_na_svetovnoto_i_posochiha_zashto_se_provali", "text": "\n Глупаво. Безхаберно. Краят на една ера. \r\n\r\n Това са част от заглавията на медиите в Испания, които отразиха отпадането на националния отбор от световното първенство в Русия.  \r\n\r\n Големите издания посочват всички възможни фактори за провала - от шокиращото уволнение на селекционера Хулен Лопетеги два дни преди старта до състава, подбран от наследника му Фернандо Йеро. \r\n\r\n \"Всичко започна с Флорентино Перес (б.р. - президента на \"Реал\" Мадрид), който разруши атмосферата в националния отбор. Мина пред Лопетеги, който прояви нелоялност и неетичност, и през Луис Рубиалес (б.р. - президента на испанската федерация) с пробързаните му действия. Всичко свърши с играчите, които се провалиха в ключови моменти и спечелиха само един от четирите си мача\", анализира \"Марка\". \r\n\r\n Полузащитникът Андрес Иниеста пък обяви края на кариерата си в испанския национален отбор по футбол след като отборът отпадна на осминафиналите. “Това беше последният ми мач за националния отбор. Имах прекрасни моменти, но краят дойде”, заяви 34-годишният плеймейкър. \r\n \n\t\t\t\t\t\t", "date": "2018.07.02", "title": "Испанските медии попиляха отбора си за краха му на  световното и посочиха защо се провали"}
{"url": "http://www.bnews.bg/article/244561-es_i_london_nyama_da_imat_sdelka", "text": "\n Няма шанс за постигането на сделка за Брекзит между ЕС и Лондон през октомври, твърди британският в. \"Индипендънт\", като цитира еврократи, добре запознати с хода на преговорите. Разговорите между представителите на Брюксел и Лондон били в пълен застой, което означава, че осигуряването на споразумения по основните нерешени въпроси в следващите три месеца е в сферата на фантастиката. \"Няма надежда за октомври. Не знаем какво точно иска Лондон. Как е възможно подобно нещо?\", недоумява член на преговорния екип от страна на ЕС. Друг източник, близък до ЕК, споделя пред в. \"Индипендънт\", че \"сега гледаме на декември като по-вероятна възможност за постигане на споразумение\".  \r\nГлавната причина за блокирането на преговорите били вътрешнополитическите проблеми, пред които са изправени британското правителство и премиерът Тереза Мей. От кабинета й казват само, че \"винаги са били наясно, че Брекзит е предизвикателство\". \r\n\r\n Британският министър на околната среда Майкъл Гоув е скъсал правителствен доклад, в който се споменават варианти за евентуално митническо споразумение с ЕС след Брекзит, пише \"Гардиън\". В пристъп на гняв Гоув скъсал доклада, тъй като съображенията му относно предложенията са били омаловажени. Вестник \"Сън\" пише, че министърът е бил толкова разгневен, че скъсал доклада по време на среща миналата сряда. Планът на премиера на Обединеното кралство Тереза Мей предвижда ново митническо партньорство с ЕС. Поддръжници на Брекзит като Гоув се обявяват против митническо партньорство с ЕС, което би задължило Обединеното кралство да събира митата на ЕС от името на съюза. Те предпочитат алтернатива за максимално улеснение с използване на технология, която ще минимизира необходимостта от митнически проверки вместо изцяло да бъдат прекратени. \r\n \n\t\t\t\t\t\t", "date": "2018.07.02", "title": "ЕС и Лондон няма да имат сделка"}
{"url": "http://www.bnews.bg/article/244589-evropa_dala_predi_godina_nad_200_mln_leva_za_bdzh_a_sega_predpriyatieto_e_pred_falit", "text": "\n След като бе на косъм от продажба БДЖ, днес стана ясно, че е постигната договорка за подписване на споразумение с банките кредитори по Втори облигационен заем на БДЖ, вследствие на което е спряна продажбата на активи на дружеството. Това беше постигнато благодарение на проведените интензивни преговори през последните няколко седмици между екипите на Министерството на транспорта, информационните технологии и съобщенията, „Холдинг БДЖ” ЕАД и представители на облигационерите, похвалиха се от БДЖ. \r\n\r\n Изплащането на оставащите задължения към финансовите институции ще се осъществи чрез предоставяне на възмездна финансова помощ от държавата, след като през юни 2017 г. Европейската комисия одобри държавна помощ за БДЖ в размер на 224 млн. лева. \r\n\r\n Ето тук обаче е ключът за палатката: пари са дадени, а то е пред фалит! Въпросът е в чии джобове са отишли тези средства и защо сега държавният заем е възмезден, т.е. трябва да бъде върнат на държавата?! \r\n \n\t\t\t\t\t\t", "date": "2018.07.02", "title": "Европа дала преди година над 200 млн. лева за БДЖ, а сега предприятието е пред фалит!"}
{"url": "http://www.bnews.bg/article/244563-advokat_kristian_gyoshev_ne_se_otkazvayte_i_se_borete_za_pravata_si", "text": "\n \r\nКристиан Гьошев е адвокат. Още от ученик той се впуска в първата си битка за справедливост, като успешно печели заедно с други родители, чрез съдебни дела правото на учениците от цяла България да завършат средно образование по начинът, по който са приети в училище – без да полагат задължителни матури. Тогава той е само на 17 г. \r\n\r\n В предаването по Нова Телевизия „Събуди се“ в неделната утрин на 1 юли 2018 г., той разказа пред журналистът Мария Йотова за своите битки с държавната и общинска администрация. Разпростря своя разказ от 2002 година – когато е първият му правен сблъсък до днес – когато вече е правоспособен адвокат. През серията от негови дела биват „шамаросани“ общини, министерства, футболни треньори, „паяците“ в Слънчев бряг и Златни пясъци, Националният осигурителен институт, КАТ и други. \r\nМакар да е търсил и печелил битки за своите права, той споделя, че тези дела носят като ефект дисциплиниране на администрацията и могат да послужат като съдебна практика на други граждани, попаднали в неговата ситуация. Отрича да води съдебните процеси заради финансов интерес, тъй като сумите от тях са прекалено малки, а продължителността на делата дълга. Нарича победите си част от „романтиката в правото“ и съветва хората да се борят за правата си. \r\nЦялото интервю гледайте  или в сайта на Нова телевизия. \r\n  \r\n \n\t\t\t\t\t\t", "date": "2018.07.02", "title": "Адвокат Кристиан Гьошев: Не се отказвайте и се борете за правата си!"}
{"url": "http://www.bnews.bg/article/244598-kray_na_uimbaldan_za_grigor", "text": "\n Григор Димитров си тръгва от Уимбълдън след като загуби с 1-3 (6:1, 6:7, 6:7, 4:6) от Стан Вавринка в среща от първия кръг на \"Уимбълдън\" и отпадна от борбата след близо 3-часов двубой, който започна фантастично за него. \r\n\r\n Българинът в началото буквално отнесе швейцареца, но двата сета, които загуби с тайбрек, го разколебаха в четвъртия, което доведе до загубата му. \r\n\r\n Григор досега нямаше загуба от  Вавринка от 2013 година. Швейцарецът в следващия кръг ще срещне италианеца Томас Фабиано, победил с 3-1 индиеца Юки Бамбри. \r\n \n\t\t\t\t\t\t", "date": "2018.07.02", "title": "Край на Уимбълдън за Григор!"}
{"url": "http://www.bnews.bg/article/244562-boyko_ne_hodi_v_parlamenta_no_shte_otide_da_se_hvali_za_evropredsedatelstvoto_i_kakvo_shte_pravi_s_lilitu", "text": "\n   \r\n\r\n Премиерът Бойко Борисов щял информира депутатите за резултатите от Българското председателство на Съвета на ЕС. Това гласи писмо на премиера до председателя на парламента Цвета Караянчева, информираха от пресслужбата на МС. \r\n\r\n Както става ясно от така написаното писмо, Борисов сам изявява желание да отиде в парламента, когато никой не го вика, за да приказва неща, на които никой не вярва. \r\n\r\n Дали е наясно, че БСП пак ще го подхванат, но какво го интересува, като той няма намерение да им отговаря, а може и  , така както направи на питането какво е постигнал в Русия при срещата с Путин, след 11 месеца мълчание, а кракът му не бе стъпвал в парламента. Както самият той изплю камъчето: Нищо не е направил. \r\n\r\n Що се отнася до любимката му -  ЛилитУ Павлова, която на гърба си  - буквално и преносно, изнесе \"голямото\" председателство, и питанките какво ще стане с нея, като няма над какво да министерства, завесата вече бе открехната: \"огромният\" опит на ЛилитУ ще я изпрати на синекурна длъжност в Европа. \r\n\r\n Иначе как ще се случи: По волята бащицата и слънцето на народа Народното събрание: \r\n1. Избира и освобождава членовете на правителството; \r\n2. Създава, преобразува и закрива министерства. \r\n\r\n След което ще я изпратят за заслуги на топла и хубава длъжност в чужбина. Дебелите сметки за ток тук ще си ги плащаме ние. \r\n\r\n   \r\n \n\t\t\t\t\t\t", "date": "2018.07.02", "title": "Бойко не ходи в парламента, но ще отиде да се хвали за европредседателството и... какво ще прави с ЛилитУ!"}
{"url": "http://www.bnews.bg/article/244568-mon_dade_nazad_s_novite_maturi_sled_7_klas_zasega", "text": "\n Омбудсманът Мая Манолова изпрати препоръка на министъра на образованието и науката Красимир Вълчев по повод готвените промени за провеждане на изпитите за националното външно оценяване /НВО/ по български език и литература /БЕЛ/ след завършване на VII клас. \r\n\r\n В институцията на обществения защитник са постъпили десетки жалби от разтревожени родители на бъдещи седмокласници и шестокласници, в които заявяват категоричната си позиция срещу намерението на МОН матурата по БЕЛ след VII клас за учебната 2018 г./2019 г. да включва материала от обучението в V, VI и VII клас. \r\n\r\n На 6 юни т.г. от МОН обявиха, че се обсъжда коренна промяна в съдържанието на изпита, като той вече ще включва не само съдържанието от задължителната подготовка в VII клас, а и това от шести и пети. \r\n\r\n Родителите на седмокласници и шестокласници протестират, тъй като техните деца, набор 2005 г. и набор 2006 г., са заварено положение и се оказват неподготвени за новите промени. \"Основен принцип в правото е даден закон, ако засяга неблагоприятно лица, то той да важи занапред, а не за заварени случаи. Нашите деца вече преминаха през материала за пети и шести клас, без реално да имат представа, че ще полагат изпит върху него\", пишат те. \r\n\r\n Родителите са категорични, че е резонно, ако въобще има необходимост от промени във формата, то те да се отнасят за бъдещите петокласници - набор 2007 г. \r\n\r\n В отговор до омбудсмана Мая Манолова министърът на образованието и науката Красимир Вълчев уверява, че \"експертите в МОН се съобразиха с обществените нагласи и с интересите на учениците, затова ще предложат в НВО по БЕЛ през учебната 2018/2019 година да бъде включено учебно съдържание от компонент литература само за VII клас\". \r\n\r\n В препоръката си до министър Вълчев Манолова обаче акцентира, че \"отсрочката\" трябва да важи и за бъдещите шестокласници, а нововъведенията да влязат в сила за децата, които през новата учебна година ще бъдат в пети клас, за да имат време да се подготвят. \r\n \n\t\t\t\t\t\t", "date": "2018.07.02", "title": "МОН даде назад с новите матури след 7 клас, засега..."}
{"url": "http://www.bnews.bg/article/244569-avtobus_s_turisti_plamna_kray_pomorie_horata_sa_spaseni", "text": "\n Автобус, превозващ еврейски туристи, се е запалил по време на движение близо до Поморие, съобщава БТА. Инцидентът е възникнал около 13,00 часа в района преди къмпинг \"Европа\". \r\nТам автобусът на фирма \"Мега транс\" се е запалил в основната част на двигателя. Това съобщиха от Областната дирекция на МВР-Бургас. Автобусът е превозвал туристите от бургаски мол към курорта \"Слънчев бряг\". Шофьорът е успял да овладее ситуацията, отбивайки автобуса в аварийна лента и с помощта на полицаи, успели да евакуират туристите. \r\nОт инцидента е изгоряла само двигателната част от автобуса. Няма пострадали. Всички туристи са извозени до курорта \"Слънчев бряг\" от друг автобус, изпратен от фирмата. \r\n \n\t\t\t\t\t\t", "date": "2018.07.02", "title": "Автобус с туристи пламна край Поморие, хората са спасени!"}
{"url": "http://www.bnews.bg/article/244552-kukata_lud_po_shveytsarska_manekenka_da_vlyuben_sam", "text": "\n \"Да, влюбен съм! И това ме кара да работя повече и да осмислям дните си.\" Това сподели 49-годишният актьор Мариан Вълев, който в момента е в курорта Свети Влас и снима кримиекшъна \"Ускорение\". \r\n\r\n Симпатягата, който стана популярен с прякора Куката от \"Под прикритие\", не крие любовта, която го вдъхновява. Това е 34-годишната швейцарска манекенка Жули Ордон, която също участва в лентата. Хора от екипа на актьора споделят, че час по час той и красавицата, която е обвързана, си гукали заедно, макар тя да участва в повече интимни сцени с колега на Вълев - Александър Сано. \"Тази жена е божествена, просто не мога да спра да я гледам\", възхищавал се на Жули Куката. \r\nФактът, че тя е омъжена за милиардера Дейвид Мимрам, не попречил на БГ звездата настоятелно да флиртува с блондинката. Вълев проявил завидно търпение и упоритост, докато най-накрая попаднал в полезрението на Ордон. Двамата постоянно се шегували на снимачната площадка, а актьорът носел напитки и храна за Ордон, като не отлепял очи от нея. От доста време се говори, че Куката има финансови проблеми, но покрай сериала успял да закрепи материалното си положение. \r\nАктьорът гушнал тлъст хонорар и така закърпил поизтънелия си бюджет. Специално за ролята си в \"Ускорение\" той е променил визията си, като е боядисал косата си в перхидролено русо. Ексцентричното решение било на режисьора Димитър Митовски, а Куката прегърнал идеята, без да се замисля. Първият сезон на екшъна ще включва 12 епизода, международна продукция е и ще го видим на екран късна есен. \r\n \n\t\t\t\t\t\t", "date": "2018.07.02", "title": "Куката луд по швейцарска манекенка: Да, влюбен съм!"}
{"url": "http://www.bnews.bg/article/244586-kakvi_tayni_smetki_si_pravi_tramp_za_siriya_i_kakvo_shte_iska_ot_putin", "text": "\n Един от резултатите от първата пълноформатна среща между президентите Владимир Путин и Доналд Тръмп в Хелзинки може да бъде \"предаването\" на Североизточна Сирия от Вашингтон. Такова предположение изказа пред \"Независимая газета\" бившият специален представител на Държавния департамент по политическия преход в Сирия Фредерик Хоф, според когото изтеглянето на американските сили като отстъпка ще помогне на Тръмп да спаси репутацията си. Но Руската федерация ще трябва да поеме някои ангажименти. \r\n\r\n \"Сирийският режим, Иран и Русия преследват голяма цел. Те се тревожат, че ако обстановката в Североизточна Сирия успешно се стабилизира след \"Ислямска държава\" (забранена в Руската федерация терористична групировка - бел. на \"Независимая газета\"), може да се появи нещо уникално в сирийската криза: привлекателна, жизнеспособна алтернатива на Асад и неговото обкръжение\", каза пред \"Независимая газета\" бившият дипломат, имайки предвид сирийските райони, които са под американски \"протекторат\". \r\n\r\n \"Те (Москва, Дамаск и Техеран - бел. на \"Независимая газета\") искат президентът Тръмп да се довери на своите инстинкти и да предаде североизтока на режима (президента Башар Асад - бел. на \"Независимая газета\"). Москва, на свой ред, може да обмисли варианта за гарантиране на сигурността на Израел и Йордания на югозапад като стимул за САЩ да се откажат от североизточната част\", пише анализаторът. \r\n\r\n Хоф припомни, че Тръмп е завладян от идеята за изтегляне на войските на САЩ от Сирия и свеждане до нула на тяхното участие в дейности, свързани с този въоръжен конфликт. \r\n \n\t\t\t\t\t\t", "date": "2018.07.02", "title": "Какви тайни сметки си прави Тръмп за Сирия и какво ще иска от Путин!"}
{"url": "http://www.bnews.bg/article/244570-operniyat_yuli_v_letniya_teatar_na_varna_zapochva_s_karmen", "text": "\n След изключително успешните премиерни спектакли на мюзикълите „Да пееш под дъжда“ и „Зоро“, в Опера в Летния театър настъпва с пълна сила времето на операта. \r\n\r\n На 2 юли в обичайния час 21.00, на сцената на Летния театър, под диригентството на Маестро Иван Кожухаров, ще се разиграе покъртителната житейска драма на пламенната циганка Кармен, за която свободата и любовта стоят по-високо от живота. \r\n\r\n Почитателите на Опера в Летния театър ще имат удоволствието да чуят в ролята на Кармен великолепното сопрано Саня Анастасия. Тя изучава музика в Университетите по музика и сценични изкуства в Грац и Виена. От 2008 г. е постоянен гост-солист на Националната опера в Сараево (Босна и Херцеговина). От лятото на 2013 г. е с ангажименти в Арена ди Верона, в ролите на Фенена в \"Набуко\", в партньорство с Пласидо Доминго; Амнерис в \"Аида\", Улрика в „Бал с маски“ и Кармен. През октомври 2018 г. тя ще изпълни ролята на Амнерис в „Аида“ по покана на Tokyo Nikikai Opera Foundation. \r\n\r\n На сцената на Опера в Летния театър Саня Анастасия ще бъде в обръжението на своите любими мъже – Дон Хозе в изпълнение на обичания от варненци гост Ивайло Михайлов и Ескамилио - Деян Вачков, солистът на Държавна опера Варна, който ще пее тук след участията си в Арена ди Верона и Болшой театър. В спектакъла, под режисурата на Кузман Попов, ще чуем Ирина Жекова с нейната прекрасна Микаела, Гео Чобанов – Цунига, Силвия Ангелова – Мерцедес, Илко Захариев – Моралес, Галина Великова – Фраскита, Пламен Долапчиев – Данкайро и Теодор Петков – Данкайро. \r\n\r\n   \r\n \n\t\t\t\t\t\t", "date": "2018.07.02", "title": "Оперният юли в Летния театър на Варна започва с Кармен \r\n"}
{"url": "http://www.bnews.bg/article/244572-belgiyskite_politsai_predotvratili_teroristichen_akt_podgotvyan_za_frantsiya", "text": "\n Белгийската полиция предотврати терористичен атентат, който е бил подготвян на територията на страната, но е трябвало да бъде извършен във Франция, съобщи федералната прокуратурата на кралството.  \r\n„Белгийските правоохранителни органи предотвратиха терористично нападение във Франция, което е подготвяно от двойка, идваща от Иран“, се казва в изявлението, цитирано от БГНЕС. Белгийската телевизия VTM съобщи, че нападението е трябвало да стане по време на среща на иранска опозиционна партия в изгнание. Полицейските сапьори са открили самоделна бомба в автомобил. \r\n \n\t\t\t\t\t\t", "date": "2018.07.02", "title": "Белгийските полицаи предотвратили терористичен акт, подготвян за Франция"}
{"url": "http://www.bnews.bg/article/244565-bsp_nastroyva_edin_sreshtu_drug_dobroto_i_loshoto_chenge_borisov_zastava_li_zad_dumite_na_tsv_tsv_za_rusiya_i_kitay_ili_tsvetanov_veche_e_parvi_v_gerb", "text": "\n Изпълнителното бюро на БСП се обръща към министър-председателя с въпрос дали споделя възгледите на заместника си в партията и ръководител на ПГ на депутатите от ГЕРБ Цветан Цветанов по отношение на позицията на Русия и Китай спрямо България, съобщава червената партия на официалния си сайт. \r\n\r\n Припомняме, че на брифинг Цветан Цветанов оцени Русия и Китай като едни от \"основните заплахи за мира и сигурността\". \r\n\r\n От БСП оценяват това изявление като безотговорно, непремерено и създаващо рискове за България и приемат, че то е официална позиция на партията, респективно и на излъченото от нея и нейната Парламентарна група правителство. \r\n\r\n В тази връзка ИБ на БСП се обръщат към Бойко Борисов със следните 2 въпроса: \r\n\r\n - Как тази позиция кореспондира с обявените от него усилия за нормализиране на отношенията с Русия при неотдавнашната си визита в Москва? Как ще бъдат развивани енергийните проекти със страна, която е обявена за \"основна заплаха за мира и сигурността\"? \r\n\r\n - Как изявленията на Цветан Цветанов кореспондират с предстоящата на 6-7 юли среща в София Китай - Централна и Източна Европа? Как ще бъдат постигнати целите на визитата на Ли Къцян, след като дни преди това е обявен за премиер на страна - \"основна заплаха за мира и сигурността\"? \r\n\r\n Настояваме българският министър-председател да поеме лична отговорност за тези изявления като или ги потвърди, или се разграничи категорично със съответните действия по отношение на втория човек в партията му.  \r\nЛипсата на такива действия за нас ще означава, че правителството се солидаризира с тези позиции или че вторият човек в ГЕРБ вече, де факто, е първи. \r\n \n\t\t\t\t\t\t", "date": "2018.07.02", "title": "БСП настройва един срещу друг \"доброто\" и \"лошото\" ченге: Борисов, застава ли зад думите на Цв.Цв. за Русия и Китай или Цветанов вече е първи в ГЕРБ?"}
{"url": "http://www.bnews.bg/article/244578-ne_mozhe_poveche_taka_manolova_izprashta_na_prokuraturata_novite_tseni_na_toka_i_parnoto", "text": "\n   \r\n\r\n Поскъпването на тока, парното и електроенергията от 1 юли отива в прокуратурата, заяви омбудсманът Мая Манолова. От сутринта тя е провела разговори с представители на обвинението, както и с главния прокурор Сотир Цацаров. \r\n\r\n Средното покачване на цената на електрическата енергия за потребителите на регулирания пазар за новия ценови период е с 2,03%, а на топлинната енергия с 7,33%. \r\n\r\n \"КЕВР продължава своята любима практика да коригира цените на парното и тока само когато посоката е увеличение, но когато цената на природния газ се намалява, няма съответно намаляване на цените на тези услуги от първа необходимост от българските граждани“, посочи Манолова, като припомни, че намалението на цената на природния газ за четвъртото тримесечие на 2017 г. от 7,29% не е било отразено в цените на парното и тока. \r\n\r\n По думите й по време на обсъждането за повишаване цените на парното и ел. енергията не е било ясно какво ще бъде увеличението на цената на природния газ, както и че то е било проведено формално. \r\n\r\n \"Сезирали сме и Конституционния съд, атакувайки текста, който не дава право на гражданите да обжалват подобни решения, които касаят бюджета на техните домакинства. Единствената възможност, която остава за правна реакция, е през прокуратурата, която ако намери достатъчно основания, може да протестира тези решения на КЕВР“, обяви Манолова. \r\n\r\n В сряда, в 10.00 часа, Манолова ще внесе иск във Върховната административна прокуратура, предаде Канал 3. \r\n\r\n Омбудсманът ще се срещне със заместник-главния прокурор и ръководител на Върховна административната прокуратура Ася Петрова във връзка с решенията на Комисията за водно и енергийно регулиране (КЕВР) за повишаване цените на парното и тока, съобщиха от пресцентъра на Омбудсмана на Р България. \r\n \n\t\t\t\t\t\t", "date": "2018.07.02", "title": "Не може повече така: Манолова изпраща на прокуратурата новите цени на тока и парното!"}
{"url": "http://www.bnews.bg/article/244588-14_godini_zatvor_za_ubietsa_na_milena_koyto_parvo_ya_naragal_smartonosno_a_posle_ya_zavil_s_odealo", "text": "\n 27-годишният Илиян Рангелов, който уби годеницата си Милена Динова, ще лежи 14 години в затвора. Това реши преди минути пловдивският окръжен съд. Освен това магистратите присъдиха Илиян да плати по 150 000 лева кръвнина на майката, бащата и брата на убитата. \r\n\r\n На излизане роднините на Илиян запазиха пълно мълчание, адвокатът му също.  Пред БЛИЦ майката на Милена Динова бе категорична, че ще облажва докрай и иска доживотна присъда за убийството на дъщеря си.  \r\n\r\n Докато съдия Семедчиев четеше присъдата, лицето на Илиян не тръпнаха и той запази каменно изражение. Припомняме, че Илиян Рангелов уби красивата си годеница Милена на 28 декември 2016 година в село Куртово Конаре. Въпреки че държавното обвинение и почернените роднини на момичето настояваха за доживотен затвор, съдът взе решение Рангелов да прекара зад решетките 14 години.  \r\n\r\n Според прокуратурата, около 22.30 ч. Илиян се е прибрал от кръчма, където е бил с приятели. Поискал е интимна близост с Милена, тя му е отказала. Оттам ескалирала отново кавгата, Милена е тръгнала за работа нощна смяна като е взела със себе си торбичка с дрехи, с които да се преоблече на работното си място.   Илиян решил, че тя си тръгва от него завинаги и си носи багажа. На излизане Милена е казала на Илиян, че не желае повече да живее с него. Той е взел спонтанното решение да я убие, настигнал я е на улицата, хванал я за рамото, обърнал я с лице към себе си и забил ножа под гърдите докато гледал любимата си в очите. \r\n\r\n Свидетелски показания сочат, че Илиян разказал, че след като е бил извикан от колеги на Милена, е излязъл, видял е трупа, върнал се е в дома си, взел е одеяло, в което е завил тялото. От дългогодишния си опит като криминалист знам, че когато убиецът е близък с жертвата, след извършване на престъплението той полага грижи за нея, защото по този начин изкупва вината вътре в себе си.  \r\n  \r\n\r\n  Първоначално Илиян прави пълни самопризнания за убийството, но към този момент категорично отрича и обявява, че те са били дадени под натиск. \r\n  \r\n \n\t\t\t\t\t\t", "date": "2018.07.02", "title": "14 години затвор за убиеца на Милена, който първо я наръгал смъртоносно, а после я завил с одеало!"}
{"url": "http://www.bnews.bg/article/244553-chernata_zlatka_otmaknala_noviya_si_ot_legloto_na_kolezhka", "text": "\n След като разведе женения Мирослав, а впоследствие той я заряза, плеймейтката сега е разделила новият си мъж с приятелката му \r\n\r\n Новият избраник на Злати се казва Галин Гочев и има дъщеря, ученичка в началното училище. Връзката между батката и плеймейтката е от два месеца, но те не крият любовта си. Гочев има дребен бизнес в Бургас – автомивки, автомонтьор е и кара мотори. \r\nПрез леглото му са минали доста силиконови красавици, като една от тях е скандалната плеймейтка Глория Аенска. Според слуховете финансовото състояние на татуирания мачо е стабилно и това е една пот причините Златка да му обърне внимание, пише „Таблоид“.  Галин вече е запознал дъщеря си с Димитрова, а двете дали от лицемерие, или не, са потвърдили, че са се харесали.  \r\n \n\t\t\t\t\t\t", "date": "2018.07.02", "title": "Черната Златка отмъкнала новия си от леглото на колежка "}
{"url": "http://www.bnews.bg/article/244591-ot_poslednite_minuti_ogromen_pozhar_gori_na_vhoda_na_burgas", "text": "\n Пламъците са обхванали голямо пространство от сухи треви \r\nГолям пожар бушува около магазин Джъмбо на входа на Бургас в този момент, съобщават читатели на Флагман.бг.  От фотосите се вижда, че пламъците са обхванали сухи треви, но на широк фронт. \r\nНа място е пристигнал и пожарникарски екип, но заради силния вятър огнеборците трудно успяват да овладеят пламъците. \r\n \n\t\t\t\t\t\t", "date": "2018.07.02", "title": "От последните минути: Огромен ПОЖАР гори на входа на Бургас!"}
{"url": "http://www.bnews.bg/article/244558-shtetite_ot_poroite_sa_2_mln_leva_shte_gi_plati", "text": "\n Пороите от миналата седмица са нанесли щети на стойност 2 милиона върху републиканската пътна инфраструктура. Това съобщи министърът на регионалното развитие и благоустройството Николай Нанков, който присъства на първата копка от рехабилитацията на пътя Чирпан – Симеоновград, направена в Димитровград. \r\n\r\n Той обяви, че щетите ще бъдат покрити или от бюджета, или по линия на фонд \"Солидарност\" на Европейския съюз, по който ще се кандидатства отново. Трети вариант е Комисията по бедствия и аварии към Министерски съвет. \r\n\r\n Нанков бе категоричен, че трябва да се инвестира в превенция, тъй като заради климатичните промени все по-често природата ще ни сблъсква с подобни явления. \r\n\r\n Над 500 хиляди лева са щетите само в Смолян, обяви зам.-кметът на града Мариана Цекова. \r\n\r\n Описването на щетите още не е приключило, тъй като все още пристигат информации от кметствата в Общината. Продължава почистването на засегнатите от наводнението улици и пътища. Поискано е съдействие от военни и техника при възстановителните дейности в региона. Очаква се Министерството на отбраната да изпрати водоноска за питейна вода в Чепеларе, тъй като чешмяната вода там е замътена, предаде Канал 3. \r\n \n\t\t\t\t\t\t", "date": "2018.07.02", "title": "Щетите от пороите са 2 млн. лева, ще ги плати..."}
{"url": "http://www.bnews.bg/article/244539-dara_okrade_viziyata_na_galena_shte_zapee_li_chalga", "text": "\n \r\nЛипса на свежи идеи и всякаква креативност демонстрира младата певица Дара. \r\nТя се появи с визия досущ като на колежката си от лекия жанр – Галена. Разликата е само в цвета на плитките и в годините, когато тези прически бяха модерни – цели 8. Дара дори копира жеста от фотоса на кака си Галя. \r\nДали тази „грешка“ е дело на младата изпълнителка или на стилиста й остава загадка, но ако е второто, то Дара трябва да го смени и то незабавно. \r\nСледващата стъпка на варненката е да започне да пее чалга и да върти кючеци, подобно на съперницата си Гери-Никол, на която сякаш повече прилягат ориенталските ритми и визия. \r\n  \r\n \n\t\t\t\t\t\t", "date": "2018.07.02", "title": "Дара окраде визията на Галена! Ще запее ли чалга? "}
{"url": "http://www.bnews.bg/article/244537-veselin_marinov_izlaga_tsyala_balgariya_za_razdyalata_si_s_veselina_peeva_zaedno_sa_a_tya_derebeystva_v_dobrich_zaradi_blizostta_si_s_pevetsa_shokirashti_razkritiya", "text": "\n Веселин Маринов не е скъсал с гаджето си блондинката Веселина Пеева, а е разиграл цирк пред очите на цяла България, разкри HotArena. \r\nПрез последните 3-4 месеца самият певец и лица от компанията му продуцент Пайнер контролирано в определени медии пускаха информации, че певеца е самотен, без жена до себе си и отдаден изцяло на кариерата си. Този имидж старателно беше лансиран особено след смъртта на бащата на Маринов. За никога от близките му не е тайна, че родителите му бяха категорично против връзката на сина им с Пеева, която е бивша сервитьорка и майка зарязала децата си за да мърсува с потния трубадур. Нервите, които изживя баща му покрай тази скандална любовна афера най - вероятно са се отразили фатално на здравето му, коментират не един и двама човека от шоу бизнеса. \r\nЗа това Веселина Маринов беше решил да смени публичната тактика и да не се показва никъде с блондинката от Добрич. Дори отиде и сам на почивка в Турция, за да повярват феновете му, че е разкарал уруспията Пеева. \r\nИстината обаче лъсна в началото на миналия месец. На 6 юни в сайта pronewsdobrich.bg излиза публикация със заглавие \"Веселин Маринов с взривяващ концерт в Добрич\". Текстът е написан в стил Работническо дело възхваляващ таланта на певеца. Съвсем не случайно в материала фигурира следното изречение : \"С песента „Моето момиче” той поздрави любимата си Веселинка, която е от Добрич и беше в залата. \" \r\nСайтът pronewsdobrich се списва от Станислава Кръстева, която е една от пиарките на управляващата партия в Добрич. Публичен известен факт е и че Веско Маринов е обвързан с ГЕРБ, включително и по бизнес линии. \r\nКръстева е отразила концерта му в Добрич и специално е подчертала за присъствието на Веселина Пеева, защото има конкретни причини за това. Блондинката се изживявала като кмет в сянка на града заради известното си гадже. Източници на HotArena от града разкриват, че бившата сервитьорка и майка беглец буквално деребейства из Добрич с името на Веско Маринов. \r\nНе случайно на концерта му в града в началото на миналия месец тя демонстративно е довела в залата цялата си рода и тумбата се настанила на първия ред, за да видят всички хора колко са \"важни\". \r\nHotArena научи, че Веселина Пеева толкова се е самозабравила и е изгубила връзка с реалността, че дори е осъществила насилие над малкия си син и това е документирано. \r\nОчаквайте продължение! Шокиращи кадри на вилнеещата любовница на Веселин Маринов и още за лъжите на двамата. \r\n  \r\n \n\t\t\t\t\t\t", "date": "2018.07.02", "title": "Веселин Маринов излъга цяла България за раздялата си с Веселина Пеева! Заедно са, а тя деребейства в Добрич заради близостта си с певеца (Шокиращи разкрития) "}
{"url": "http://www.bnews.bg/article/244551-turist_se_udavi_v_kiten_drug_go_spasiha_ot", "text": "\n Полски турист се удави в морето край Китен, съобщават от Районното управление на полицията в Приморско. Тялото на 38-годишния мъж е открито в морето на южния плаж на Китен, срещу хотел \"Сабина\", на 29 юни по обяд. \r\n\r\n Няма следи от насилие. Води се досъдебно производство.  \r\n\r\n Туристът бил отседнал в Созопол. \r\n\r\n Друг полски турист бе спасен от покрива на хотел в Приморско, където лежал в безпомощно състояние. Сигнал за забелязания мъж бил получен на 30 юни в местното полицейско управление. След употреба на голямо количество алкохол 35-годишният мъж се качил на покрива, на около 30 метра височина, и легнал на ръба, до отводнителния улей. С \r\n\r\n Служители от пожарната и полицията с риск за живота и здравето си са успели да го свалят от покрива с помощта на въже и стълба. П.В. е задържан за срок от 24 часа. Работата по случая продължава от служители на Районно управление – Приморско. \r\n \n\t\t\t\t\t\t", "date": "2018.07.02", "title": "Турист се УДАВИ в Китен, друг го спасиха от… "}
{"url": "http://www.bnews.bg/article/244542-totsa_chaka_sin_ot_noviya_si_mazh", "text": "\n Антония Петрова, която преди седмица се омъжи за втори път на романтична церемония в Гърция, призна, че е готова да посрещне първия си наследник. Нещо повече, със съпруга си Ивайло Батинков вече работят за това. \r\n\r\n „Като всяко младо семейство искаме да имаме деца. Дай боже, да ни се случи в най-скоро време“, обясни пред светското списание „Love Style” младоженецът. Според Антония пък първото им дете ще е момче. \r\n\r\n Вече се появиха и съмнения, че по време на церемонията миската е била бременна. Сватбата се състоя на 17 юни пред едва 50-ина гости в Порто Елея, Солун. С нея влюбените отпразнуваха и 3-ия месец от старта на връзката си. И двамата са категорични, че любовта им е от пръв поглед. Предложението за брак пък дошло при първата среща на родителите им. Антония и Ивайло планират и втора сватба в по-широк кръг в България в края на лятото, пише \"Уикенд\". \r\n  \r\n \n\t\t\t\t\t\t", "date": "2018.07.02", "title": "Тоца чака син от новия си мъж"}
{"url": "http://www.bnews.bg/article/244545-politsiya_i_salzotvoren_gaz_na_prayda_v_istanbul", "text": "\n Полицията в Истанбул използва сълзотворен газ, за да разпръсне стотици хора, събрали се за прайд в турския град. Участниците в демонстрацията развяваха знамена с цветовете на дъгата и скандираха лозунги срещу дискриминацията. Шествието им се опита да премине през центъра на града, но хората бяха спрени от силите на реда. \r\n\r\n Мероприятието беше забранено, което се случва за четвърта поредна година. Властите в Истанбул обясниха своето решение със съображения, свързани със сигурността, както и \"чувствителността\" на обществото по този въпрос. \r\n\r\n През последните месеци всякакви културни прояви, свързани с ЛГБТИ, са ограничавани от властите в южната ни съседка със същото обяснение. \r\n \n\t\t\t\t\t\t", "date": "2018.07.02", "title": "Полиция и сълзотворен газ на прайда в Истанбул"}
{"url": "http://www.bnews.bg/article/244533-targovtsi_po_moreto_probutvat_samo_menteta_na", "text": "\n На търговците в Слънчев бряг очевидно изобщо не им пука от провежданите през последната седмица масови полицейски акции срещу ментетата. От 7-8 дни униформените са погнали продавачите на евтини реплики по курортите, но това очевидно не може да ги изплаши и дори и да им бъде конфискувана стоката, те се снабдяват с нова порция ментета, които пробутват на туристите, пише Флагман бг. Чужденците, особено тези, които идват за първа година, трудно могат да разпознаят някоя от евтините реплики и здраво си пазаруват, мислейки, че са хванали огромна разпродажба. \r\n\r\n Като топъл хляб се харчат най-скъпите модели Nike, с открита камера, които се продават за не повече от 35 лв за чифт. За Converse –най-добрите кецове в света, летовника се бърка в джоба с не повече от трийсетина лева. \r\n\r\n Ирландска туристка напълни чантата си с няколко чифта от марката Nike, като обясни, че ги купува за себе си и не за първи път го прави. „В Ирландия маратонките дори и по време на намаление не струват толкова евтино колкото при вас. В края на престоя си ще си купя и няколко стека цигари, защото също са на много изгодна цена във вашата страна”, обясни Ерин от Дъблин. \r\n\r\n \r\n  \r\n \n\t\t\t\t\t\t", "date": "2018.07.02", "title": "Търговци по морето пробутват само ментета на…"}
{"url": "http://www.bnews.bg/article/244546-migrantite_iznesli_18_miliarda_ot_germaniya", "text": "\n Общата сума на паричните преводи от Германия за 10 години е нараснала с 6,5 млрд. евро. Федералната република се нарежда сред страните с най-голям брой преводи. \r\n\r\n Сумата на паричните преводи, които мигрантите изпращат на своите роднини в други държави, съществено е нараснала. През 2016 г. около 17,7 милиарда евро са били преведени от Германия в родните страни на мигрантите, което е с 6,5 милиарда евро повече, отколкото през 2007 г. Германия влезе в групата на държавите, от които се правят най-много преводи, отбелязва „Ди Велт“. \r\n\r\n ФРГ е изпреварена само от САЩ, Саудитска Арабия и Швейцария. Германското правителство оценява голямото количество на паричните преводи като „стимулиращо развитието“, защото парите в крайна сметка се оказват в хората от развиващите се страни. Към 2030 г. се очаква да бъдат съкратени много високите такси за преводи до нивата от по-малко от 3%. \r\n\r\n Представителят на партията „Алтернатива за Германия“ /АзГ/ Маркус Фронмайер смята, че получателите на социални помощи в Германия изпращат част от парите си на роднини. Той подчерта, че развитието на другите държави не може да става за сметка на германската социална система. АГ настоява да се забрани на мигрантите да превеждат част от помощите си в други държави. \r\n \n\t\t\t\t\t\t", "date": "2018.07.02", "title": "Мигрантите изнесли 18 милиарда от Германия "}
{"url": "http://www.bnews.bg/article/244547-barekov_dneshnite_patreoti_izlagaha_naroda_che_shte_boryat_monopolite_v_energetikata_napalniha_tarbusite_i_torbichkite_a_vie_plashtate_smetkite_snimki", "text": "\n Евродепутатът Николай Бареков припомни някои обещания на част от управляващите, които не изпълняват дълга си към народа. \r\n\r\n Ето какво писа той във Фейсбук: \r\n\r\n 2013 февруари днешните Патреоти яхнаха безскрупулно народния бунт срещу високите сметки за ток. Излъгаха, че ще борят монополите в енергетиката. Те напълниха търбусите и торбичките, а вие плащате сметките. Помните ли? Или забрави стадото. Предстоящата зима ПатрЕотите ще са от грешната страна на барикадата заедно с Гинка. Очаква ги възмездието на роба! Робите на Топлофикация, Овъргаз, Булгаргаз и ЧЕЗ. \r\n\r\n \r\n\r\n   \r\n \n\t\t\t\t\t\t", "date": "2018.07.02", "title": "Бареков: Днешните ПатрЕоти излъгаха народа, че ще борят монополите в енергетиката! Напълниха търбусите и торбичките, а вие плащате сметките! (СНИМКИ) "}
{"url": "http://www.bnews.bg/article/244548-strashno_razbitata_prestapna_grupa_planirala_ubiystvoto_na_politsai_i_spetsprokurori", "text": "\n Разбитата през уикенда разбита престъпна наркогрупа е планирала убийството на полицаи и спецпрокурори. Планирали са насилствени действия спрямо служители на СДВР, ГДБОП и двама спецпрокурори, разкриха от прокуратурата и МВР на извънреден брифинг. \r\n\r\n Групата е следила и един от служителите на полицията, за да се запознае с неговите навици. Бандата е била заловена на връх Шипка. До момента 10 лица са в ареста, а други 10 очакват своите обвинения, каза главен комисар Ивайло Спиридонов, шеф на ГДБОП. Въпросната група е в нашето полезрение от средата на миналата година, уточни главният комисар. \r\n\r\n По думите му е това е била група, която влияе на крими обстановката в цялата страна. Групата е новосформирана, а антимафиотите установили, че в два от кварталите на София започнали агресивни действия спрямо дилъри, които са ангажирани с други групи. Тези наркодилъри били накарани да продават дрога за тях. \r\n\r\n \"Преди два месеца постъпи оперативна информация, че въпросните лица планират насилствени действия спрямо служители на МВР, ГДБОП и прокурори от Специализираната прокуратуа. Установило се още, че групата е много мобилна и динамична, поради което се взело решение на сбирката им на връх Шипка да се действа, разказа оше шефът на ГДБОП, цитиран от Блиц.  Много добра работа, даде оценка главният секретар на МВР. Няма да допуснем насилствени действия срещу колеги, които съвестно си вършат работата, отсече той и заключи, че тези действия на престъпниците само доказват, че има преса върху тях от страна на държавата. \r\n \n\t\t\t\t\t\t", "date": "2018.07.02", "title": "СТРАШНО: Разбитата престъпна група планирала убийството на полицаи и спецпрокурори!"}
{"url": "http://www.bnews.bg/article/244543-elena_parisheva_s_ivelin_bih_zhivyala_i_v_koliba_a_na_stsenata_nyama_da_se_varna_nikoga", "text": "\n Елена Паришева няма да се завърне на сцената. Това обяви бившата звезда на „Пайнер” при своя скорошна медийна изява. Тя подчерта, че не само не съжалява за избора си да се посвети на семейството си, а и е щастлива от решението си. \r\n„Не страдам, че не съм певица, а майка. Не го приемам за жертва, хората го приемат за жертва”, казва Елена Паришева. За нея това е най-разумният избор в живота й. „Благодаря на Ивелин, че ми позволи да бъда майка и съпруга, отговорна към семейството си!”, уточнява тя и категорично заявява, че няма връщане назад към музикалната сцена.  \r\nИзпълнителката на хитовете „Първата, последната”, „Още” и много други, се запознава с Ивелин Попов в столичен ресторант. Срещата им е съвсем случайна. Оказало, че има общи приятели с брат му, който също бил в заведението. Тогава Ивелин бил наясно коя е Елена Паришева. Все пак горе-долу по това време той гледал неин клип и вече бил убеден, че именно тя ще бъде неговата съпруга. Намерил телефона й и започнал да й пише, но тя не му отговаряла. Причината била, че тогава Елена си имала сериозен приятел. Когато връзката им приключила, Паришева започнала да отговаря на SMS-ите на Ивелин, но не винаги. Просто била предубена - заради професията му. Точно в този период били нашумели връзките между футболисти и певици, а Елена не искала да влиза в клишето.  \r\nПроменила мнението си с времето. На Ивелин му трябвали 4 години, за да я спечели. Той бил толкова упорит, че всички около Елена знаели за стремежите му. Ходел на почти всички нейни участия, като неведнъж се опитвал да я убеди да поздрави него и компанията му, но певицата все отказвала. А когато не й пращал SMS-и, звънял. Веднъж Елена снимала клип, заради което мъж от екипа вдигнал телефона: „Момче, моля те, снимаме клип”. Ивелин обаче не се отказал и всеки път, когато успеел да се добере до Елена, й казвал: „Ти ще си моя жена”.  \r\nФутболистът пожънал победа след едно участие на певицата в Ловеч. Елена разписвала плакати, когато при нея дошъл управителят на заведението и й казал, че иска да я попита нещо за Ивелин Попов. „О, не! Какво Ивелин Попов?!”, възкликнала Елена. Молел за плакат. Певицата изпълнила молбата му, надписала свой плакат: „За Ивелин Попов с предложение за брак”, нарисувала усмивка и се подписала. След тази случка двамата започнали да си пишат. Скоро взели да се виждат, пише \"Уикенд\". \r\n„Душата му ме привлече! И сърцето му! Житейският му поглед беше много любопитен, той си разсъждава като абсолютно нормално момче, няма комплекси”, казва Елена. Първата им целувка била в родния й град Троян. „Всички си мислят, че е лесно, но не е!”, подчертава певицата.  \r\nКогато Ивелин Попов започнал да израства в кариерата си, около него започнали да се навъртат хора, целящи да му повлияят в една или друга посока. Стремели се да го отдалечат от това да се посвети на семейството си. Започнали и да плетат интриги, в които въвлекли и Елена. Тя никога не си позволявала да забранява нещо на Ивелин или да му вдига скандали: „Усещах, че леко го подхлъзват и в тези моменти го карах да се замисли дали е добре за него”, казва тя. Имало особено тежък момент, в който недоброжелатели опитвали да попречат на връзката им. Тогава Ивелин заявил на Елена: „Аз искам да имам семейство с теб, въпреки всичко и всички. Няма да позволя никой да попречи на това!”. \r\nЗа Елена любовта с Ивелин и двете им деца Ивелин-младши и Ема е сбъдната мечта. Не съжалява, че е зарязала кариерата си. Дори напротив, винаги е искала да спре, когато е на върха, когато хората искат още хитове от нея. Освен това се разочаровала от много неща в бизнеса: „Всъщност на върха не е толкова хубаво, колкото съм си мислела, че ще е”. Вече била разбрала, че това „живот под стъклен похлупак”, а извън него е другият, истинският живот. Освен това и се убедила, че има професионални приятели, а при лични катаклизми, в болката си е винаги сама. „Преди Ивелин е стълбицата на живота, а след Ивелин е смисълът на живота”, казва тя.  \r\nФутболистът бил неотлъчно до нея, когато загубила двамата си братя Пламен и Минко, както и когато се наложило да прекъсне бременност в четвъртия месец. Елена също подкрепя във всичко мъжа си и е категорична, че не си представя живота и света без него. „Парите не носят абсолютно никакво щастие. В началото с Ивелин, когато решихме, че ще създадем семейство, седнахме и си казахме: „Аз имам толкова, ти имаш толкова! Започваме от нулата!”. Мили момичета, много е важно да започнете от нулата заедно. Защото жената има стойност, когато е до мъжа на всяко стъпало. Парите не са константна величина, днес ги има, утре може и да ги няма... Бих била с Ивелин и в колиба”, отсича Елена Паришева.  \r\n  \r\n \n\t\t\t\t\t\t", "date": "2018.07.02", "title": "Елена Паришева: С Ивелин бих живяла и в колиба, а на сцената няма да се върна никога!"}
{"url": "http://www.bnews.bg/article/244549-ekshan_mazh_zaplashi_da_ubie_zhena_si_s_bradva_i", "text": "\n Мъж заплаши да убие с брадва жена си, а след това и дошлите да го озаптят полицаи. \r\n\r\n Действието се развива в Берковица, на 1 юли. Около 15 часа на тел. 112 е получен сигнал за мъж, отправящ закани с брадва към жена си в частен дом в Берковица, съобщават от ОДМВР-Монтана. \r\n\r\n При посещение на сигнала от дежурен автопатрул на РУ Берковица служителите са установили В.Н. /73 г./ от Берковица да размахва брадва срещу 72-годишната си жена и да отправя закани за убийство. При опит на полицаите да потушат възникналия скандал между семейството, В.Н. се обръща с брадвата си към тях, като отправя закана, че ще ги убие. \r\n\r\n В.Н. е задържан за срок от 24 часа по ЗМВР. По случая е образувано бързо производство по чл.144, ал.2 от НК. \r\n \n\t\t\t\t\t\t", "date": "2018.07.02", "title": "Екшън: Мъж заплаши да убие жена си с брадва и… "}
{"url": "http://www.bnews.bg/article/244550-prevozvachite_s_poreden_opit_za_potushavane_na_naprezhenieto_koy_i_kakvo_mozhe_da_gi_obedini", "text": "\n За пореден път превозвачите правят опит да преодолеят напрежението и разделението в бранша. \r\n\r\n Една част настояват обединението в сектора да стане чрез закон и създаването на камара – с мотива, че така ще се гарантират стандартите на предлаганите услуги. Други смятат, че самоорганизацията трябва да стане доброволно в рамките на конфедерация, за да не се стига до допълнителни разходи. \r\n\r\n „Конфедерацията е доброволно сдружение, което няма да иззема държавни функции. Няма как да изземем функциите на държавата – тя трябва да защити и регулира бранша”, подчерта Магдалена Милтенова от Националното сдружение на българските превозвачи. \r\n\r\n По думите й „зад добрата идея за саморегулация на бранша прозират много други неща”. Тя посочи, че на срещата от 28 юни от товарния сектор категорично са поискали закон. \r\n\r\n И двете страни в спора плашат с протести. \r\n\r\n Премиерът Бойко Борисов разпореди оттегляне на проекта до сближаване на позициите. \r\n \n\t\t\t\t\t\t", "date": "2018.07.02", "title": "Превозвачите с пореден опит за потушаване на напрежението! Кой и какво може да ги обедини? "}
{"url": "http://www.bnews.bg/article/244560-novite_pravila_v_gpk_bukvalno_likvidirat_pravata_na_postradalite_pri_katastrofi", "text": "\n Промените в Гражданския процесуален кодекс (ГПК) ограничават правата на пострадалите при катастрофи. В позиция на Българска асоциация на пострадали при катастрофи се посочва, че с предложените изменения в ГПК се ликвидира правото на избор, което потребителите имат съгласно сега действащите разпоредби на закона. \r\n\r\n Действащите разпоредби на ГПК дават правото на избор на всеки български гражданин, в качеството му на потребител, да избере пред кой съд да предяви своя иск срещу застраховател, банка, мобилен оператор и т.н. – пред съда по неговия постоянен адрес или пред съда по седалището на ответника, уточняват от организацията. \r\n\r\n Предложените изменения в разпоредбите на чл. 113 и чл. 115, ал. 2 от ГПК задължават потребителя да търси правата си само и единствено в съдилището по личния му постоянен адрес, което на практика ще доведе до ограничаване на достъпа му до правосъдие. \r\n\r\n Ако предложените промени в ГПК влязат в сила, то ще се стигне до блокиране на делата с години. Една от причините, които биха довели до това е липсата на достатъчно вещи лица на много места в страната. В много от съдебните райони в страната броят на вещите лица е изключително оскъден, което често довежда до неоправдано забавяне на делата, се казва в позицията, съобщи OFFNews. \r\nАко въпросната промяна бъде въведена, тя ще бъде свързана с допълнителни разходи за адвокатски услуги за застрахователи, банки, мобилни оператори, което неминуемо ще доведе до повишаване на цената на задължителната застраховка „Гражданска отговорност“, банковите такси и таксите на мобилните оператори. \r\nВ тази връзка на 3 юли от 11:00 ч. в БТА ще бъде представен и Доклад за извършена проверка на Инспектората към Висшия съдебен съвет за 2018 г. Организатори са Българска асоциация на пострадали при катастрофи, Федерация на потребителите в България, Българска асоциация за закрила на пациентите, Асоциация Активни потребители. \r\n \n\t\t\t\t\t\t", "date": "2018.07.02", "title": "Новите правила в ГПК буквално ликвидират правата на пострадалите при катастрофи"}
{"url": "http://www.bnews.bg/article/244559-am_hemus_se_otpushi_mahnaha_obarnatiya_tir", "text": "\n Нормализирано е движението по АМ \"Хемус\", което беше пренасочено, поради работата по отстраняване на обърнат товарен автомобил, съобщиха от ОДМВР-Варна. \r\n\r\n Припомняме, че след пристигането на специализираната техника за отстраняване на товарния автомобил, обърнал се на АМ \"Хемус\", се наложи пълно ограничаване на движението в посока Шумен. Автомобилите бяха пренасочени от ПВ Ветрино по стария път за София.  \r\n\r\n Тази нощ, около 02:00 часа, на АМ \"Хемус\", в платното за движение в посока Шумен, на около 2 км след ПВ Ветрино, е възникнал инцидент с товарен автомобил. Няма пострадали при произшествието, но камиона се е обърнал и е запречил преминаването на други автомобили. \r\n  \r\n \n\t\t\t\t\t\t", "date": "2018.07.02", "title": "АМ \"Хемус\" се отпуши, махнаха обърнатия ТИР"}
{"url": "http://www.bnews.bg/article/244557-novoizbraniyat_prezidentat_na_meksiko_leviyat_populist_obrador_obeshta_promeni_i_po_visoki", "text": "\n Левият популист Мануел Лопес Обрадор спечели категорично президентските избори в Мексико, съобщават свтовните агенции. По последни данни за бившия кмет на Мексико сити са гласували 53% от жителите на страната, като официалните резултати се очакват скоро. \r\n\r\n След него с между 23 до 27 на сто се нарежда Рикардо Аная от консервативната Партия на национално действие. Трети остана Хосе Антонио Меаде от Институционалната революционна партия, която имаше водеща роля в мексиканската политика през последните десетилетия. \r\n\r\n И двамата признаха поражението си и честитиха на Обрадор. \r\n\r\n Новият мексикански президент получи поздрави и от Вашингтон. Тепърва предстоят тежки преговори между двете страни по теми като миграцията, търговията и сигурността. \r\n \n\t\t\t\t\t\t", "date": "2018.07.02", "title": "Новоизбраният президентът на Мексико - левият популист Обрадор обеща промени и по-високи… "}
{"url": "http://www.bnews.bg/article/244538-mihaela_marinova_krie_za_gadzheto_dyulgerov_ya_revnuva", "text": "\n Михаела Маринова продължава да е вярна на себе си и да пази в тайна личния си живот, докато половинката й–футболистът от „ЦСКА–София” Александър Дюлгеров не спира да афишира отношенията им. \r\nОт няколко месеца двамата са заедно, но очевидно са на различни честоти. Докато Х-факторката пази в тайна личния си живот, той не спира да заявява претенциите си към нея, афиширайки връзката им в социалните мрежи.Основната причина за това е, че спортистът на лагер с отбора си в Австрия, а Мишето–на турне в България. И Дюлгеров с основание се притеснява, че фенове и ухажори ще я затрупват с внимание, докато той отсъства. \r\n\r\n „Сашо не може да е постоянно с Мишето и това го дразни. В същото време тя е заобиколена от мъже и почитатели, които по всякакъв начин се опитват да спечелят вниманието й. \r\nМихаела му се обяснява, че няма за какво да се тревожи, но той трудно вярва на тези думи”, разкриват близки на певицата пред „България днес”. \r\n\r\n Дюлгерон се опитва всячески да обяви Михаела за заета, като споделя снимки в социалните мрежи на тях двамата. Маринова от своя страна е споделила само един кадър, на който при това са в гръб и никой от тях не се вижда с лицето си. \r\nПевицата не коментира и в интервюта отношенията им, избягвайки да говори за него. А това още повече дразни футболистът, който явно не може да се примири с нежеланието й да го признае за свое официално гадже. \r\nВръзката им започва много спонтанно–запознават се в дискотека и футболистът редовно започва да ходи с нея по участия. Маринова обаче не се престрашава да вика за него на стадионите, затова гледа мачовете му у дома. \r\n\r\n С приключването на първенството двамата ще имат повече време един за друг и вероятно ревността на спортиста ще се уталожи.  Дълго време Маринова бе в прегръдките на колегата си Иво, с когото дори записа клип, за да покаже на всички любовта си. Между двамата обаче настъпи раздор и без много шум те се разделиха. \r\nПояви се информация, че никой от тях няма да напада бившия си, защото са подписали декларация за коректно поведение. Наскоро бе пуснат слух, че Михаела и Иво са отново заедно, но тя ясно показа, че сърцето й принадлежи изцяло на спортиста. \r\n \n\t\t\t\t\t\t", "date": "2018.07.02", "title": "Михаела Маринова крие за гаджето, Дюлгеров я ревнува "}
{"url": "http://www.bnews.bg/article/244531-oshte_nyama_sleda_ot_izcheznaliya_vodolaz_vav_vodite_na_iskar", "text": "\n Трети ден продължава издирването на 39-годишния водолаз, който изчезна във водите на Искър. Колеги и приятели на Петър Христов предлагат голяма парична награда за човека, който го открие. \r\n\r\n Мъжът изчезна в събота в реката край Мездра. Инцидентът стана край археологически комплекс „Калето”, където в неделя трябваше да се проведе приключенски многобой, съобщава БТВ. \r\n\r\n Петър подготвял съоръжението за екстремно спускане в реката. Паднал от преобърнал се изкуствен сал и бил понесен от буйната вода. \r\n\r\n Мъжът е опитен водолаз, близките му имат надежда, че може да е успял да се спаси. \r\n \n\t\t\t\t\t\t", "date": "2018.07.02", "title": "Още няма следа от изчезналия водолаз във водите на Искър "}
{"url": "http://www.bnews.bg/article/244529-unikalna_operatsiya_siamski_bliznatsi_byaha_razdeleni_v_utrobata_na_maykata", "text": "\n Преди броени дни в болница „Надежда“ се роди момченце, което получи шанс за живот благодарение на д-р Кристина Чачева и нейния екип след извършване на сложна вътреутробна операция. В утробата на майка си то споделя обща плацента със своя еднояйчен близнак без сърце – т. нар. „паразитен близнак”. \r\n\r\n Тъй като единият близнак няма развити сърдечни структури, другият го кръвоснабдява и по този начин с напредване на бременността и наедряване на паразитния близнак здравото бебе е изложено на сериозна заплаха да развие сърдечна недостатъчност. \r\n\r\n Състоянието е изключително рядко и по тази причина този вид операции се извършват рядко, каза д-р Чачева в предаването „Тази сутрин” на bTV.  \r\n\r\n За да се спаси здравото бебе, е предприета вътреутробна операция в 15-ата седмица от бременността. След успешната вътреутробна операция бременността е проследена от екипа на д-р Чачева и благодарение на общите им усилия бебето се ражда здраво и доносено в 38-а гестационна седмица. \r\n \n\t\t\t\t\t\t", "date": "2018.07.02", "title": "УНИКАЛНА ОПЕРАЦИЯ: Сиамски близнаци бяха разделени в утробата на майката! "}
{"url": "http://www.bnews.bg/article/244534-harvatiya_e_na_1_4_final_sled_duzpi_s_daniya", "text": "\n Хърватия победи Дания с 3:2 след изпълнение на дузпи и се класира за 1/4-финалите на световното първенство, където ще срещне домакина Русия, отстранил по-рано Испания също след удари от бялата точка. \r\n\r\n В редовното време и продълженията мачът в Нижни Новгород завърши 1:1 след две ранни попадения на Матиас Йоргенсен (1) и Марио Манджукич (4). \r\n\r\n При продълженията в 116-ата минута Лука Модрич пропусна дузпа, но след това се реваншира при ударите от бялата точка и вкара един от тях за хърватите. Ериксен, Шьоне и Йоргенсен пропуснаха за Дания, а Бадел и Пиварич сгрешиха от хърватите, но Иван Ракитич реализира последната дузпа и ги прати на 1/4-финал срещу Русия. \r\n \n\t\t\t\t\t\t", "date": "2018.07.02", "title": "Хърватия е на 1/4-финал след дузпи с Дания! "}
{"url": "http://www.bnews.bg/article/244536-mele_na_hemus_shofyorite_da_vnimavat", "text": "\n Временно е ограничено движението в крайна лява и крайна дясна лента в тунел \"Витиня\" на АМ „Хемус“, в посока София, при км 34+400, поради ПТП, съобщават от АПИ. Трафикът се осъществява само в средната лента и се регулира от \"Пътна полиция\". \r\n\r\n Все още не е ясно какво се е случило и какви са участниците в инцидента. Не се знае и дали има пострадали. Снимка от инцидента се появи в регионалния сайт Bulnews.bg. От нея се вижда, че поне три коли са участвали в мелето. \r\n\r\n Шофьорите да се движат с повишено внимание и съобразена скорост\", призовават от АПИ. Припомняме, че вчера при зверска катастрофа на аутобана към Бургас загинаха 4 души, сред които и 2-годишно дете, а други трима бяха ранени. \r\n  \r\n \n\t\t\t\t\t\t", "date": "2018.07.02", "title": "Меле на „Хемус“, шофьорите да внимават! "}
{"url": "http://www.bnews.bg/article/244528-vazhna_informatsiya_za_podigravatelnoto_uvelichenie_na_pensiite_ot_patriotite_s_3_8", "text": "\n Националният осигурителен институт (НОИ) информира, че изплащането на пенсиите за месец юли ще започне от 9 юли (понеделник) и ще приключи на 20 юли (петък) 2018 г. Изплащането на пенсиите чрез пощенските станции ще бъде извършено съобразно изготвен график, който ще бъде предварително обявен във всяка пощенска станция. \r\n\r\n Сметките на пенсионерите, които получават пенсиите си по банков път, ще бъдат заверени на 9 юли 2018 г. Считано от 1 юли 2018 г. са преизчислени размерите на пенсиите, свързани с трудова дейност, отпуснати до 31.12.2017 г. включително. \r\n\r\n Преизчислението е извършено с новата по-висока тежест от 1,169 за всяка година зачетен осигурителен стаж на лицата. Осигурено е увеличение с 3,8 на сто на получавания към 30.06.2018 г. размер на пенсиите от трудова дейност. \r\n\r\n От 1 юли 2018 г. се прилага и нов минимален размер на пенсията за осигурителен стаж и възраст - 207,60 лв. Нови минимални размери имат и всички пенсии, свързани с трудова дейност, тъй като се определят като процент от тази сума. \r\n\r\n Такива са: 1/ пенсиите за осигурителен стаж и възраст, отпуснати при непълен осигурителен стаж, за които минимумът се определя на 176,46 лв. (85% от 207,60 лв.); 2/ пенсиите за инвалидност поради общо заболяване и за инвалидност поради трудова злополука и професионална болест, чиито минимален размер зависи и от определения на пенсионера процент трайно намалена работоспособност; долната граница при първите ще е между 176,46 лв. и 238,74 лв. (между 85% и 115% от 207,60 лв.), при вторите – между 207,60 и 259,50 лв. (между 100% и 125% от 207,60 лв.); 3/ наследствените пенсии, чийто минимален размер става 155,70 лв. (75% от 207,60 лв.). От 1 юли 2018 г. се увеличава и размерът на социалната пенсия за старост - 125,58 лв. \r\n\r\n Спрямо него са определени нови размери на всички пенсии, несвързани с трудова дейност, каквито са пенсиите за военна инвалидност, пенсиите за гражданска инвалидност, социалните пенсии за инвалидност и персоналните пенсии, както и различните видове добавки към пенсиите, които се определят в процент от социалната пенсия за старост. \r\n\r\n НОИ напомня, че в случаите на служебно преизчисляване или определяне на нов размер на пенсиите не се изпращат разпореждания на лицата. Пенсионерите могат да се информират за тях чрез електронната услуга на НОИ „Справка за издадени пенсионни разпореждания“, която се достъпва чрез интернет страницата на института с въвеждане на ПИК и ЕГН или като заявят безплатното получаване на екземпляр от разпореждането в съответното териториално поделение на НОИ. \r\n \n\t\t\t\t\t\t", "date": "2018.07.02", "title": "ВАЖНА информация за подигравателното увеличение на пенсиите от ПАТРИОТИТЕ с 3,8%! "}
{"url": "http://www.bnews.bg/article/244535-radost_za_pochivashtite_vremeto_shte_bade", "text": "\n Днес ще бъде слънчево, с развитие на купеста облачност. В низините вероятността за валежи е малка, а краткотрайни превалявания с гръмотевици ще има в следобедните часове в Стара планина  и Рило-Родопската област. В района на столицата също не е изключено да превали слабо. \r\n\r\n Максималните температури ще бъдат от 25 до 30 градуса, за София около 24, 25. \r\n\r\n Утре температурите ще се повишат още и  ще бъдат от 27 до 33 градуса. Ще остане слънчево, с развитие на купеста облачност, но превалявания отново са възможни главно над планините, както и в Добруджа и по Северното Черноморие. \r\n\r\n Топло, на места в низините - горещо, ще бъде и в сряда. Максималните температури ще бъдат от 29 до 34 градуса. В низините ще остане без съществени валежи. Краткотрайни превалявания са възможни в планините и североизточните райони. \r\n\r\n В четвъртък и петък температурите остават около и над обичайните, от 29 до 33, 34 градуса. В по-голямата част от страната ще остане слънчево, с развитие на купеста облачност, но без валежи. Такива ще има около и  след обяд в планините и в Североизточна България, където има условия за по-силни локални извалявания, а на места и  градушки. \r\n\r\n През почивните дни температурите слабо ще се понижат, а  краткотрайни валежи с гръмотевици ще има на повече места. \r\n \n\t\t\t\t\t\t", "date": "2018.07.02", "title": "Радост за почиващите! Времето ще бъде…"}
{"url": "http://www.bnews.bg/article/244540-niki_iliev_zabravi_sanya_manekenat_se_savze_sled_razvoda_i_napompa_muskuli", "text": "\n Болнавият вид на бившия модел и настоящ режисьор Ники Илиев остана в миналото. От седмици хубавецът се е взел в ръце и си е обърнал внимание, като с това дава заявка, че е готов отново да поеме контрола над живота си. \r\nНики е качил килограми и мускули и по всичко личи, че се старае да се хареса на новата жена в живота си. Макар и двамата още да не са афиширали отношенията си и да не споделят дали плановете им за съвместно бъдеще са сериозни, това раздвижване е успяло да даде импулс на манекена да се погрижи за здравето си.  \r\nВ последната година Ники застрашително отслабна и мнозина отдадоха това на огромния стрес покрай работата му. Така сякаш подцениха друг фактор в живота на режисьора – семейния му живот. Доскоро той изглеждаше здрав като бетон – двамата със съпругата му Саня Борисова бяха неразделни, а блондинката бе муза на своя любим. От миналия юли обаче отношенията на актьорите са на приливи и отливи, а проблемите им ги доведоха до мисли за развод. Въпреки че за сега никой не е казал открито дали дело по него има в ход, раздялата им е очевидна. \r\nИменно личните проблеми доведоха както Ники така и Саня до крайно физическо изтощение и вид на болни от анорексия. И двамата трудно приели факта, че не могат да постигнат съгласие по важните за себе си въпроси и да хармонизират характерите си. Отнело им време, за да се решат да сложат край на отношенията си и след това да споделят това само с най-близките си хора.  \r\n„Едно такова решение никога не е лесно. Двамата бяха заедно от толкова много време, че буквално пораснаха един с друг. Преди Ники Саня е била само с едно сериозно гадже”, издават запознати.  \r\nВеднъж взели решение да се разделят, пред актьорите станало още по-трудно да се изправят с последствията от него. Първо били разправии за общия им дом, над който Саня нямала никакви права. След това подялбата на кучето им се оказала като дело за попечителство над дете. Последната и не по-малко важна стъпка била свързана с общите им филмови проекти. В тях от години двойката инвестира всичките си пари с идеята, че ще дели печалбата поравно. Приближаващият им развод обаче успял да промени и тези сметки и да доведе до още една доза разногласия за ролята на всеки в работата по филмите им.  \r\n„Двамата минаха през ужасни фази, защото бяха свикнали да са навсякъде заедно. Изведнъж се оказаха в другата крайност и това се отрази както на психиката им, така и на физическото им състояние”, наблюдават близки до актьорите.  \r\nПо-тежко поне външно това бе прието от Саня, която стана кожа и кости. Ники обаче също не бе пожален и за година се състари така, сякаш нещо изсмуква живота от жилите му. Дори косата му оредя, с което го направи да изглежда като блед призрак на предишния си образ.  \r\nЗа щастие, на този период и в живота на двамата е сложен край. \r\nОт няколко месеца се говори, че Ники излиза с актрисата Дияна Ханджиева, която участва в сериала „Скъпи наследници”. Именно на снимачната площадка двамата се засекли и открили своето привличане. То дало нови сили на режисьора да се измъкне от положението, в което бил изпаднал и дори го мотивирало пак да започне да спортува, за да качи изгубената мускулна маса.  \r\nОт седмици пък се коментира, че Саня Борисова също не е останала по-назад и вече смело гледа към нова любов. Актрисата била засечена да обикаля с приятелки по баровете и смело да флиртува, но според запознати само се забавлявала и не си търсела гадже. „Ще й трябва време, за да преодолее това, което й се случи, но тя със сигурност е в изгодна позиция. Все пак е само на 30 и няма деца – свободна е да започне на чисто”, обясняват близки до актрисата.  \r\n  \r\n \n\t\t\t\t\t\t", "date": "2018.07.02", "title": "Ники Илиев забрави Саня! Манекенът се съвзе след развода и напомпа мускули "}
{"url": "http://www.bnews.bg/article/244544-smart_na_mayka_i_sin_v_plovdiv", "text": "\n Майка и син са били открити мъртви в събота в жилището им на бул. “България“ в Пловдив. Съсед подал сигнал на 112 заради миризмата, която се носела из целия вход. \r\n\r\n По първоначални данни става въпрос за естествена смърт. 75-годишната жена е страдала от сърдечно заболяване, синът й също. Той е на около 50 години и бил шофьор на маршрутка в града. \r\n\r\n По случая е образувано досъдебно производство, назначена е аутопсия. Според \"Трафик нюз\" апартаментът бил заключен и полицаите влезли през терасата. \r\n\r\n Преди няколко години в Куклен по същия начин бяха открити труповете на майка, дъщеря и син. Всички бяха починали от естествена смърт. \r\n \n\t\t\t\t\t\t", "date": "2018.07.02", "title": "СМЪРТ на майка и син в Пловдив!"}
{"url": "http://www.bnews.bg/article/244530-zaplaha_1000_yazovira_se_nuzhdayat_ot_speshen_remont_zashtoto", "text": "\n 1000 язовира се нуждаят от ремонт. Това са хидротехнически съоръжения, създадени 50-а година, заяви директорът на Агенцията за метрологичен и технически надзор генерал Кирил Войнов. \r\n\r\n По думите на експерта тези ремонти за момента ще бъдат поети от държавата. „Промените, които настъпиха в природата, вече започваме да ги усещаме“, посочи още експертът пред Нова телевизия. \r\n\r\n Според него трябва да се замислим и да бъдем малко по-отговорни. „От 23 години, когато са предоставени за стопанисване на общините, на язовирите не е обръщано внимание“, заяви генерал Кирил Войнов. \r\n\r\n По думите му обаче държавата си е на място, но всички трябва да бъдем максимално по-отговорни. \r\n\r\n „В този апокалипсис не скъсахме нито една стена. Държавата работи, ние работим превантивно. През цялото време имате контрол. Кметовете почувстваха вече своята отговорност“, посочи още той. \r\n\r\n Най-големият проблем в случая обаче са каскадните язовири. „Прилагаме с пълна сила нашите правомощия“, добави експертът. \r\n \n\t\t\t\t\t\t", "date": "2018.07.02", "title": "ЗАПЛАХА: 1000 язовира се нуждаят от спешен ремонт, защото… "}
{"url": "http://www.bnews.bg/article/244527-dalgove_banki_chsi_bdzh_gubi_emblematichnata_sgrada_v_tsentara", "text": "\n БДЖ е на път да загуби своята знакова централа в центъра на София – на ул. „Иван Вазов”. Днес е последният ден за подаване на оферти за имота. \r\n\r\n Въпреки обещанията на държавата, че ще спаси знаковата сграда, процедурата по продажбата ѝ от ЧСИ не е прекратена. Освен това над 2700 вагона също са обявени за разпродажба заради дългове. \r\n\r\n За мен на 90% сградата е загубена, каза в предаването „Тази сутрин” на bTV Петър Бунев от железничарския синдикат. Има големи апетити към нея, допълни той. \r\n\r\n Бунев уточни, че обявените за продажба вагони не са в експлоатация. Проблемът е, че те ще бъдат продадени на по-ниска цена – с 20% – 30% по ниска, уточни синдикалистът. \r\n\r\n Според Петър Бунев е възможно да се стигне и до продажба на вагони в експлоатация, и това ще е краят на БДЖ. \r\n\r\n Според ръководството на железниците самите кредитори ще спрат търга за сградата. \r\n\r\n По думите на Бунев кредитори са пет чужди държавни банки. \r\n \n\t\t\t\t\t\t", "date": "2018.07.02", "title": "Дългове, банки, ЧСИ… БДЖ губи емблематичната сграда в центъра!"}
{"url": "http://www.bnews.bg/article/244525-izcheznaloto_momiche_ot_kazanlak_e_namereno", "text": "\n 16-годишната Ралица Иванова от Казанлък, която бе в неизвестност от 4 дни, е открита. Момичето е било в града. Нейна приятелка се е свързала с близките й, за да им съобщи, че Ралица е при нея, предаде \"Дарик\". \r\n\r\n Информация за изчезването й с молба за връзка със семейството публикува във Facebook майката на момичето Теди Загорчева. Ралица бе обявена за национално издирване. \r\n\r\n За последно момичето било на гости на биологичния си баща в Стара Загора. Изчезнала без баща й да разбере. \r\n\r\n Първият ден след изчезването на Ралица близките й получили съобщение, че е жива и здрава. След това според тях обаче съобщенията в профила й в социалната мрежа са писани от друг човек. \r\n\r\n Ралица е ученичка в Професионалната гимназия по транспорт и транспортен мениджмънт. Оказва се, че момичето е изчезвало и преди. \r\n \n\t\t\t\t\t\t", "date": "2018.07.02", "title": "Изчезналото момиче от Казанлък е намерено… "}
{"url": "http://www.bnews.bg/article/244526-pravitelstvena_kriza_migrantite_na_pat_da_saboryat_merkel", "text": "\n Търканията в Германия по проблема с имигрантите е на път да се превърне в правителствена криза. Това става три години след решението на Ангела Меркел страната да приеме безпрепятствено стотици хиляди търсещи убежище. \r\n\r\n Какви са причините за конфликта? \r\n\r\n Той започна около средата на юни, когато министърът на вътрешните работи Хорст Зеехофер, освен това и председател на много консервативна баварска партия – християнсоциалния съюз (ХСС), създаде план, който искаше да представи за да втвърди политиката за даване на убежище в страната. Този план бе блокиран от канцлерката Ангела Меркел. Тя отказа главната мярка, предложена ѝ от нейния министър: експулсиране още на германската граница на искащите да влязат в страната мигранти, които вече са регистрирани в друга държава от Европейския съюз. Трудно съставената през март правителствена коалиция е от твърдо дясно до умерено ляво: тя обединява, освен ХСС и дясноцентристката партия на канцлерката – ХДС, и социалдемократите. \r\n\r\n Защо това различие се изроди в криза? \r\n\r\n Министърът не искаше да отстъпи. Той дори даде ултиматум на канцлерката: налагането от началото на юли на мерки по границите с министерско постановление, поради липсата на други еквивалентни ограничителни мерки на европейско равнище. От своя страна канцлерката не иска да отстъпи пред желанието за връщане на мигрантите от страх пред \"ефекта на доминото\" в цяла Европа. Баварският министър прецени, че резултатите от неотдавнашната среща на върха на ЕС са недостатъчни и призова за национални мерки. \r\n\r\n Конфликтът - само за мигрантите? \r\n\r\n Той е по-дълбок. Баварската партия, подкрепяна от дясното крило в самата партия на Меркел, изглежда решена да си уреди веднъж и завинаги всички политически сметки с канцлерката като многократно е осъждала решението за отваряне на границите на през 2015 за стотици хиляди търсещи убежище или по-добро препитание. Освен мигрантите, и Ангела Меркел е на мушката на тази здрава ръка, ХСС отдавна смята, че след 13-години на власт тя достатъчно е отместила консервативния лагер към центъра за почти 13 години на власт. \r\nГерманската левица отхвърли \"преврата в Германия\". Няколко германски медии виждат в тази офанзива и пристигането на \"Тръмпизма\" в страната. ХСС, която разпростира виждането си за \"Германия преди всичко\" върху мигрантите, също се е наострила от близостта на регионалните избори в Бавария през октомври, когато според проучвания на общественото мнение може да загуби абсолютното си мнозинство в резултат на натиска на крайнодесните антимигранти. \r\n\r\n Какви са сценариите за бъдещето? \r\n\r\n Ако в крайностите не бъде намерен компромис, баварската партия няма да има друг избор освен да напусне правителството или да премине към по-силови действия. Министърът на вътрешните работи трябва да принуди своя собствен шеф да приеме отблъскването на мигранти още от границите самостоятелно. Но канцлерката в този случай няма да има друг избор освен да уволни своя министър, което ще доведе до излизането на ХСС от коалицията и до падане на правителството, тъй като то ще остане без мнозинство в долната камара. \r\n\r\n И поради това до вероятни предсрочни избори. Освен ако канцлерката не остане на власт за известно време - или начело на правителство на малцинството само със социалдемократите, или начело на една по-широка коалиция с участието на природозащитници. \r\n\r\n \r\n \n\t\t\t\t\t\t", "date": "2018.07.02", "title": "Правителствена КРИЗА! Мигрантите на път да „съборят“ Меркел! "}
{"url": "http://www.bnews.bg/article/244524-koshmarno_lyato_fandakova_naliva_novi_milioni_v_asfalt_za_sofiyantsi_shte_e_strashno", "text": "\n Започват нови сериозни ремонти в центъра на София. Обновяванетo ще бъде в пространствата около храм-паметника ”Александър Невски”, улица ”Московска” и градинката ”Кристал”. Проектът е на стойност над 20 милиона лева. \r\n\r\n Движението по булевард \"В. Левски\" ще бъде ограничено, но няма да бъде спирано напълно. Ще се ремонтира по една лента, а движението в другата ще бъде в двупосочно. От Общината препоръчват гражданите да минават през булевард \"Евлоги и Христо Георгиеви\" като най-близка алтернатива на булевард \"Васил Левски\". Последно булевард \"Васил Левски\" е ремонтиран преди около 30 години. \r\n\r\n Сега за месец ще бъде преасфалтиран участъкът между Софийския университет \"Свети Климент Охридски\" и булевард \"Патриарх Евтимий\". Гаранционният срок на ремонта е 5 години. \r\n\r\n От Столична община предупреждават за вероятни задръствания. \r\n \n\t\t\t\t\t\t", "date": "2018.07.02", "title": "Кошмарно лято! Фандъкова налива нови милиони в асфалт, за софиянци ще е страшно!  "}
{"url": "http://www.bnews.bg/article/244556-tokat_skacha_bez_osnovanie_po_visokite_tseni_povlichat_lavina_ot", "text": "\n Процентовите увеличения на тока и топлинната енергия не са основателни, намаляват реалния доход на голям процент от хората. Това каза независимият финансов експерт Мика Зайкова. \r\n\r\n Тя уточни, че в основата на икономическото състояние на страната и съответно гражданите ѝ са цените на газта и петрола. Експертът обясни, че същите ще повлияят и на останалите цени, а колко ще бъде инфлацията – ще стане ясно след месец. \r\n\r\n „Ако сравним увеличението на доходите на работещите българи и увеличението на българите, ще видим, че можем да честитим на българите намаляването на реалните доходи и то доста значително. За пенсионерите, ползващи парно и топла вода, не само, че няма да имат увеличение на дохода, ами същият ще намалее с около 12%. Останалите български пенсионери, които не ползват парно и топла вода, ще имат намаление на доходите от порядъка на малко над 7%. \r\n\r\n Всички останали, работещи на минимални доходи, а те са около 70% от българските работещи, ще имат намаление на реалните доходи от порядъка на 4-5%“, обясни тя пред Фокус. \r\n\r\n Мика Зайкова коментира и вчерашното обещание на председателя на КЕВР доц. Иван Иванов за преосмисляне цените на парното и топлата вода след 3 месеца, като уточни, че преосмисляне на тези цени у нас винаги означава увеличаване, а не намаляване. Финансовият експерт припомни, че въпреки законовата уредба да определя да няма промяна на цените в рамките на година, през 2017 е факт извънредно увеличение на цената на тока. \r\n \n\t\t\t\t\t\t", "date": "2018.07.02", "title": "Токът скача без основание! По-високите цени повличат лавина от…  "}
{"url": "http://www.bnews.bg/article/244554-eto_gi_vizhte_novite_rozhbi_na_fandakova_koito_sofiyantsi_shte_polzvat_snimki", "text": "\n Първият от 20 нови метровлака, които ще обслужват третия лъч на метрото вече е в София. \r\n\r\n Мотрисите са произведени от консорциума между Siemens и Newag. Първият влак тръгна към София на 25 юни като транспортирането му се извършваше основно през нощта със специален извънгабаритен транспорт. \r\n\r\n \r\n\r\n Влаковете са с висока енергийна ефективност и поради олекотената им конструкция, имат и по-нисък разход на енергия. \r\n\r\n Планираме първите 8 км от третата линия (от бул. „Владимир Вазов“ до „Красно село“) да бъдат пуснати през 2019 г., а следващите 4 км, които преминават през „Овча купел“ до Околовръстния път при Горна Баня – да влязат в експлоатация през 2020 г., обяви кметът на София Йорданка Фандъкова на профила си във фейсбук. \r\n\r\n \r\n \n\t\t\t\t\t\t", "date": "2018.07.02", "title": "Ето ги! Вижте новите „рожби“ на Фандъкова, които софиянци ще ползват! (СНИМКИ)"}
{"url": "http://www.bnews.bg/article/244555-nov_udar_za_naroda_sotsialnoto_ministerstvo_iska_promyana_v_izchislyavaneto_na_bolnichnite_bremennostta_i_maychinstvoto", "text": "\n Промяна в Наредбата за отпуските породи разнопосочни мнения в Тристранката. Синдикатите не се съгласиха с готвената промяна от социалното министерство, подкрепена от работодателите, предава \"Канал3\". \r\n\r\n Според нея нормата на работника в болничните, бременността и майчинството ще се изчислява в часове, а не в дни. Така било по-лесно за бизнеса и НОИ, стана ясно от участниците в заседанието в МС. \r\n\r\n От синдикатите опонираха, че в болничния лист пише отпуск по болест 3 дни,а не часове, въпреки че вероятно е по-лесно обратното от гледна точка на НОИ. В началото на заседаниет на НСТС участниците в него почетоха с минута мълчание паметта на проф. Божидар Димитров, който почина снощи изненадващо. \r\n\r\n \"За съжаление, вчера си отиде един друг голям българин – Божидар Димитров. Отидоха, както се казва, в един по-добър свят, където няма ядове, нерви. Дай Боже, щях да кажа, всички да отидем, ама така или иначе ще отидем, така че…\", каза вицепремиерът Валери Симеонов след минутата мълчание. \r\n \n\t\t\t\t\t\t", "date": "2018.07.02", "title": "НОВ удар за народа! Социалното министерство иска промяна в изчисляването на болничните, бременността и майчинството! "}
{"url": "http://www.bnews.bg/article/244532-valentin_radev_stavame_po_dobri_v_koe_g_n_ministar_mvr_e_na_danoto", "text": "\n Валентин Радев отчете, че ведомството му работело все по-добре. \"Справяме се  добре. Това виждам и статистиката за престъпленията го потвърждава. Стремим се всеки ден да ставаме по-добри\", каза Радев пред Нова ТВ в коментар за неуспешния вот на недоверие по тема \"Сигурност\". \r\n\r\n Според него данните за убийствата у нас са много по-добри, отколкото в много други държави от Европа, а същото важало и за бягства от затворите. \r\n\r\n „БСП хващаше отделни случаи и върху тях градяха логика. По-скоро беше редно да хванат и да видят тенденции. Ние се справяме добре и това си личи от документите. Сравняваме се с последните 10 години. Вие медийте също не казвате 10 самолета кацнаха успешно, ами 1 кацна неуспешно“, заяви Радев. \r\n\r\n Той показа таблици, които показвали, че  през 2005 година е имало много повече бягства от затворите, а към днешна дата те били драстично по-малко. \r\n\r\n И се похвали, че видиш ли, че телефон 112 преди половин година не работел, а сега бил стабилен. \r\n \n\t\t\t\t\t\t", "date": "2018.07.02", "title": "Валентин Радев: Ставаме по-добри! В кое, г-н министър!? МВР е на дъното…"}
