{"url": "http://www.bnews.bg/article/254650-ekspert_predupredi_siderov_bez_mashinno_glasuvane_ne_mozhete_da_stanete_evrodeputat", "text": "\n Нов тип машини за гласуване предлага българският изобретател инж. Александър Чобанов. В студиото на предаването ”120 минути” по БТВ той показа как устройствата се справят сами с опитите за манипулации и призова политиците да не пречат на използването на технологии във вота. \r\n\r\n След дълга кариера в България и Чили и даже участие в местната власт в Пловдив в началото на 90-те, Чобанов се връща у нас, за да види влошаване на демократичните процеси: \"Разбрах, че тук вотът не е честен, защото има голям процент недействителни бюлетини, които стават недействителни не защото този, който гласува, е задраскал две квадратчета, две партии, двама кандидати, а защото в момента на броенето става така, че бюлетината става недействителна\". \r\n\r\n Чобанов и негови колеги изучили целия световен опит в областта на машинното гласуване и в рамките на 2 години разработили 3 модела устройства. Според инженера всички други машини имат един общ недостатък – имат непрекъсната връзка с външния свят и така дават шанс на хакери да ги \"пробият\". \r\n\r\n Българските устройства изискват удостоверяване с карта, която се дава от председателя на секционната комисия. На чувствителен на допир екран избирателят посочва, за кого иска да гласува и получава разпечатана бюлетина, която след това се пуска в урна. \r\n\r\n В края на деня с друга карта председателят разпечатва протокола от машината, отключва флаш паметта на устройството и двете отиват в районната избирателна комисия. Машината има и акумулатор, който позволява 16 часа автономия. \r\n\r\n Ще стигне ли времето за машинно гласуване на изборите през 2019 г. \r\n\r\n Цената към момента е около 1900 евро на машина, като инж. Чобанов посочи, че най-скъпият компонент е екранът и се работи той да се произвежда у нас, което би свалило цената. \r\n\r\n Изобретателят се обърна към председателя на групата на Обединени патриоти в парламента Волен Сидеров заради внесеното от националистите предложение за промени в Избирателния кодекс, с които, по думите на инж. Чобанов, се смачква машинното гласуване: \r\n\r\n \"Г-н Сидеров, Вашето желание да станете евродепутат не може да мине без машинно гласуване, вече българите сме достатъчно грамотни и разбираме, че тези, които са против машинното гласуване, те не са за частния вот, който трябва да се прави на всички избори – независимо какви\", категоричен беше инженерът. \r\n\r\n Няма нищо страшно изборите да станат най-накрая честни, подчерта инж. Александър Чобанов. \r\n \n\t\t\t\t\t\t", "date": "2019.01.06", "title": "ЕКСПЕРТ ПРЕДУПРЕДИ СИДЕРОВ: Без машинно гласуване не можете да станете евродепутат"}
{"url": "http://www.bnews.bg/article/254642-ludogorets_privleche_zdravko_zdravkov", "text": "\n Бившият национал Здравко Здравков влиза в щаба на треньора на Лудогорец Антони Здравков, информира БТА. 48-годишният Фози е новият треньор на вратарите в представителния тим на \"орлите\". \r\n\r\n Той заменя на поста Виктор Георгиев, който се завръща на работа в Академията на клуба. Лудогорец ще разчита на Георгиев за вбъдеще, тъй като ръководството на клуба е много доволно от неговата работа. \r\n\r\n Здравко Здравков за последно работи в Китай, но предпочете да прекрати отношенията си с Ханчжоу Грийнтаун и да се завърне в България, за да бъде по-близо до семейството си. \r\n\r\n Здравков е бивш играч на Левски, Етър и Славия, а голяма част от кариерата си прекара в турски отбори. \r\n \n\t\t\t\t\t\t", "date": "2019.01.06", "title": "Лудогорец привлече Здравко Здравков"}
{"url": "http://www.bnews.bg/article/254647-sled_sedmitsa_glasuvat_sdelkata_za_brekzit", "text": "\n Гласуването в британската камара на общините на правителственото споразумение за излизане на Обединеното кралство от Европейския съюз (ЕС), ще се проведе на 14 или 15 януари. Това заяви министър-председателят Тереза Мей в \"Шоуто на Андрю Мар\" по телевизия Би Би Си, предаде Ройтерс. \r\n\"Дебатите ще започнат идната седмица и ще продължат през следващата, през която ще се проведе и гласуването\", поясни Мей в интервюто си. В отговор на въпрос за датата на гласуването министър-председателят потвърди, че то ще е на 14 или 15 януари, независимо от вестникарски публикации, че тя може отново да го отложи. \r\nМей каза днес, че ако нейната сделка за Брекзит бъде отхвърлена, Великобритания ще се окаже на \"неизследвана територия\". Описвайки какво ще се случи, ако претърпи поражение в парламента, Мей каза \"Ще се окажем на неизследвана територия. Не мисля, че някой е в състояние да каже точно каква ще бъде реакцията в парламента\". \r\n\r\n Партията на Мей е разделена по отношение подкрепата за сделката, тъй като много нейни съпартийци се опасяват, че \"предпазният механизъм\" за недопускане на твърда граница между Ирландия и Северна Ирландия може да остави Великобритания в обсега на правилата на ЕС за неопределено дълго време. \r\nЕдин от най-изявените противници на сделката в Консервативната партия Джейкъб Рийс-Мог написа във вестник, че е \"самозалъгване\" да се твърди, че коледната ваканция, докато не е бил в парламента, би могла да го убеди да промени мнението си и да подкрепи споразумението. \r\n\r\n След като на 25 ноември м.г. ЕС и Великобритания съгласуваха сделката за условията на Брекзит, Мей е под силен вътрешнополитически натиск. Мнозинството депутати в долната камара настояват тя да съгласува отново условията на членството на Северна Ирландия в митническия съюз и единния пазар на ЕС след Брекзит. \r\n \n\t\t\t\t\t\t", "date": "2019.01.06", "title": "След седмица гласуват сделката за Брекзит"}
{"url": "http://www.bnews.bg/article/254649-merkel_idva_na_poseshtenie_v_atina", "text": "\n Германският канцлер Ангела Меркел пристига на посещение в Атина на 10 и 11 януари. \r\nПредвижда се в гръцката столица тя да се срещне с премиера Алексис Ципрас и президента Прокопис Павлопулос. Меркел ще разговаря и с лидера на най-голямата опозиционна партия „Нова демокрация“ Кириакос Мицотакис. \r\n  \r\nЗам.-говорителят на канцлера Мартина Фиц заяви, че сред обсъжданите въпроси ще бъдат двустранните отношения, европейски и международни теми. Гръцките медии твърдят, че Договорът от Преспа също ще бъде една от темите, обсъждани от Меркел с гръцкия й колега. \r\n  \r\nНаследничката на Меркел била по-популярна от съперниците й \r\nПопитана дали Меркел ще повдигне въпроса за споразумението в разговорите й с Алексис Ципрас, говорителят на канцлера заяви: \"Не мога да кажа със сигурност дали канцлерът ще обсъди този въпрос в Атина. Принципно германското правителство подкрепя споразумението за уреждане на спора за името и продължава да се надява, че продължаващият вече десетилетия спор ще бъде уреден. Сега трябва да изчакаме конституционните промени в Скопие и ратификацията в Атина\". \r\n \n\t\t\t\t\t\t", "date": "2019.01.06", "title": "Меркел идва на посещение в Атина"}
{"url": "http://www.bnews.bg/article/254646-ima_zadarzhan_zaradi_intsidenta_v_eskeyp_stayata_v_polsha_pri_koyto_zaginaha_pet_momicheta", "text": "\n Полските правоохранителни органи задържаха собственика на помещението, където по време на тест за решаване на загадка избухна пожар и загинаха пет непълнолетни девойки, съобщи на пресбрифинг главният комендант на полицията в Полша Ярослав Шимчик, цитиран от ТАСС. \r\n  \r\n\"Веднага след трагедията ние взехме мерки за установяване на лицата, занимаващи се с тази дейност. Оказа се, че това е 28-годишен жител на Великополското воеводство, неосъждан. Този човек бе задържан и доведен в Кошалин\", каза той. \r\n  \r\nВ т.нар. ескейп стаи (или стаи на загадките) участниците биват заключвани и трябва да се надпреварват с времето, да решават загадки и да се справят с предизвикателства, за да намерят правилния път, по който да излязат от стаята. Този тип развлекателни обекти първо станаха популярни в Азия, а после се появиха и в Северна Америка и Европа. \r\nТрагедията се разигра в северозападния полски град Кошалин в петък вечерта. Пожарът избухнал в момент, когато участниците се намирали в заключеното помещение, от което трябвало да излязат, решавайки загадки главоблъсканици. Пожарникарите пристигнали, когато огънят вече бушувал из целия първи етаж на сградата. Аутопсиите показаха, че децата са загинали от отравяне с въглероден монохсид. \r\n  \r\nСпоред полския премиер Матеуш Моравецки, който също взе участие в брифинга, в момента всички подобни заведения в страната се подлагат на щателни проверки, 13 от тях вече са затворени. \"Аз поисках в близките дни да бъде подготвен подробен отчет за резултатите от проверките на всички помещения от този вид из цяла Полша, защото е крайно важно да се провери дали се спазват изискванията\", посочи премиерът. \"Трябва да действаме решително\", добави той, цитиран от Ройтерс. \r\n  \r\nСпоред главния комендант на държавната противопожарна охрана Лешек Суски предварителните изводи сочат, че на обекта е имало много нарушения. Отоплителните прибори вероятно са се намирали много близо до леснозапалими материали. В помещението също така били намерени свещи, което говори, че вероятно е бил използван и открит огън. Площта на ескейп стаята е била едва 7,3 кв. м. Вътре имало две кресла и лампа. \r\n  \r\n\"За самите участници оставало съвсем малко място. Причина за трагедията е най-вече липсата на възможност за евакуация на намиращите се вътре хора\", каза Суски. \r\n  \r\nПетте загинали девойки били на възраст 15 години. Ранен и един мъж, който е настанен в болница. \r\n \n\t\t\t\t\t\t", "date": "2019.01.06", "title": "Има задържан заради инцидента в ескейп стаята в Полша, при който загинаха пет момичета"}
{"url": "http://www.bnews.bg/article/254648-opiten_planinar_zagina_na_pat_kam_vrah_botev", "text": "\n Мъж на средна възраст от Карлово е загинал днес на път за връх Ботев, съобщи за Дарик кметът на град Калофер Румен Стоянов. Той е бил опитен планинар, но се подхлъзнал и паднал в пропаст. \r\nИнцидентът е станал на 40 минути път от хижа „Рай“, в началото на Тарзановата пътека. Стоянов припомни, че това е лятна пътека и през зимата преминаването й е рисковано. \r\nСъс загиналия мъж е вървял още един турист, който се е върнал в хижата. Предстои да бъде разпитан от полицията за нещастния случай. \r\nКметът на Калофер допълни, че не е ясно дали починалият планинар има застраховка, но най-вероятно екип на Планинска спасителна служба ще се качи, за да открие и свали тялото. \r\n \n\t\t\t\t\t\t", "date": "2019.01.06", "title": "Опитен планинар загина на път към връх Ботев"}
{"url": "http://www.bnews.bg/article/254644-mourinyo_otkaza_da_se_zavarne_v_kluba_ot_koyto_tragna_kam_uspeha", "text": "\n Жозе Моуриньо отказа да поеме Бенфика, въпреки че е получил \"невероятно добро финансово предложение\". \r\n\r\n Грандът от Лисабон е в криза, а временно на треньорския пост е Бруно Лаже, който замести уволнения Руи Витория. \r\n\r\n Специалния е без работа от 20 дни, след като се раздели с Манчестър Юнайтед. Но е отказал бързо офертата на Бенфика, пише португалският в. \"Рекорд\". \r\n\r\n Причините са няколко, но на първо място е тази, че Жозе не желае да работи в португалското първенство за момента. Втората, вероятно, се корени в случилото се преди близо 20 години. \r\n\r\n Моуриньо получи първото си треньорско назначение именно в Бенфика през есента на 2000-а година, когато бе уволнен Юп Хайнкес. \r\n\r\n Като негов асистент, Жозе пое поста и води отбора в 11 мача (9 в първенството), преди да се скара с ръководството, което не му даде гаранции какво е бъдещето им намерение за треньорската позиция. Моуриньо си тръгна през януари 2001 г. \r\n\r\n Това обаче остава първата му работа като главен треньор във футбола, преди да постигне големи успехи с врага Порто, с Интер, Челси, Реал и Манчестър Юнайтед. \r\n \n\t\t\t\t\t\t", "date": "2019.01.06", "title": "Моуриньо отказа да се завърне в клуба, от който тръгна към успеха"}
{"url": "http://www.bnews.bg/article/254641-strashniyat_prestapnik_gangstera_otvleche_dete_v_plovdivsko", "text": "\n Криминалисти от РУП Хисаря са задържали след 15-часово мащабно издирване 20-годишният Иван Тодоров-Гангстера от Баня, научи БЛИЦ от свои източници. Младият мъж е криминално проявен и осъждан за кражби и други престъпления. Гангстера е обвинен в отвличане на 14-годишно дете с инициали И.Х. от хисарското село Михилци, грабеж на мобилният му телефон и кражба от къща в село Бегово.  \r\n\r\n Гангстера пристигнал от близкия град Баня пеша в Михилци. Подлъгал момчето да му покаже пътя за Баня. След това го наритал, ударил му няколко шамара, принудил го да вървят пеша до село Бегово, защото искал заедно да крадат, така казал на момчето. Там детето, което било много изплашено, му посочило къщата на негови роднини. Престъпникът свалил връзката от якето на жертвата си, вързал го за вратата и започнал да краде. После избягал, а прибралите се роднини отвързали детето и се обадили на близките му, които го прибрали.  \r\n\r\n В последствие жертвата се оплакала в полицията. Иван Тодоров е от ромски произход, той е задържан за 24 часа в РУП Хисаря и приведен с постановление на прокурор при РП Пловдив за 72 часа в следственият арест в Пловдив. \r\n  \r\n \n\t\t\t\t\t\t", "date": "2019.01.06", "title": "Страшният престъпник Гангстера отвлече дете в Пловдивско! \r\n\r\n"}
{"url": "http://www.bnews.bg/article/254645-armiyata_se_vklyuchi_v_razchistvaneto_na_snega_v_gartsiya", "text": "\n Повече от 24 часа след силната снежна буря в Северна Гърция много райони на Халкидическия полуостров все още бедстват. Без ток са най-малко две населени места. \r\n\r\n Екипи на електрическата компания се опитват да отстранят повредата по мрежата, но работата им е затруднена от блокираните пътища. \r\n\r\n На полуостровите Ситония и Касандра снежната покривка достига до 40 сантиметра. \r\n\r\n Големи участъци от пътната мрежа в района са затрупани от сняг и непроходими. Има и паднали дървета, които препречват пътищата. \r\n\r\n Снощи в разчистването се е включила и армията, след като нейната помощ е била поискана от местните власти на полуостров Халкидики. \r\n\r\n Снежните виелици в южната ни съседка взеха и жертва - 66-годишна жена загина в колата си, която се преобърнала близо до поток в Кератеа, на 45 км югоизточно от Атина. В колата е имало и двама мъже, чиято съдба е неизвестна \r\n\r\n Очаква се от понеделник Гърция да бъде ударена от нов студен фронт. \r\n\r\n Ако изпаднат в беда заради лошото време, българските граждани могат да се свържат с посолството на Република България в Атина на следния мобилен телефон за спешни случаи: +30 693 70 96 220 или с генералното консулство в Солун: +30 2310 829 210; +30 2310 869 510 или дежурен телефон: +30 2310 869 520, съобщиха от Външното министерство. \r\n\r\n Властите в Солун съобщиха за затварянето на няколко пътища в района поради лошите метеорологични условия в северната част на Гърция, съобщава местното издание Thestival.gr. Блокирани за движение са пътищата Агиос Василиос-Хортиатис и Мелисохори - Ореокастро. \r\n\r\n Превозните средства от всякакъв тип, които се движат по пътната мрежа в региона трябва да бъдат оборудвани с вериги за сняг и всичко друго необходимо за шофиране в тежка зимна обстановка, предупреждават властите. \r\n \n\t\t\t\t\t\t", "date": "2019.01.06", "title": "Армията се включи в разчистването на снега в Гърция"}
{"url": "http://www.bnews.bg/article/254636-rumen_radev_poseche_pravitelstvoto_konkursat_po_izbor_na_iztrebiteli_be_oporochen", "text": "\n Конкурсът по избор на изтребители бе опорочен. Това заяви президентът Румен Радев след тържествения водосвет за Богоявление пред Паметника на незнайния воин. \r\n\r\n \"Настоявах да се спази процедурата и финансовата рамка, което е гаранция за оптимален избор, независимо от типа самолет\", подчерта той. \r\n\r\n Според него правителството е обявило победител в разрез със собствените и на Народното събрание правила, дори се ангажира да надплати огромни суми, изтъкна Радев. За него това е троен удар по България. \r\n\r\n \"Имаше популистки изказвания, че не купуваме изтребители, за да има пари за пенсии. Пари за пенсии така и няма, а сега ще похарчим много повече за по-малко самолети\". \r\n\r\n Това е удар по доверието на европейските партньори, които според него правителството използва като статисти в конкурса. Радев определи конкурса и като удар по имиджа на американските ни партньори, които в очите на българите печелят с политически лобизъм. След като не уважаваме собствените си закони и правила, не бихме могли да спечелим доверието на Европа и света, смята Радев. \r\n\r\n Държавният глава коментира и хаоса с електронните винетки. Той окачестви ситуацията като олицетворение на стила на управление на кабинета. Липсва прозрачност, честност и отговорност по думите му. Новогодишното слово на президента срещна критика заради песимизма в него. Радев обясни, че всички моменти са неудобни, когато трябва да се изричат неудобни истини, предаде Нюз.бг. \r\n\r\n Никой не е излязъл от криза с тържествени оди, а с посочване на проблемите. За хората според него посочването на проблемите е много по-голяма надежда и упование, отколкото захаросано приветствие. \r\n\r\n От действията на властите зависи дали през тази година България ще има единство между управляващите структури, подчерта президентът. \r\n\r\n Водосветът на бойните знамена се извършва традиционно на Богоявление. Патриарх Неофит прочете молитвата \"За успех на народа\" и поръси със светена вода представителни части на Българската армия и нейните бойни знамена в различните гарнизони. Церемонията почетоха висши военни, народни представители, военнопатриотични съюзи и граждани. \r\n\r\n   \r\n \n\t\t\t\t\t\t", "date": "2019.01.06", "title": "Румен Радев посече правителството: Конкурсът по избор на изтребители бе опорочен"}
{"url": "http://www.bnews.bg/article/254639-18_godishen_izvadi_bogoyavlenskiya_krast_vav_varna", "text": "\n 18-годишният Александър Матев извади Богоявленския кръст във Варна. Той тренира водна топка. \r\n\r\n Александър участва в ритуала по спасяването на кръста за втори път. \r\n\r\n 78 души скочиха в ледените морски води при 0 градуса на въздуха и мразовит вятър. \r\n\r\n В Бургас кръста от ледените морски води извади 21-годишният Йордан Господинов, който днес празнува имен ден. Той се включва за трети път в ритуала, а за втори стига пръв до кръста. \r\n\r\n За седми път Богоявленският кръст в Ямбол бе изваден от Стефан Стефанов. Мъжът скача в студените води на река Тунджа за девета поредна година. Тази година за кръста скочиха 20 смелчаци, на които архиерейският наместник архимандрит Димитрий подари по един дървен кръст за здраве. \r\n\r\n В Русе късметът се усмихна на 23-годишния Пламен Атанасов. Младежът скача за трети път за кръста в река Дунав, но за първи път успява да го извади. Общо 16 мъже участваха в ритуала, като най-младите бяха на 19 години, а най-възрастният – на 47. Късметлията бе благословен от Русенския митрополит Наум, който го дари със сребърно кръстче. Подаръци имаше от областния управител и кмета на Русе. \r\n\r\n 25-годишният Иван Цветков хвана кръста в Дунав край Силистра. \r\n\r\n 22-годишният пожарникар Андриян Сократев от село Българево извади кръста на Йордановден от морските води в Каварна. Той участва в традиционния ритуал за трета година, като през 2016 г. хваща за пръв път Светия кръст. \r\n \n\t\t\t\t\t\t", "date": "2019.01.06", "title": "18-годишен извади Богоявленския кръст във Варна"}
{"url": "http://www.bnews.bg/article/254632-udar_na_stolichinite_mitnichari_zadarzhaha_9000_l_gorivo_bez_dokumenti", "text": "\n Инспектори от Митница Столична задържаха около 9000 л гориво без документи. На 3.01.2019 г. инспектори от отдел „Митнически разузнаване и разследване“ извършват пътни проверки на Околовръстното шосе на София, в рамките на които спират микробус. \r\n\r\n В товарния му отсек са установени два PVC-куба, всеки с вместимост по 1000 литра, съдържащи течност с характеристики на петролен продукт – вероятно дизел. Оказва се, че шофьорът на микробуса и преди e попадал в полезрението на митническите органи, макар и да не е санкциониран за конкретно нарушение. \r\n\r\n За превозваното от него горивото този път той не успял да предостави документи, които да удостоверят заплащането, начисляването или обезпечаването на акциза, съобщиха от Агенция \"Митници”. \r\n\r\n При последващите оперативни действия на митническите инспектори, със съдействие на шофьора, е проверен обект, намиращ се в София, за който има основателни съмнения, че се стопанисва от същото лице и че там се съхраняват също петролни продукти без документи. \r\n \n\t\t\t\t\t\t", "date": "2019.01.06", "title": "Удар на столичините митничари - задържаха 9000 л гориво без документи"}
{"url": "http://www.bnews.bg/article/254640-sinat_na_bivshiya_shef_na_nisan_mozhe_da_pusnat_bashta_mi_ako", "text": "\n Бившият шеф на френско-японския автомобилен съюз Рено-Нисан-Мицубиши Карлос Гон, който е задържан под стража в Япония за нарушаване на японското финансово законодателство, може да бъде освободен, ако подпише самопризнания на японски език. Това съобщи синът му Антони Гон в интервю за френския вестник \"Журнал дю диманш\". \r\n\r\n Антони Гон заяви, че баща му е готов да се защитава в съда и че единственото условие да бъде пуснат от ареста е да направи самопризнания. \"Не искам да коментирам японската правосъдна система, но когато твой близък се намира в такава ситуация, напълно откъснат от света, когато единственото условие да бъде пуснат е да направи самопризнания, ние бихме искали да се намери решение, което да сложи край на този кошмар\", заяви синът на Карлос Гон. \r\n\r\n \"Парадоксът е, че самопризнанията, които искат от него да подпише, са написани само на японски език, а баща ми не го говори\", добави той. \r\n  \r\n \n\t\t\t\t\t\t", "date": "2019.01.06", "title": "Синът на бившия шеф на \"Нисан\": Може да пуснат баща ми, ако...\r\n\r\n"}
{"url": "http://www.bnews.bg/article/254629-balgarskoto_grazhdanstvo_se_prodava_kato_kartofi_karakachanov_opravda_koruptsiyata_nyamalo_zakoni", "text": "\n В Молдова българското гражданство се продава като картоф на пазара. Това призна пред bTV бесарабски българин, който преди 20 години се е съгласил да го запишат румънец, защото искал да получи по-бързо задграничен паспорт. \r\n\r\n Петър Попов не се срамува да признае как започва неговата битка за документ за самоличност, с който може да пътува в чужбина. \r\n\r\n \"Трябваше ми срочно да си получа задграничен паспорт. Сложиха ми условие, че трябва да покажа като документ. И казаха: Ако не, ще те запишем не Петър, а Петро. Аз съм записан Петро, те мен ме броят за румънец\", разказва той. \r\n\r\n По-късно българинът скъсва молдовския си паспорт, в който пише, че е румънец, и 7 години чака, за да получи българско гражданство. \"Има си време за хора, които купуват гражданство, има си и време за хора, които получават. Аз на никого не плащам, аз не съм интересен\", категоричен е той. \r\n\r\n Попов отказва да участва в корупционната схема на Агенцията на българите в чужбина, познава лично корумпираните, но не смята, че е необходимо да подаде сигнал в прокуратурата срещу тях. \r\n\r\n \"Има си корумпирани хора в Молдова, които са свързани с Агенцията за българите в чужбина. В Молдова се даваше гражданство и се продаваше гражданство. Мисля, че 70% от гражданството се продаде, 1000 евро беше цената в първите години\", каза Петър. \r\n\r\n Българска диаспора в Република Молдова се e образувалa преди около 200 години и днес по неофициални данни наброява около 90 хиляди души. От тях 30 хиляди вече притежават наши паспорти. \r\n\r\n Според Петър Попов служителите на Агенцията за българите в чужбина нарочно са контактували само с една от местните организации, която да събира кандидатите за документи. \r\n\r\n \"Стигнахме до такъв позорен факт, когато Агенцията за българите в чужбина идва в Кишинев да определя произхода, но нито посланикът, нито консулът им дават възможност, или те не искаха да го направят в държавна институция, официално в консулството или в посолството\", допълва той. \r\n\r\n \"На мен ми се ревеше. Къде беше посланикът, къде беше консулът? България, такава красива държава, продаваме си гражданството, като че продаваме картоф на пазара\", категоричен е Петър Попов. \r\n\r\n Бесарабският българин е наясно не само как се продават паспорти, но и как се купуват гласове на изборите. \"Няма смисъл политическите партии да купуват гласове от Молдова, да дават пари да се позорят. От 30 хиляди може би най-малко 25 са си купили паспорти, тях не ги интересува България, те никога няма да гласуват\", заявява още той. \r\n\r\n Според Красимир Каракачанов, който бе гост в БТВ, продажбаната на гражданство била защото нямало закони, оправда така той корупцията. Той бил против закриването на ДАБЧ, както иска премиерът Бойко Борисов, а иска нарочно министерство за българското гражданство, пробута отново идеята си агент Шиши. \r\n\r\n Той изля стотици празни приказки, вместо да говори и отговаря по същество за бължарското грлажнадство и самолетите F-16. Според историкът Каракачанов днес се навършват и 170 години от рождението на Христо Ботев. Навършват се, но 171 години. Думи, които не впечатлиха незнаещата баджак водеща Жени Маркова и тя не поправи събеседника си. \r\n\r\n Относно офертите за нови изтребители – от САЩ, Швеция и Италия, той коментира, че  тази на Щатите е на по-висока цена от тази, която е гласувал парламентът – 1,8 млрд. лв. с ДДС, но предлагат и оборудване. Италия и Швеция пък влизат в рамката, но оборудването трябва да се купи от трета държава – САЩ, и целият пакет пак надхвърля рамката. \r\n \n\t\t\t\t\t\t", "date": "2019.01.06", "title": "Българското гражданство се продава като картофи, Каракачанов оправда корупцията -  нямало закони!"}
{"url": "http://www.bnews.bg/article/254637-leybaristite_pod_izbiratelen_ogan_zaradi_brekzit", "text": "\n Ново социологическо проучване, в което са участвали повече от 25 000 британци, показва, че опозиционната Лейбъристка партия ще бъде наказана от избирателите, ако партията подкрепи споразумението на британския премиер Тереза Мей с ЕС за Брекзит, или ако не му се противопостави активно, съобщават британските медии. \r\n\r\n Проучването на YouGov, проведено за кампанията \"Гласът на хората\", която настоява за нов референдум за Брекзит, показва, че 75 процента от поддръжниците на лейбъристите биха предпочели да имат последната дума относно Брекзит. \r\n\r\n Лидерът на Лейбъристката партия Джереми Корбин настоя по-рано, че решението на Великобритания за излизане от ЕС не може да бъде ревизирано и отменено. \r\n\r\n В новогодишното си послание Корбин каза, че лейбъристите, ако бяха на власт, щяха да се стремят да възобновят преговорите с Брюксел, за да постигнат по-добро споразумение. \r\n\r\n Социологическото проучване също така показва, че 22 на сто от британците подкрепят споразумението на Тереза Мей, като подкрепата сред гласувалите за излизане на страната от ЕС се увеличава до 28 на сто, пише Нюз.бг. \r\n\r\n Също така 53 процента от британците смятат, че трябва да получат последната дума за Брекзит. \r\n\r\n А сред онези, които са заявили, че ще гласуват на следващ референдум за Брекзит, проучването показва, че 54% биха подкрепили оставане в Европейския съюз, в сравнение с 46%, които са \"за\" излизане от Общността. \r\n \n\t\t\t\t\t\t", "date": "2019.01.06", "title": "Лейбъристите под избирателен огън заради Брекзит"}
{"url": "http://www.bnews.bg/article/254631-shefat_na_kantselariyata_na_pentagona_podade_ostavka", "text": "\n \r\nШефът на канцеларията на Пентагона контраадмирал Кевин Суийни подаде оставка. \r\n\r\n Това е съобщил самият той в кратко изявление по темата.  \"След 2 години на работа в Пентагона, реших, че е точният момент да се върна в частния сектор\", заяви той, цитиран от Нюз. бг.  Суийни допълва, че за него е било чест да работи с екипа на Пентагона. Припомняме, че оставката идва на фона на проблеми и във военното министерство. \r\n\r\n Военният министър на САЩ Джеймс Матис се оттегли заради несъгласието си политиката на президента Доналд Тръмп спрямо Ислямска държава, разногласия за отношението съюзниците и към международния ред, както и към Русия и Китай, които Матис категорично определя като зловредни държави. \r\n\r\n Съобщението за оставката на Матис дойде само ден, след като Тръмп обяви, че изтегля американските военни от Сирия. Появиха се множество коментари, че позицията на Пентагона по този въпрос е била различна от тази на президента и че военните експерти са се опитали да го убедят да не предприема такава стъпка. Тя предизвика остри реакции на несъгласие, включително в средите на Републиканската партия. \r\n \n\t\t\t\t\t\t", "date": "2019.01.06", "title": "Шефът на канцеларията на Пентагона подаде оставка"}
{"url": "http://www.bnews.bg/article/254615-lokomotiv_na_patnicheski_vlak_se_zapali_kray_pavlikeni", "text": "\n Локомотив на пътнически влак по направлението София – Русе се запалил тази вечер край Павликени, съобщи „Труд”. Няма пострадали хора. \r\n  \r\nИнцидентът станал около 19:10 ч. на близо 200 метра преди жп гарата в града. \r\n  \r\nМашинистите реагирали светкавично, спрели железницата и извели пътниците от трите вагона, които били около 20 души. \r\n  \r\nСпряно било и електрическото захранване и бил подаден сигнал на тел. 112. На място се отзовали два специализирани пожарни автомобила с шестима огнеборци, които потушили пожара. \r\n  \r\nЩетите са по машинното отделение на локомотива. Тепърва ще се изясняват причините за инцидента, като вероятно се касае за техническа повреда. \r\n \n\t\t\t\t\t\t", "date": "2019.01.06", "title": "Локомотив на пътнически влак се запали край Павликени"}
{"url": "http://www.bnews.bg/article/254622-makron_osadi_v_tuitar_zhaltite_zhiletki", "text": "\n Френският президент Еманюел Макрон осъди \"крайното насилие\", както се изрази той, по време на вчерашните протести на \"жълтите жилетки\". Той направи това в публикация в \"Туитър\" снощи, цитирана от ДПА. \r\n\r\n \"За пореден път Републиката беше атакувана от крайно насилие - нейните пазители, нейните представители, нейните символи\", се казва в съобщението на Макрон в социалната мрежа. \r\n\r\n \"Справедливостта ще възтържествува\", посочи той и добави: \"Всички трябва да се успокоят, за да може да има дебат и диалог\". \r\n\r\n Около 50 000 души са участвали в демонстрациите вчера в цяла Франция според министъра на вътрешните работи Кристоф Кастанер. Участието прилича на нещо като съживяване на протестите след намаляването на броя на протестиращите в последните седмици на 2018 г., отбелязва ДПА. \r\n\r\n През празничния период в демонстрациите се включиха малцина. Макрон беше предложил мерки за намаляване на данъците и бонуси към възнагражденията, за да успокои протестиращите, които искат по-добър жизнен стандарт. Той също така беше обещал национален дебат по широкия кръг от въпроси, повдигнати от протестното движение. \r\n\r\n \"Не може да се види краят на улицата\", каза млад протестиращ пред ДПА на фона на изпълнения с демонстранти булевард \"Сен Жермен\", носещи жълти светлоотразителни жилетки, превърнали се в символ на протестното движение. \"За началото на годината е добре\", каза 27-годишната Лесли Жоли, 27-годишен логистичен мениджър, също участвала във вчерашните протести в Париж. \r\n\r\n За правителството на Макрон обаче вчерашният ден беше белязан от сцени на насилие, след като протестиращите влязоха в сблъсъци с полицията край Сена и на пешеходен мост. \r\n\r\n Профилът на малката агенция Лайн нюз в \"Туитър\" събра 1,7 милиона гледания на кадри, на които мъж, очевидно боксьор, напада полицейските части за борба с безредици с голи ръце и заедно с други протестиращи ги принуждава да се отдръпнат от моста. \r\n\r\n Човек със същите дрехи, може да бъде видян и на още един видеозапис, на който видимо рита полицай, паднал на земята. \r\n\r\n Кастанер сподели съобщение в \"Туитър\" на полицейски синдикат и заяви, че мъжът е идентифициран и определя действията му като \"страхливо и нетърпимо посегателство\". \r\n\r\n Лидерът на радикалната левица Жан-Люк Меланшон, който подкрепи протестното движение, обаче изрази друго виждане за нещата. \r\n\r\n \"Ръкопашен бой по парижките мостове\", написа той в \"Туитър\". \"Властите, които издават подобни заповеди, да не би да са републиканци?\", пита Меланшон в публикацията си.  \r\n\r\n Правителственият говорител Бенжамен Гриво каза, че трябвало да бъде евакуиран от кабинета си, след като вратата на сградата на министерството, в която се помещава кабинетът му, била разбита от неизвестни лица. \r\n\r\n Полицията оцени броя на протестиращите в Париж на 3500, с 800 повече в сравнение с преди седмица и с 2000 повече в сравнение с преди две седмици. \r\n\r\n Поради сблъсъците между демонстранти и полиция на брега на Сена многобройни групи от туристи трябваше да напуснат известния музей Орсе. Като цяло броят на протестиращите в цяла Франция остана доста под този от първите няколко седмици след началото на протестното движение, отбелязва ДПА, цитирана от БТА.  \r\n \n\t\t\t\t\t\t", "date": "2019.01.06", "title": "Макрон осъди в Туитър \"жълтите жилетки\""}
{"url": "http://www.bnews.bg/article/254623-otbelyazvame_171_godini_ot_rozhdenieto_na_hristo_botev", "text": "\n Днес отбелязваме 171 години от рождението на българския революционер и поет Христо Ботев - национален герой, революционен демократ, поет, журналист. Роден е в Калофер на 6 януари (по нов стил), 25 декември (по стар стил), през 1848 г. \r\n\r\n Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Христо Ботев се приготвя да мине в България с четата на дядо Жельо войвода (Ж. Чернев), на която е определен за секретар. Тогава написва стихотворението си \"На прощаване\". \r\n\r\n След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си. \r\n\r\n В края на април 1871 г. Ботев е задържан в продължение на два месеца във Фокшанския затвор (във връзка с разкриване дейността на Н. Ф. Меледин) и след излизането му на свобода се установява отново в Букурещ. \r\n\r\n Започва работа в печатницата на Л. Каравелов и става негов съратник в редактирането на в. \"Свобода\", след неговото спиране през 1873 г. - и на в. \"Независимост\". През 1873 г. Ботев започва издаването и на своя втори самостоятелен в. \"Будилник\". \r\n\r\n На 8 декември 1874 г. той започва да издава като орган на комитета в. \"Знаме\". По такъв начин след удара, нанесен на Вътрешната революционна организация след обесването на В. Левски и колебанията на Л. Каравелов, той застава начело на БРЦК . \r\n\r\n След избухването на въстанието в Босна и Херцеговина през 1875 г. БРЦК под ръководството на Христо Ботев започва подготовката на въстание в България. Преждевременното избухване на въстанието и неговият неуспех (Старозагорско въстание 1875 г.) довеждат до сериозни разногласия в БРЦК. \r\n\r\n След избухването на Априлското въстание през 1876 г.  Ботев заминава за Кишинев и Одеса, за да търси доброволци за четата (сред тях е бъдещият подвойвода на Ботевата чета, току-що завършилият военно училище Никола Войновски), като успява да получи и известни парични дарения. Той се връща в Букурещ на 1 май – междувременно въстанието в Копривщица е започнало и апостолите във Врачанско искат четата да замине по-рано от планираната дата 11 май. Взето е решение това да стане на 5 май. Към четата на Ботев се присъединява и друга значителна и добре финансирана и въоръжена група, подготвяна за преминаване в България от Българското човеколюбиво настоятелство, ръководено от Киряк Цанков. В оставащите до заминаването дни Ботев издава и единствения брой на своя последен вестник „Нова България“. \r\n\r\n Решението за преминаване на четата в България на 5 май не се осъществява, поради различни логистични затруднения, най-вече в снабдяването с оръжие. Планът за самото преминаване предвижда отвличането на параход, което да предизвика значителен международен отзвук. Участниците в четата са разпръснати в различни дунавски градове, за да не привличат внимание. Въпреки това действията им са известни както на османските, така и на румънските власти, които обаче не се намесват. Самият Ботев пристига от Букурещ в Гюргево на 13 май, а на 16 май се качва заедно с част от четата на австро-унгарския кораб „Радецки“. \r\n\r\n Прощалното писмо на Христо Ботев към неговото семейство, написано на кораба „Радецки“. \r\n\r\n „Радецки“ пътува нагоре по течението на Дунав, спирайки на няколко румънски пристанища, където на кораба се качват участници в четата – Зимнич, Турну Мъгуреле, Корабия, Бекет. Според някои сведения, на сутринта на 17 май Ботев получава в Оряховописмо от главния апостол на Врачански окръг Стоян Заимов, според което прехвърлянето на четата в България след разгрома на въстанието в Панагюрско е безсмислено и тя трябва да продължи към Сърбия, но Ботев отказва да се съобрази с тези указания. По обяд на същия ден той принуждава капитана Дагоберт Енглендер да спре на десния бряг на реката край село Козлодуй, където четниците слизат от кораба. \r\n\r\n От Козлодуй четата на Ботев се отправя към Враца, центъра на революционния окръг, минавайки през селата Бутан и Борован, но никой от тамошните българи не се присъединява към четниците, въпреки предварителните очаквания. Четата влиза в спорадични престрелки с местни черкези, но без съществени последствия. Едва в ранната сутрин на 18 май край село Баница, на около 20 километра от Враца, четата влиза в по-сериозно сражение с голяма група черкези, след което се оттегля на височината Милин камък. \r\n\r\n През целия ден на 18 май Ботевата чета се отбранява на Милин камък от около 200 – 300 черкези и друг башибозук. Те се надяват на помощ от Враца, където очакват да започне въстание, но това не става. Вместо това към Милин камък са изпратени части на редовната османска армия и около 30 от четниците са убити или ранени. Останалите използват нощта, за да се оттеглят на юг към Врачанската планина. На 19 май във Враца са въведени значителни османски войски и възможността за въстание в града е пресечена, а Ботевата чета се насочва към вътрешността на Стара планина.[49] \r\n\r\n Към полунощ срещу 20 май четата достига местността Вола, където се установява, за да пренощува, но скоро е открита от черкези и башибозук и започва сражение, към което по-късно се присъединява и редовна османска войска с две оръдия. То продължава през целия ден, като четата претърпява тежки загуби и остава почти без муниции. \r\n\r\n Привечер на 20 май (1 юни нов стил)1876 година, когато сражението е затихнало, куршум пронизва Ботев и той умира на място. Точното място на смъртта и въпросът за убиеца на Ботев са предмет на продължителни спорове, но днес преобладава мнението, че това става в подножието на връх Камарата в Стара планина. След смъртта на Ботев главата му е отрязана от османците и е изложена на площада във Враца, който днес носи неговото име.[ \r\n\r\n Признат е за световен поет.  \r\n\r\n Сред най-известните му произведения са “Майце си”, “Към брата си”, “На прощаване”, “Елегия”, “Делба”, “До моето първо либе”, “Хайдути”, “Пристанала”, “Борба”, “Странник”, “Гергьовден”, “Патриот”, “Хаджи Димитър”, “В механата”, “Моята молитва”, “Зададе се облак темен”, “Ней”, “Обесването на Васил Левски”, “Защо не съм…?”, “Послание” и др. \r\n \n\t\t\t\t\t\t", "date": "2019.01.06", "title": "Отбелязваме 171 години от рождението на Христо Ботев"}
{"url": "http://www.bnews.bg/article/254634-rumantsi_katastrofiraha_kray_byala", "text": "\n Румънци катастрофираха на пътя Русе – Бяла. Колата им се ударила в бетонна стена, след като поднесла заради падналия слаб сняг. \r\n\r\n На участък със завой и ограничение на скоростта от 60 км/ч водачът е загубил управление и е катастрофирал. \r\n\r\n Най-вероятната причина е несъобразена със зимните условия скорост, съобщи БТВ. \r\n\r\n Пострадал е един от пътниците, който е откаран в болница с фрактури, но без опасност за живота. \r\n\r\n При удара двигателят е изхвърчал в насрещното платно, където за късмет не е имало други автомобили. \r\n\r\n От пътноподдържащата фирма са категорични, че вината не е в състоянието на пътя, тъй като чистят от 5:30 ч. сутринта. \r\n\r\n   \r\n \n\t\t\t\t\t\t", "date": "2019.01.06", "title": "Румънци катастрофираха край Бяла"}
{"url": "http://www.bnews.bg/article/254635-chovek_ima_tri_nay_samotni_perioda_v_zhivota_si", "text": "\n \r\nТри са най-самотните периоди в живота на всеки човек. До този категоричен извод стигнаха учени от университета в Сан Диего. Те са изследвали 340 души на възраст от 24 до 101 години. Те са разказали за времето, когато са се чувствали много самотни. Тестът е съдържал над 20 въпроса. \r\n\r\n Анализът на отговорите показал, че човек се чувства най-самотен между 27-30, 55-60 и след 80 години. Приятелствата и отношенията с други хора не са повлияли на мнението на участниците в изследването, отбелязват учените. \r\n\r\n Първата самота настъпва в годините, когато човек търси своя път в живота и се опитва да се реализира професионално. В средата и края на своите 50 години човек изпада в „криза на средната възраст“. Това означава пълно откъсване от родния дом и родителската опека, както и риска от развод/раздяла със семейния партньор. \r\n\r\n След 80 години самотата минава под знака на намалелия брой приятели и раздялата с близки хора. \r\n\r\n Психологът Майкъл Хорс смята, че депресията оказва силно влияние върху появата на самотата в живота на хората. \r\n \n\t\t\t\t\t\t", "date": "2019.01.06", "title": "Човек има три най-самотни периода в живота си"}
{"url": "http://www.bnews.bg/article/254621-vaorazhen_i_opasen_s_vratovrazka_mvr_prozhektira_filma_propadane", "text": "\n В четвъртък от полицията обявиха, че търсят 45-годишния Светослав Вушев за грабеж. Предупредиха също, че е възможно той да е въоръжен. \r\n\r\n МВР издирва Светослав Вушев във връзка с грабеж \r\n\r\n Светослав Вушев сам ни потърси. Твърди, че разбрал от медиите, че го издирват. \r\n\"Аз това, което знам, е, че никой не ме е търсил\", заяви Светослав Вушев.  \r\nПо думите му, не бил извършвал и грабеж на телефон, за което го издирвали. За престъплението бил обвинен от бившата му приятелка, с която влошили отношенията си.  \r\n„Бях й казал, че искам да прекратя отношенията си с нея, тъй като постоянно искаше и ме изнудваше за пари. Не смятах, че е необходимо да й ги давам”, каза Вушев. \r\n\r\n Жената не пожела да застане пред камерата ни с обяснението, че се страхува. Но получихме запис от разговор, за който се твърди, че е воден между двамата. \r\n\r\n В записа се  отправят заплахи.  \r\nСветослав Вушев не уточни къде точно се намира в момента. Не бил въоръжен. \r\n\r\n Светослав Вушев: В Русия съм, ще Ви кажа, не знам какво значение има. Разследване от полицията ли правите в момента или чакате отговор от мене.  \r\nbTV: Ако сте невинен, защо не се предадете? \r\nСветослав Вушев: Защото съм на лечение, както Ви казах, нямам вина за нищо и това е абсурдно. \r\n \n\t\t\t\t\t\t", "date": "2019.01.06", "title": "Въоръжен и опасен с вратовръзка... МВР прожектира филма “Пропадане”!"}
{"url": "http://www.bnews.bg/article/254620-mazhkoto_horo_v_kalofer_se_razpadna_zaradi_sbivane_i_karanitsi", "text": "\n В Калофер започнаха и бързо завършиха церемониите по знаменитото местно Мъжко хоро на празника Богоявление/Йордановден. Все пак кръстът бе изваден и даден на 7-годишно момче. \r\n\r\n Хиляди гости на града, включително от чужбина, както и пратеници на ЮНЕСКО, са в Калофер, за да присъстват на хорото. Местните власти са създали строга организация и са наели частна фирма, чиито гардове ще охраняват ритуала заради хора, нагазващи преди местните мъже в ледените води на Тунджа, с което те провалят ритуала им. \r\n\r\n Представители на ЮНЕСКО за трета поредна година наблюдават мъжкото хоро на Богоявление. \r\n\r\n Пред очите на българи и чужденци обаче мъжете на хорото в ледени води бързо се представиха. Момче от Плевен, което за първи път идва да участва в ритуала заяви пред БТВ, че повече няма да идва, защото хорото се е разтурило заради сбиване и сканадали между участниците. \r\n\r\n Кадрите обаче не бяха показани от баджак телевизията, все едно нищо не се е случило. \r\n \n\t\t\t\t\t\t", "date": "2019.01.06", "title": "Мъжкото хоро в Калофер се разпадна заради сбиване и караници"}
{"url": "http://www.bnews.bg/article/254626-da_ne_popadash_na_izmoren_lekar_vse_edno_e_piyan", "text": "\n Учени от университета в Солсбъри установиха, че лекарите, чиито дежурства продължават 12 часа и повече, имат същата концентрация като на пияните шофьори. \r\nПри подобно претоварване с работа медиците, и в частност хирурзите, имат с 27% повече шансове да допуснат медицински грешки, водещи до летален изход при пациента. \r\nОбширното изследване, проведено с помощта на лекари и на медицински персонал, установило, чеувеличаването на смените от 8 на 12 часа носи големи рискове за пациентите. Натрупаните навици при медицинските сестри, анестезиолозите и други лекари се губели след 8-часовия работен ден. \r\nУчените са на мнение, че за намаляването на медицинските грешки е нужно точно спазване на работните графици, за да не се получава претоварване. Но за „прегарянето” в болниците не са виновни лекарите, а обективната здравна обстановка, съобщи Дарик. \r\n \n\t\t\t\t\t\t", "date": "2019.01.06", "title": "Да не попадаш на изморен лекар, все едно е пиян"}
{"url": "http://www.bnews.bg/article/254617-meditsinskata_sestra_nasya_nenova_osadi_machitelite_si_v_zatvora_v_libiya", "text": "\n 12 години след така наречения спин процес в Либия - медицинската сестра Нася Ненова осъди 9 либийски служители на следствието, посочва NOVA. \r\n  \r\nCлyжитeлитe нa Глaвнo cлeдcтвeнo yпpaвлeниe нa Джaмaxиpиятa, cpeд ĸoитo и eдин гeнepaл, трябва дa плaтят нa Hacя Heнoвa 500 000 лeвa oбeзщeтeниe зa нeимyщecтвeни вpeди и 26 617 лeвa зa имyщecтвeни. \r\nТова е първото дело, което стига до присъда у нас и то в полза на медицинската сестра. \r\n  \r\nКогато е арестувана Нася Ненова е на 32 години. Излиза от либийския затвор на 40 години след 2755 дни зад решетките. \r\n  \r\nТя и останалите четири медицински сестри, както и палестинският лекар Ашраф Ал-Хаджудж и доктор Здравко Георгиев бяха обвинени за заразяването на над 400 либийски деца със спин. Получиха доживотен затвор през 2006-та година. Година по-късно, със самолет на Сесилия Саркози, осъдените са върнати в България. \r\nПрезидентът Георги Първанов ги помилва. \r\n  \r\nСега всеки от тях търси справедливост и наказание за тези, които са ги измъчвали. \r\n  \r\nToвa e eдинcтвeнoтo oт пeттe дeлa, зaвeдeни oт мeдицинcĸитe ни cecтpи, увeнчaнo c блaгoпoлyчeн финaл. Двe oт дeлaтa пo иcĸoвeтe нa Kpиcтиянa Bълчeвa и Baлeнтинa Cиpoпyлo ca пpeĸpaтeни. \r\n  \r\nOcтaнaлитe двe – нa Cнeжaнa Димитpoвa и Baля Чepвeняшĸa, вce oщe ca виcящи. Peшeниeтo на съда нe e oĸoнчaтeлнo. \r\n \n\t\t\t\t\t\t", "date": "2019.01.06", "title": "Медицинската сестра Нася Ненова осъди мъчителите си в затвора в Либия"}
{"url": "http://www.bnews.bg/article/254643-90_godishen_koloezdach_dade_polozhitelna_doping_proba", "text": "\n Куриозно - 90-годишен колоездач от САЩ бе наказан с \"предупреждение\", след като в пробата му бяха открити следи от епитренболон, нарушаващ допинг правилата. \r\n\r\n Карл Гроув от Бристол, щата Индиана, е национален шампион във възрастта 90-94, а след състезанията през юли миналата година дал рутинната проба. \r\n\r\n Причината за наличието на непозволеното съдържание в пробата е престояло замразено месо, което е консумирал вечерта преди старта. \r\n\r\n Американската антидопингова агенция прие аргумента на най-възрастния участник в състезанието за ветерани, но въпреки това му отне титлата и рекорда, поставен на трасето. \r\n \n\t\t\t\t\t\t", "date": "2019.01.06", "title": "90-годишен колоездач даде положителна допинг проба"}
{"url": "http://www.bnews.bg/article/254638-patriarh_neofit_otsluzhi_bogoyavlenski_vodosvet_na_boynite_znamena_na_balgarskata_armiya", "text": "\n Традиционният Богоявленски водосвет на бойните знамена и знамената-светини на Българската армия беше отслужен в София от българския патриарх Неофит заедно с духовници. \r\n  \r\nПрезидентът и върховен главнокомандващ на въоръжените сили Румен Радев участва в ритуала на площад \"Свети Александър Невски\", където прие почетния строй на представителните части на армията и положи венец пред Паметника на Незнайния воин. \r\n\r\n „Запази ни от взаимни раздори, несъгласия и размирици, за да бъдем единни и силни и да можем с твоята помощ да отблъснем всяко външно вражеско нападение“, каза патриархът в молитвата към Господ. \r\n  \r\n„Нека поръсването с Богоявленската вода на знамената на българската армия бъде залог за неувяхващата слава на родното ни войнство, което и днес, както и в хилядолетното си минало, продължава да бъде надежден гарант за свободата, целостта и независимостта на нашата обична майка България“, каза още патриарх Неофит в словото си за празника пред присъстващите на Богоявленския водосвет. \r\n\r\n Сред присъствалите на ритуала бяха министърът на отбраната Красимир Каракачанов, началникът на отбраната генерал-лейтенант Андрей Боцев, висши военни, народни представители, дипломати, политици, общественици и граждани. \r\n  \r\nБогоявленски водосвет се отслужва днес и във всички гарнизони на Българската армия. \r\n\r\n   \r\n \n\t\t\t\t\t\t", "date": "2019.01.06", "title": "Патриарх Неофит отслужи Богоявленски водосвет на бойните знамена на Българската армия"}
{"url": "http://www.bnews.bg/article/254630-pochina_aktyorat_ivan_laskin", "text": "\n Почина актьорът Иван Ласкин, съобщи извънредно БТВ. \r\n\r\n Актьорът почина на 48-годишна възраст. На 28 декември м.г. той беше приет във ВМА. \r\n\r\n Ласкин има множество роли в театъра, снимал е в български и чужди  филми. \r\n\r\n През 1986 г. детският сериал „Васко да гама от село Рупча” го превръща в най-популярното момче у нас. По-късно завършва ВИТИЗ. Помнят се ролите му и в сериали като „Хайка за вълци” и „Дунав мост”. \r\n\r\n През последните години умът и острият му език имаха свой  „живот” в социалните мрежи –  коментарите му предизвикваха люти спорове и стотици споделяния.   \r\n\r\n BNews изказва съболезнования на семейството и близките на Ласкин. \r\n \n\t\t\t\t\t\t", "date": "2019.01.06", "title": "Почина актьорът Иван Ласкин!"}
{"url": "http://www.bnews.bg/article/254633-nay_niska_temperatura_e_v_sevlievo_minus_17_gradusa", "text": "\n Най-ниската за тази зима температура от минус 17 градуса е измерена тази нощ в Севлиево. Това съобщи за БТА метеорологът Иванка Иванова. \r\n\r\n В 7 часа сутринта температурата в града е била минус 8 градуса. \r\n\r\n Дебела снежна покривка, снеговалеж и поледици допълват усложнената зимна обстановка в града, посочи метеорологът. \r\n\r\n Днес облачността ще е по-често значителна и на повече места ще има превалявания от сняг. \r\n\r\n По-съществени ще са валежите в Централния Предбалкан. Вятърът от северозапад ще се усили, ще е предимно умерен и с него ще нахлува нова порция студен въздух. \r\n\r\n Максималните температури в България ще са предимно между минус 2 и 3 градуса. \r\n \n\t\t\t\t\t\t", "date": "2019.01.06", "title": "Най-ниска температура е в Севлиево - минус 17 градуса!"}
{"url": "http://www.bnews.bg/article/254619-bogoyavlenie_e_dnes_nebeto_se_otvarya_za_zhelaniya", "text": "\n Днес е един от най-големите християнски празници в българския календар - Йордановден или Богоявление. На този ден св. Йоан Кръстител е кръстил Божия син в река Йордан. \r\n\r\n Българите вярваме, че както тогава небето се отваря и Господ изпълнява желания. По същия начин вярвали и предците езичници, когато на същия ден се молели на Дажбог, който изпълнява желания, в същата нощ. \r\n\r\n Ритуалите на Йордановден в традиционния фолклор са свързани с кръщенето и освещаването на водата и кръста, затова и на много места този празник се нарича Водици. \r\n\r\n На този ден се извършва празнична Богоявленска литургия, освещава се вода и след това свещениците отиват до водоем (море, река, езеро), където хвърлят кръста, а този сред мъжете, който го хване, ще бъде здрав през цялата година. \r\n\r\n В Калофер на този ден се провежда и изключително зрелищното мъжко хоро във водите на река Тунджа Вярва се, че всеки влязъл в януарските ледени води, ще бъде пазен далеч от болести през цялата година. \r\n\r\n С кръщаването на водата светът придобива нова ценност и сила, става по-безопасно място за живеене. Свършват т.нар. \"мръсни дни\", т.е. злите сили са победени и прогонени. \r\n\r\n Светото кръщение пък е едно от седемте тайнства на вярата (другите са миропомазване, евхаристия, покаяние, свещенство, брак, елеосвещение), при което човек се очиства от греховете. \r\n\r\n На 6 януари е и ритуалът за освещаване на бойните знамена и знамената светини на Българската армия. \r\n\r\n За първи път водосвет на знамената е отслужен по времето на цар Симеон I преди битката при Ахелой през 917 година. \r\n\r\n До падането на България под османско владичество преди всяка битка, която води българската войска, се извършва водосвет. \r\n\r\n След Освобождението тази традиция е възстановена от първия военен министър на Княжество България Пьотр Дмитриевич Паренсов и продължава до 1946 г. След демократичните промени у нас ритуалът Водосвет на бойните знамена и флагове е възстановен през 1993 г. \r\n\r\n Имен ден празнуват: Йордан, Йорданка, Данчо, Дана, Боян, Богдан, Богдана. \r\n \n\t\t\t\t\t\t", "date": "2019.01.06", "title": "Богоявление е! Днес небето се отваря за желания"}
{"url": "http://www.bnews.bg/article/254625-shte_sanktsionirat_firmata_izpalnitel_na_sistemata_za_elektronni_vinetki", "text": "\n Фирмата изпълнител на системата за продажба на електронните винетки - \"Капш\" - също ще понесе санкции заради възникналите проблеми, стана ясно от думите на регионалния министър Петя Аврамова на извънредна пресконференция. \r\n\r\n Размерът на неустойките ще стане ясен след анализ. Аврамова обяви, че фирмата е трябвало да монтира апаратите за самотаксуване на ГКПП-тата до 31 декември 2018 г., но това е е било извършено в срок. Самата система за самотаксуване работела при тестовете, дефектите възникнали след стартирането ѝ, имало и \"нерегламентирани атаки\", заяви министърът.  Възникнал и софтуерен проблем при апаратите за самотаксуване, отстранен от фирмата в гаранционния срок. Проблеми са били отчетени още при банковите преводи. \r\n\r\n По-рано стана ясно, че трима чиновници се разделят с постовете си заради скандала. \r\n\r\n Макар опозицията да призова и за политическа отговорност, т.е. министерски оставки, досега такива няма. По думите на Аврамова \"ГЕРБ няма проблем с оставките, всеки от нас носи оставката в джоба си\". Тя обаче заяви, че управляващите били съсредоточени в това да свършат работата си. \r\n \n\t\t\t\t\t\t", "date": "2019.01.06", "title": "Ще санкционират фирмата изпълнител на системата за електронни винетки"}
{"url": "http://www.bnews.bg/article/254627-chsi_zaporira_daritelska_smetka_na_onkobolen", "text": "\n \r\n30-годишният Георги страда от рядка форма на рак на меките тъкани. Без да подозира, частен съдебен изпълнител описва вещите му и запорира дарителската му сметка, защото дължи 4000 лв. данък. \r\n\r\n „2016 година ми откриха заболяване на меките тъкани, което се нарича светлоклетъчен сарком. Почти година търсихме какво ми има и никой не можеше да каже”, разказа Георги Атанасов. \r\n\r\n В черния дроб на Георги откриват метастази, а рядкото заболяване го отвежда на лечение в Турция. Болестта е агресивна, като месец по-късно Георги е вече на легло. За да разполага със средства за терапията и пътуванията, на Георги помагат добри хора. Откриват се две дарителски сметки. Всяка събира по няколко хиляди лева, но до лятото, когато сметките се оказват под запор. \r\n\r\n „Получил покана за доброволно изпълнение от частен съдебен изпълнител във връзка с два автомобила, които той е продал преди години. Купувачите не са си изпълнили задължението тези автомобила да бъдат прехвърлени в КАТ и да бъдат отписани от отдел „Местни данъци и такси” в община Русе”, заяви адвокатският сътрудник Георги Георгиев, пише Фрогнюз. \r\n\r\n „Той е ходил в общината, представил е нотариално заверени договори. Тези автомобили са били отписани от служителката и той е бил абсолютно спокоен за това. Но в последствие получава тази покана и вижда, че има образувано изпълнително дело. В нашата кантора е имало няколко такива случая”, допълни Георги Георгиев, предаде Нова телевизия. \r\n\r\n Георгиев работи за кантората поела случая. Обяснява, че автомобилите, за които общината поискала над 4000 лв. данък, всъщност били повече, тъй като, преди да се разболее, Георги се занимавал с покупко-продажба на коли. Оказва се, че на негово име са записани и други автомобили, твърдят от общината. \r\n \n\t\t\t\t\t\t", "date": "2019.01.06", "title": "ЧСИ запорира дарителска сметка на онкоболен"}
