{"url": "http://www.bnews.bg/article/260212-grigor_padna_do_nomer_49_v_svetovnata_ranglista", "text": "\n С рекордно ниско класиране от близо седем години насам започва седмицата за Григор Димитров. Българският тенисист вече е №49 в световната ранглиста на АТП. Димитров бележи спад от шест позиции след турнира в Барселона. Той напусна надпреварата още в третия кръг след допуснат обрат срещу чилиеца Николас Хари и не успя да защити точките си от участието в четвъртфиналите през 2018 г. \r\n\r\n Димитров все пак запази мястото си в топ 50, което беше под заплаха преди началото на турнира. Българският тенисист започна годината под №21, но така и не успява да намери постоянство. Единствено на Australian Open Димитров записа три поредни победи, а балансът му през 2019 г. е девет успеха и пет загуби. Сезонът му беше белязан и от контузия в рамото, която го извади от корта за близо два месеца. До края на сезона на червени кортове Димитров ще участва в три турнира – двете „Мастърс“ надпревари в Мадрид и Рим, както и на „Ролан Гарос“. В турнирите от серия 1000 той има да защитава по 10 точки, а на „Ролан Гарос“ – 90. Следващата надпревара в календара му е Мадрид, като турнирът започва на 5 май. В челото на световната ранглиста размествания не настъпиха, водач продължава да бъде Новак Джокович. \r\n \n\t\t\t\t\t\t", "date": "2019.04.29", "title": "Григор падна до номер 49 в световната ранглиста\r\n"}
{"url": "http://www.bnews.bg/article/260208-zhenata_na_mityo_ochite_izreva_deteto_ni_chete_kakvo_pishat_za_bashta_mu_tezhko_mu_e", "text": "\n Официалната половинка на Димитър Желязков – Митьо Очите – Антигона Янулис, направи изявление, че близките и децата му тежко преживяват неговия арест и обвиненията му по 10 престъпления. „Чрез ровене в миналото се правят жалки опити да бъде смазан психически човекът, с когото живея от 2001 г. под един покрив, чиито деца отгледах и когото познавам най-добре от всички ви“, заяви жената на несебърския Ал Капоне, пише \"Ретро\". \r\n\r\n Според Антигона твърденията, че Желязков би могъл да бъде замесен в подобни престъпления, били нелепи. Тя разказа, че детето им Димитър, който е на 14 години и ходи на училище в Несебър, четял в интернет в какво би могъл да е забъркан баща му и преживявал това изключително тежко. Припомняме, че Очите ще бъде съден за общо десет престъпления, сред които ръководство на престъпна група за рекет и изнудване, заплахи, палежи и разпространение на наркотици. Желязков бе арестуван през миналото лято в Турция, където прекара няколко месеца в тамошен арест. Той бе екстрадиран у нас в средата на февруари. Жена му призна, че му е ходила на свиждане в южната ни съседка още след Нова година. И тогава, и сега Очите се държал мъжки, но имал сериозни здравословни проблеми, твърди Антигона. \r\n\r\n „Нуждае се от нови две операции, които трябва да се направят, защото здравето му е влошено, но той не каза и дума за това, търпи и стиска зъби. Пита за внучето си, което роди Станислава – голямата му дъщеря, още не го е видял. Митко е уникален баща и човек, партньор и мъж. Казвам ви го, защото аз съм в къщата му вече 20 години. Тези, които сега го разкъсват и го заплашват, да знаят, че трудно могат да го сломят“, категорична е половинката му, която в момента живее в семейното имение на боса в село Кошарица, Несебърско, заедно със сина му Димитър-младши. \r\n \n\t\t\t\t\t\t", "date": "2019.04.29", "title": "Жената на Митьо Очите изрева: Детето ни чете какво пишат за баща му, тежко му е!"}
{"url": "http://www.bnews.bg/article/260213-padna_chast_ot_fasadata_na_stara_zhilishtna_sgrada_v_tsentara_na_sofiya_ima_li_postradali", "text": "\n Част от фасадата на стара жилищна сграда се срути в центъра на София. Огромните късове, които са част от тераса, са паднали на тротоара на метри от пешеходците. За щастие няма пострадали и нанесени материални щети. \r\n\r\n Малко след 9 часа сутринта в понеделник късове бетон от терасата на третия етаж от жилищната сграда на ъгъла на ул. „Граф Игнатиев“ и „6 ти септември “ в София падат с оглушителен трясък на пешеходния тротоар. Пострадали за щастие няма. На място пристига екип на Аварийното спасително звено на Столичната община. \r\n\r\n Сградата е строена през 50 те години на миналия век . Отговорност за поддръжката й се носи от живущите в нея. Затова от Столичния инспекторат могат да издадт само предписание в срок на месец да се предприемат мерки по обезопасяване на останалите тераси. Хората от кооперацията обаче обвиняват преминаващия през ул. Граф Игнатиев трамвай – вибрациите му разрушавали собствеността им. \r\n\r\n Поддръжката на общите части в жилищните сгради е сред най-големите проблеми , които разглежда Закона за управление на етажната собственост.. Трудно се събират пари за ремонти от всички живущи, коментират домоуправители. В момента тече обществено обсъждане на тези промени в Министерството на регионалното развитие. В тях е заложено ако съседът не внася таксите, местната община да ги събира при плащането на местните данъци. \r\n\r\n   \r\n \n\t\t\t\t\t\t", "date": "2019.04.29", "title": "Падна част от фасадата на стара жилищна сграда в центъра на София. Има ли пострадали?\r\n"}
{"url": "http://www.bnews.bg/article/260210-vrashtame_pavel_vasev_v_balgariya_s_pravitelstven_samolet_rezhisyorat_e_v_budna_koma", "text": "\n Бившият директор на Народния театър Павел Васев ще бъде транспортиран с правителствения самолет от Москва в София заради критичното му здравословно състояние. \r\n\r\n Вече четвърти месец известният режисьор и ръководител на Българския културен център в Москва е в будна кома в руска болница след прекаран инсулт. Няколкократно са правени опити да бъде върнат в България, но руските лекари не са разрешили местенето му. Преди дни състоянието му се стабилизира и това позволява той да бъде превозен със самолет, разкрива Вежди Рашидов пред „24 часа“. \r\n\r\n Той е много близък с Павел Васел и на него първа са обадила съпругата му Елена след получения инсулт. Малко по-късно се изяснило, че здравните му застраховки важат само докато е в реанимация, но за рехабилитацията трябват 12 хил. евро. С помощта на приятели на Васев Рашидов успял да събере необходимата сума и тя незабавно била приведена в Москва. \r\n\r\n В момента в руската столица е най-големият български неврохирург проф. д-р Николай Габровски от „Пирогов“, който да прецени какво е състоянието на 68-годишния бивш председател на Съюза на българските филмови дейци и бивш директор на Народния театър и Сатирата. Шефът на смешната трупа Калин Сърменов е организирал благотворително представление и вече са събрани 15 хил. лв., които ще са нужни за лечението в България. \r\n\r\n На екип от „Пирогов“ – анестезиолог и медицинска сестра, спешно са издадени руски визи с помощта на Народното събрание, които ще придружават Павел Васев при полета му за България. Рашидов е говорил с премиера Бойко Борисов и той е обещал да осигури самолета. Вероятно Васев ще бъде в българска болница около 8-10 май. \r\n\r\n „Борисов ще направи това, което направи и за Христо Мутафчиев – ето го сега, пак е на българските сцени, както и за много българи, които са бедствали. Бързата реакция подарява живот. Обясних му случая и веднага взе решение. Затова съм му изключително благодарен, че помага да оцелеят и живеят близките и приятелите ни. Много съм задължен и на екипа на директора на „Пирогов“ проф. Асен Балтов и на проф. Габровски. Милият Павел не е в добро състояние, но има надежда да се оправи. Срещнахме съпричастие и бившия руски министър на културата Михаил Швидкой и от българския посланик в Москва“, разказа Вежди Рашидов. \r\n\r\n „24 часа“ разговаря и с Елена – съпругата на Павел Васев, която каза, че състоянието му е тежко, но стабилно, и много се надява след връщането му в София то да се подобри. \r\n \n\t\t\t\t\t\t", "date": "2019.04.29", "title": "Връщаме Павел Васев в България с правителствен самолет. Режисьорът е в будна кома"}
{"url": "http://www.bnews.bg/article/260211-mazh_izpadna_v_koma_sled_sbivane_boryat_se_za_zhivota_mu", "text": "\n Мъж в състояние на кома се транспортира от Гоце Делчев за столична клиника след сбиване. Сигналът за сбиване в крайпътно заведение е подаден към 1 ч. след полунощ от района на с. Баничан, община Гоце Делчев. \r\n\r\n Пострадалият е с мозъчен хематом вследствие на удар с твърд предмет по главата. \r\n\r\n След като е приет в МБАЛ „Ив. Скендеров“, с реанимационен екип в 5.30 ч. тази сутрин мъжът е транспортиран за столична болница. \r\n\r\n Причините за боя и участниците в него се установяват от РУП-Гоце Делчев. \r\n \n\t\t\t\t\t\t", "date": "2019.04.29", "title": "Мъж изпадна в кома след сбиване. Борят се за живота му\r\n"}
{"url": "http://www.bnews.bg/article/260206-napadenie_sreshtu_tsarkva_petima_sa_zaginali", "text": "\n Най-малко пет души бяха убити при нападение в църква в Буркина Фасо, предаде Франс прес. \r\n\r\n Атаката е извършена в град Силгаджи, на 60 километра от Джибо, главен град на провинция Сум. Въоръжени мъже са атакували протестантска църква, като са убили четирима богомолци и главния пастор. Най-малко двама души се водят за изчезнали след атаката, каза пред Франс прес източник от службите за сигурност, предава БТА. \r\n\r\n Буркина Фасо е бедна африканска страна, в която зачестиха джихадистките атаки, но това е първо нападение срещу църква от 2015 г. насам, отбелязва агенцията. Досега имаше случаи на отделни атаки срещу християнски и мюсюлмански духовници. \r\n \n\t\t\t\t\t\t", "date": "2019.04.29", "title": "Нападение срещу църква, петима са загинали\r\n"}
{"url": "http://www.bnews.bg/article/260214-politsay_e_udaren_v_glavata_pri_tsiganskata_ataka_v_kuklen_vchera", "text": "\n Единият от полицаите при вчерашното меле в Куклен, при което цигани атакуваха полицейски автомобил, е пострадал, научи Plovdiv24.bg. Той е ударен в главата, но не е пострадал сериозно. \r\nПо време на претърсванията и проверките е иззето огромно количество домашна ракия, която ако се окаже над допустимите количества за безакцизен алкохол, може да доведе до допълнителни главоболия за циганските фамилии. \r\n \n\t\t\t\t\t\t", "date": "2019.04.29", "title": "Полицай е ударен в главата при циганската атака в Куклен вчера\r\n"}
{"url": "http://www.bnews.bg/article/260204-v_balgariya_rabotim_za_5_3_evro_na_chas", "text": "\n Разходите за труд в Германия са били близо една трета над средното им равнище за ЕС през 2018 година, обяви днес Федералната статистическа служба, цитирана от ДПА и БТА. \r\n\r\n Работодателите в частния сектор в Германия са плащали 35 евро на час (39 долара), а това е близо 32 процента над средната надница от 26,60 евро за 28-те страни членки, сочат данните на германската статистическа служба. \r\nБългария отчита най-ниски разходи за труд с 5,30 евро на час. \r\n\r\n Според тях разходите за труд в Германия се нареждат на шеста позиция в класацията за блока или без промяна спрямо 2017 година. \r\n\r\n Дания продължава да бъде лидер с 44,70 евро на част през 2018 година, следвана от Люксембург с 40,30 евро и Белгия с 40,00 евро, Швеция с 39,30 евро и Франция с 36,50 евро. \r\n\r\n Данните включват заплащането в промишлеността и сектора на услугите, но не и на държавните служители. Разходите за труд отразяват заплати и допълнителни плащания, уточнява ДПА. \r\n \n\t\t\t\t\t\t", "date": "2019.04.29", "title": "В България работим за 5,3 евро на час..."}
{"url": "http://www.bnews.bg/article/260207-andrey_raychev_borisov_si_vze_partiyata_ot_tsvetanov_sled_apartament_geyt", "text": "\n \"Виждам активно участие на Бойко Борисов в \"Апартамент гейт\" и силно желание да се задълбочи, а не да се спре. Той си възстанови партията, взе си я от Цветан Цветанов\". Това заяви пред bTV социологът Андрей Райчев. \r\n\r\n По думите му от скандала с апартаментите на властта ГЕРБ е загубила няколко процента и може би първото място, но рейтингът на Цветанов се е сринал драматично - повече от този на Жан Виденов. \r\n\r\n Според анализа на Райчев Бойко Борисов е бил роб и на собствения си календар, в който вижда бъдещето си като президент. \r\n\r\n \"Той разглеждаше президентството като свое бъдеще, е няма го вече и това донякъде го освобождава, той може да прави много видове маневри\", уточни Райчев. \r\n\r\n Райчев прогнозира предсрочни парламентарни избори именно с волята на премиера. \r\n\r\n \"Вторият освободен човек поради една трагична случайност се казва Ахмед Доган\", отбеляза Райчев. \r\n\r\n По думите му до момента на Доган са му трябвали добри отношения с властта, защото водел борба на живот и смърт с Местан и с Турция, а те му взимали партията. \r\n\r\n \"Трябваше му ресурс и много близки отношения с властта. Той вече е по-свободен човек, не е задължително да е добре с властта\", коментира социологът. \r\n\r\n Относно предстоящите избори за Европейски парламент Андрей Райчев напомни, че кой ще е първи зависи от броя на хората, които ще отидат да гласуват. \r\n\r\n Досега скандалът с апартаментите на властта струва оставките на: \r\n\r\n - Цветан Цветанов от парламента; \r\n\r\n - Цецка Цачева като правосъден министър; \r\n\r\n - зам.-министър Ваня Колева; \r\n\r\n - зам.-министър Красимир Първанов; \r\n\r\n - Делян Добрев като народен представител; \r\n\r\n - зам. областния управител на София Томи Николов; \r\n\r\n - оставка подаде и зам.-министър Александър Манолев \r\n\r\n Впоследствие в скандала с евтините апартаменти бяха замесени и други - председателят на антикорупционната комисия Пламен Георгев, който не декларирал тераса от 186 квадратни метра, част от апартамента му. Срещу него започна разследване от главния прокурор Сотир Цацаров, а БСП поискаха и неговото отстраняване от органа. \r\n\r\n Освен Георгиев прокуратурата ще проверява още председателя на Върховния касационен съд (ВКС) Лозан Панов и заместник главния прокурор и председател на Националната следствена служба Борислав Сарафов. \r\n\r\n Отделно от \"Артекс\" в конфликта беше замесена и министърът на туризма Николина Ангелкова. По-рано днес бившият вицепремиер Валери Симеонов обяви, че министър от кабинета също е закупил жилище на много ниски цени. \r\n\r\n След това стана ясно и, че в скандала е замесен и вицепремиерът Красимир Каракачанов заради апартамент в кв. \"Възраждане\". \r\n \n\t\t\t\t\t\t", "date": "2019.04.29", "title": "Андрей Райчев: Борисов си взе партията от Цветанов след \"Апартамент гейт\"\r\n"}
{"url": "http://www.bnews.bg/article/260202-moshtna_dzhentli_druzhina_nachelo_s_nezhniya_voyvoda_milioner_dzhambazki_v_listata_na_vmro", "text": "\n Евродепутатът с най-тлъста банкова сметка от 1 милион евро Ангел Джамбазки едно говори, а съвсем друго върши. Обеща да дари заплата си от Европа на бедните избиратели, а я прибра в тлъста банкова сметка от един милион евро за себе си. \r\n\r\n Слабичкият 40 годишен ерген твърди, че вярва в смейните ценности и децата, а до себе си няма съпруга нито дете. Твърди, че мрази джендърите и мигрантите, а гласува в полза на Инстанбулската конвенция в Брюксел и гласува за това ЕП да отпуска повече пари за гейпрайдове и нпо-та на джендъри. \r\n\r\n Самият ДжамбаСки е подбрал любопитни млади ергени около себе си в листата за Брюксел. Единият твърди дори, че лично Джамбазки го е мотивирал да се кандидатира за евродепутат като го е пленил с ...личната си харизма. \r\n\r\n Момчета със странни небългарски имена и нестандартно мъжко поведение следват позастаряващия евро милионер и ерген навсякъде по лъскавите хотели, в които ВМРО провежда кампанията си. \r\n\r\n Около Джамбазки в листата са странните имена на Александър Сиди на 3 място, Кристиян Шкварек на 7 - мо място и кубинецът Карлос Контрера на 10-о. \r\n\r\n Последният е известен с омразата си към жените и побоя, който нанесе наскоро на възрастна дама в подлеза на метрото. Тогава Контрера беше пиян и с това излезе от положение, а Прокуратурата се направи на сляпа за пореден път, щом е намесено ВМРО- то на Тераси Каракачанов. \r\n\r\n За бившият доносник от ДС е известно, че обича печените прасена, руйното вино в огромни количества и терасите с размери на хандбално игрище. За Джамбазки се шушука в Брюксел и в София, че не е безразличен към хубавите представители на собствения си пол. \r\n\r\n Винаги в компанията на млади момчета, Джамбазки ги привличал с омайното си дар слово, защото не обичал много да черпи, въпреки баснословната си банкова сметка. \r\n\r\n Най- отдаден на водача в листата на ВМРО е нежното ново попълнение с консервативни възгледи и либерална осанка Кристиян (Криси) Шкварек. \r\n\r\n Младият европеец в листата на ВМРО не крие, че лично е отдаден на каузата на Джамбазки. Идеологическата спойка припламнала между тях неотдавна покрай общите им политически инициативи, свързани със сайта Консерваторь. \r\n\r\n Наскоро галантният Шкварек публично призна изключителната си привързаност към Ангел. Шкварек не е член на ВМРО, но всеотдайно следва Джамбазки по петите като негов компаньон и доверен душеприказчик. \r\n\r\n Нещо като Шерлок Холмс и доктор Уотсън в нежен либерално - патриотичен вариант. Ако двамата заминат за Брюксел, което няма как да стане поради липса на наивни избиратели, се очаква романсът да прерасне в нещо по-официално. \r\n\r\n За разлика от България, Европа толерира мъжката и еднополовата любов и дава възможност за официалното и узаконяване. Разбира се, темата дискретно ще бъде замитана под килима, докато върви кампанията за лов на наивни избиратели на маскирания като “патриот и войвода” за евроизборите. \r\n \n\t\t\t\t\t\t", "date": "2019.04.29", "title": "Мощна джентли дружина начело с нежния войвода милионер Джамбазки в листата на ВМРО!"}
{"url": "http://www.bnews.bg/article/260198-vselenata_prodalzhava_da_ni_iznenadva", "text": "\n Нови астрономически изследвания показват, че Вселената е по-млада, отколкото се смяташе досега. Новите данни сочат, че познатата вселена е приблизително на 12,5-13 млрд. земни години, което е с около един милиард години по-малко, отколкото се смяташе от космолозите. \r\n  \r\nДанните, събрани от космическия телескоп Хъбъл на НАСА, преразглеждането на оценки за възрастта и разширяването от астронома Адам Рийс, носител на Нобелова награда, доведоха до моментно блокиране на стандартния модел на физиката, тъй като учените по света обмислят последиците от новата информация. \r\n  \r\nНашата по-бърза и по-млада вселена се датира чрез използването на математическо изчисление, известно като \"Константата на Хъбъл\" - число, дефинирано в началото на 20 в., но сега - благодарение на Рийс и неговото ново изследване - се твърди, че то е с около 9% по-голямо. Новото число пряко влияе върху способността на човечеството да отгатне възрастта на познатата вселена - интегрално изчисление на физиката. \r\n\r\n Тъй като и Рейс, и поддръжниците на по-ранната версия на \"Константата на Хъбъл\" твърдят, че техните изчисления са правилните, мнозина призовават за ново определяне на измерванията. \"Все по-често изглежда, че ще ни трябва нещо ново, за да обясним това\", отбелязва Рийс, астроном от \"Джон Хопкинс\", който спечели Нобеловата награда за физика за 2011 г. \r\n\r\n Други учени, включително и астрофизикът на НАСА и нобелов лауреат Джон Матър, предлагат две възможности за космическата главоблъсканица: \"Първо, правим грешки, които все още не можем да намерим. Второ, природата има нещо, което още не можем да намерим\". \r\n  \r\nПонастоящем повечето астрономи са объркани, предполагайки, че и Рейс, и по-ранният модел могат да са прави - в едно и също време - особено като \"никой не може да намери нищо грешно\" в нито едно от измерванията, според астрофизика от университета в Чикаго Уенди Фридман, цитиран от KWTX.com. Намирането на начин за съгласуване на двете различни измервания изисква създаването на нов начин да се говори за \"Константата на Хъбъл\", за физиката и космологията, според учените. \r\n  \r\n\"Трябва да добавите нещо във вселената, за което не знаем\", отбелязва астрофизикът от института за наука \"Карнеги\" Крис Бърнс. \"Това винаги те кара да се чувстваш неловко\", добави той. \r\n  \r\nДали тъмната материя, тъмната енергия или друга все още неоткрита елементарна сила се появяват, за да обяснят как два резултата могат да бъдат верни по едно и също време, астрофизиците все още не знаят. Не е ясно дали ще трябва да направят промени в общата теория на относителността на Айнщайн. \r\n \n\t\t\t\t\t\t", "date": "2019.04.29", "title": "Вселената продължава да ни изненадва"}
{"url": "http://www.bnews.bg/article/260205-kosovskiyat_prezident_othvarlya_predlozhenieto_za_razmyana_na_teritorii_sas_sarbiya", "text": "\n Президентът на Косово Хашим Тачи отхвърли днес предложението за размяна на територии със Сърбия, като заяви, че той \"никога не би търгувал с териториите на Косово\", но би обмислил корекции на границата с цел нормализиране на отношенията, съобщи ДПА и БТА.„ \r\n\r\n Идеята за размяна на територии беше издигната за първи път от сръбски представители миналата година. Тя беше отхвърлена от лидерите на косовските албанци като неприемлива, както и от по-голямата част от международната общност като твърде опасна. \r\n\r\n Тачи заяви снощи пред журналисти, че има намерение да повдигне въпроса за присъединяването към Косово на регионите в Южна Сърбия, населени с албанци, съобщи ТАСС. Косовският президент направи това изказване преди отпътуването си за срещата в Берлин на представители на Западните Балкани и Европейския съюз, която започва днес. \r\n\r\n \"Не очаквам, че ще има диалог или преговори, но аз ще изразя позицията си в подкрепа на присъединяването на Прешево, Медведжа и Буяновац\", каза той. Тачи се надява, че домакините на срещата, германският канцлер Ангела Меркел и френският президент Еманюел Макрон, ще убедят Сърбия да признае независимостта на Косово. \r\n \n\t\t\t\t\t\t", "date": "2019.04.29", "title": "Косовският президент отхвърля предложението за размяна на територии със Сърбия"}
{"url": "http://www.bnews.bg/article/260203-shok_sreshta_na_varha_za_zapadnite_balkani_v_germaniya_bez_sofiya", "text": "\n На днешната среща на върха в Берлин, на която с домакините Ангела Меркел и Еманюел Макрон ще се обсъждат Западните Балкани, Сърбия очаква да бъде подложена на натиск. Това заяви президентът Александър Вучич в интервю за тв \"Пинк\". \r\n\r\n \"Нямам нищо против (премиера на Словения Мариян) Шарец, но защо Шарец, а не (премиера на Румъния Виорика) Дънчила, защо (премиерът на Хърватия Андрей) Пленкович, а не (унгарският министър-председател Виктор) Орбан, защо не (премиерът на България Бойко) Борисов“, заяви Вучич, предава Канал 3.  \r\n\r\n Срещата в Берлин е организирана от германския канцлер Ангела Меркел и френския президент Еманюел Макрон. Днес премиерът на Северна Македония Зоран Заев има среща в немската столица с Ангела Меркел и с Макрон. Срещата, както е съобщено от кабинета на Меркел, е по искане на канцлера и веднага след срещата със Заев, ще бъде проведена среща и с албанския премиер Еди Рама. \r\n\r\n Освен с тях Макрон и Меркел ще се срещнат и с други лидери на Западните Балкани: с премиера на Босна и Херцеговина Денис Звиздич, с президента на Косово Хашим Тачи, с президента на Черна гора Мило Джуканович, с президента на Сърбия Александър Вучич. В Берлин са поканени и премиерите на Словения и Хърватия Мариян Шарец и Андрей Пленкович. \r\n\r\n Германското правителство очаква от срещата на Западните Балкани размяна на мнения, но не изключва и възможността за конкретни резултати. \"Тази среща преди всичко е диалог за участниците. Дали на базата на преговорите няма да се стигне до решение, което ще бъде приемливо за всички страни, не може да се каже предварително”, заяви Урики Демер, говорител на германското правителство. \r\n\r\n \"За германския канцлер и френския президент стабилността и благоприятното развитие на ситуацията в региона са от голямо значение”, добави Демер. \r\n\r\n Според дневния ред на конференцията ще присъства и върховният представител на ЕС за сигурността и външните работи – Федерика Могерини. \r\n \n\t\t\t\t\t\t", "date": "2019.04.29", "title": "ШОК! Среща на върха за Западните Балкани в Германия без София!"}
{"url": "http://www.bnews.bg/article/260195-nyama_kolebaniya_v_izbora_na_futbolistite_za_igrach_1_v_angliya", "text": "\n Играчите в английската Висша лига избраха почти единодушно своя №1 за годината - традиционно най-важната награда във футбола на Острова. \r\n\r\n Победител е холандският бранител на Ливърпул Върджил ван Дайк, който печели с огромна преднина пред втория  Рахийм Стърлинг (Манчестър Сити). \r\n\r\n Официалните резултати не бяха публикувани, но според в. \"Дейли Телеграф\" процентите са около 65 срещу 21 за Ван Дайк, като гласове имат още  Еден Азар (Челси),  Садио Мане (Ливърпул),  Бернардо Силва и  Серхио Агуеро (Сити). \r\n\r\n Ван Дайк е най-скъпият бранител в света, след като преди 14 месеца Ливърпул плати за него 75 милиона паунда на Саутхемптън. Трансферът обаче оправда всяко пени, платено за него. \r\n\r\n Той продължава да е единственият защитник в топ 5 на европейските лиги, срещу чието име в графата \"успешни дрибъли срещу него\" седи една нула. Никой не е успял да го премине в ситуация \"един на един\" през целия сезон. \r\n\r\n Ван Дайк е играл като титуляр във всеки от 36-те мача на Ливърпул във Висшата лига през сезона. \r\n\r\n Холандецът още не е спечелил трофей с Ливърпул, като е възможно да не го направи и този сезон. \r\n\r\n Преди година загуби финала в Шампионската лига от Реал (1:3), сега е на  полуфинал в същия турнир срещу Барселона, а в първенството \"червените\" изостават на точка от Сити при два оставащи кръга. \r\n\r\n В анкетата на експертите на BBC за играч на сезона, Ван Дайк също спечели убедително с 14 от 21 гласа. Сред читателите на медията вотовете са отново в негова полза - 56% срещу 26 на втория Стърлинг. \r\n\r\n Очаква се и третата важна индивидуална награда за сезона - на пишещите за футбола журналисти в Англия. Без съмнение, отново фаворит е Ван Дайк. \r\n\r\n   \r\n \n\t\t\t\t\t\t", "date": "2019.04.29", "title": "Няма колебания в избора на футболистите за играч №1 в Англия"}
{"url": "http://www.bnews.bg/article/260200-sluzhitel_na_luvara_se_prevrashta_v_kradets_i_otmakva_prochutata_mona_liza", "text": "\n На 21 август 1911 г. картината „Мона Лиза” на Леонардо да Винчи е открадната от служител на Лувъра. Крадецът е италианският майстор на огледала Винченцо Перуджи. Кражбата е разкрита на следващия ден от художника Луи Беру, който забелязва празната стена в залата, където картината е изложена пет години по-рано. \r\n  \r\nМузеят е затворен за цяла седмица, за да бъде направено разследване. Кражбата веднага предизвикала въвеждането на нови мерки за сигурност. На 6 септември бил арестуван поетът авангардист Гийом Аполинер, призовавал преди време Лувърът да бъде „изгорен до основи”. Разпитван е и приятелят му Пабло Пикасо, но и двамата са освободени. \r\n\r\n Междувременно десетки хиляди посетители се стекли в музея, за да видят празното място, където преди била окачена картината. Мястото, където висяла „Мона Лиза” останало дълго време празно, а после закачили там портрета на Балтазар Кастилионе от Рафаело, картина, за която се смята, че е повлияна от произведението на Леонардо. \r\n  \r\nЧрез пресата на похитителя била обещана награда, но отговор не последвал. В това време крадецът скрил плячката си в своето жилище в 10-и парижки район. Две години картината прекарала в куфар с двойно дъно. В края на 1913 г. един търговец на картини във Флоренция получил писмо, подписано „Леонардо”, в което се казвало, че „Мона Лиза” най-сетне трябва да се завърне в родината си. \r\n\r\n Любопитен факт е, че Леонардо сам я е донесъл във Франция малко преди смъртта си. Той взел със себе си картината във Франция през 1516 г., когато крал Франсоа I поканил художника да работи в Кло Люс близо до замъка на краля в Амбоаз. Кралят купил картината за 4000 екю. \r\n\r\n Перуджа поискал 500 000 лири. Галеристът Алфредо Гери извикал директора на галерия „Уфици”, двамата внимателно разгледали картината при Перуджа в хотелската му стая и видели на гърба на тънкия хартиен лист инвентарния номер от Лувъра. Тогава казали на крадеца да чака парите и извикали полицията. Перуджа бил заловен и осъден на седем месеца затвор. \r\n  \r\nИзвестното платно на Леонардо да Винчи се връща в Лувъра на 4 януари 1914 г. През 20 в. платното почти не е напускало музея. Картината е била през 1963 г. в САЩ и през 1974 г. в Япония, като по пътя от Токио за Париж картината е изложена за кратко и в музея в Москва. \r\n \n\t\t\t\t\t\t", "date": "2019.04.29", "title": "Служител на Лувъра се превръща в крадец и отмъква прочутата „Мона Лиза”"}
{"url": "http://www.bnews.bg/article/260197-oblekchavat_trafika_s_ogranicheniya_za_kamionite", "text": "\n В последния почивен ден отново влизат в сила ограничения за движение на ТИР, припомнят от Агенция \"Пътна инфраструктура\" (АПИ). Днес от 14.00 до 20.00 ч. всички камиони над 12 т няма да могат да се движат по автомагистралите и по-натоварените пътища. \r\n  \r\nЗа улеснение на трафика ще има две ленти за София и една за Бургас и Варна в участъците с ремонт на двете основни магистрали. \r\n\r\n На магистрала \"Тракия\" се ремонтира платното за Бургас на виадуктите - при 13-и, 15-и и 20-и километър и над река Елшишка при 89-ти км на автомагистралата. \r\n  \r\nЗа улеснение на трафика през Владая и повишаване на пътната безопасност днес ще има две ленти за влизащите в София по път Е-79. \r\n\r\n През изминалото денонощие на територията на страната са станали 12 тежки катастрофи, при които 14 души са били ранени, информираха от МВР. В София са станали 11 леки произшествия, ранени няма. \r\n \n\t\t\t\t\t\t", "date": "2019.04.29", "title": "Облекчават трафика с ограничения за камионите"}
{"url": "http://www.bnews.bg/article/260199-eksperti_nastoyavat_za_predpazlivost_pri_vazstanovyavaneto_na_notr_dam", "text": "\n Повече от хиляда архитекти, професори и експерти в областта на възстановяването призоваха френския президент Емануел Макрон да „прояви предпазливост” при реконструкцията на катедралата Нотр Дам де Пари, която беше повредена от пожар, пише в. \"Фигаро\". \r\n  \r\nФренското издание публикува писмо до президента на Републиката след съобщението, че съветът ще бъде възстановен след пет години. Писмото е подписано от 1170 експерти. \"Тези видни личности призовават за предпазливост и чувство за отговорност\", пише вестникът. \r\n  \r\nДумите на президента за такава бърза реконструкция \"предизвикаха изненада и дълбока загриженост сред специалистите по опазване на историческото наследство по целия свят\", отбелязва изданието. \r\n  \r\n\"Знаем, че политическият календар ни принуждава да действаме бързо, знаем как изгорялата Нотр Дам влияе върху имиджа на Франция, но значението на съдбата на Нотр Дам в близко бъдеще ни задължава всички да затворим очите си за известно време. Преди всички политически мандати и бъдещите поколения ще ни съдят по резултатите от тези работи\", пише в писмото до президента. \r\n  \r\nЕксперти по възстановяване призовават властите да не бързат да започнат работа по възстановяването на катедралата и да отделят достатъчно време за диагностика и проверка. \"Нека отделим време да диагностицираме. Президентът не може да не чуе експертите, като се има предвид, че някои от най-добрите са във Франция. Нека да признаем техния опит, да не бързаме да намерим правилния път, а след това да поставим амбициозни срокове за най-добро възстановяване на катедралата\", подчертават експертите. \r\n\r\n Най-големият пожар в историята на Парижката Света Богородица стана вечерта на 15 април. Кулата на катедралата се срутила, носещата конструкция беше обгърната от пламъци. Според пожарникарите, структурата на Нотр Дам и основните произведения на изкуството, като мощите, съхранявани в катедралата, са оцелели. \r\n  \r\nРазследването на инцидента е във връзка с непреднамерените щети, причинени от пожар. Според прокурора на републиката, приоритет е версията на случайния характер на пожара. Френският президент Емануел Макрон обяви намерението си да възстанови Нотр Дам до пет години. \r\n \n\t\t\t\t\t\t", "date": "2019.04.29", "title": "Експерти настояват за предпазливост при възстановяването на Нотр Дам"}
{"url": "http://www.bnews.bg/article/260196-tezhki_dezhurstva_za_lekarite_v_pirogov_okolo_velikden", "text": "\n Екипите на „Пирогов” отчитат тежки дежурства в дните около Великден. От 26 април до този момент в Спешното отделение на университетската болница са потърсили помощ 1800 души. От тях за лечение се налага да останат 260. Пациентите без здравни осигуровки, настанени за лечение в „Пирогов” са 15. \r\n  \r\nУниверситетската болница се е погрижила не само за жители и гости на София по време на почивните и празнични дни около Великден. Екипите са хоспитализирали и едни от най-сложните случаи от цяла България. Близо 80 човека от различни части на страната получават високоспециализирана медицинска помощ през тези дни. \r\n\r\n Доста натоварено е било и дежурството в уникалното за България детско спешно отделение, съобщиха от болницата. През него са преминали над 520 деца, на 50 от тях се е наложило да останат за лечение в „Пирогов”. В реанимационните структури се борят за живота на 60 пациенти. Натоварени са били хирургичните, травматологичните, неврохирургичните спешни кабинети и клиники. В тях са постъпили сложни медицински случаи от София и страната. \r\n  \r\nПрез спешния неврологичен кабиент са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти. \r\n  \r\nДвама мъже на 45 и 71 години са хоспитализирани след прекомерна употреба на алкохол. Няма деца и младежи, които да са посрещнали Великден в „Пирогов” поради същата причина. \r\n \n\t\t\t\t\t\t", "date": "2019.04.29", "title": "Тежки дежурства за лекарите в „Пирогов” около Великден"}
{"url": "http://www.bnews.bg/article/260192-tezhka_katastrofa_na_magistrala_v_rumaniya_s_balgarski_bus", "text": "\n Тежка катастрофа на магистралата А1 в Румъния, в близост до Тимишуара в посока България. Пътнически бус с 10 българи се врязал в товарен автомобил, също с българска регистрация, съобщава Нова тв. \r\n\r\n От Министерството на външните работи потвърдиха за инцидента. От там заявиха, че катастрофата е станала вчера по обед. Няма тежко ранени. \r\n\r\n На място е оказана медицинска помощ на 8 души. Двама са настанени в болница без опасност за живота. Полицията разследва причините за катастрофата. \r\n \n\t\t\t\t\t\t", "date": "2019.04.29", "title": "Тежка катастрофа на магистрала в Румъния с български бус"}
{"url": "http://www.bnews.bg/article/260193-sasht_i_kitay_harchat_nay_mnogo_pari_za_voenni_razhodi", "text": "\n Глобалните военни разходи миналата година са достигнали най-високото си равнище от три десетилетия, като най-голям дял имат САЩ и Китай, според годишния доклад на шведския изследователски институт СИПРИ, предаде ДПА и БТА. \r\n\r\n Стокхолмският международен институт за изследване на мира съобщи, че военните разходи в света през 2018 г. възлизат общо на 1,8 трилиона долара, с 2,7 процента повече от 2017 г., или по 239 долара на човек. \r\n\r\n САЩ остават страната с най-големите военни разходи в света с 649 милиарда долара, повишение спрямо предишната година с над 4 процента. Техният дял възлиза на 36 процента от световните разходи през 2018 г. САЩ са изхарчили за военни цели почти толкова, колкото следващите осем страни в класацията взети заедно. \r\n\r\n Втори е Китай с 250 милиарда долара, или 14 процента от световните разходи. Това е увеличение с 5 процента спрямо 2017 г. - най-ниското годишно увеличение от 1995 г. насам, отразяващо по-слаб икономически растеж. \r\n\r\n Саудитска Арабия остава на трето място с 67,6 милиарда долара въпреки съкращенията на разходите с над 6 процента в сравнение с 2017 г. Следват Индия и Франция. На първите пет страни се падат 60 процента от глобалните военни разходи. \r\n\r\n Русия е слязла до шесто място, с разходи за военни цели от 61,4 милиарда долара. Тя не е в челната петица за първи път от 2006 г. Въпреки това разходите й все още са с една четвърт по-високи в сравнение с 2009 г., отбелязва СИПРИ. \r\n\r\n Останалите в десетката на страните с най-големи военни разходи са Великобритания, Германия, Япония и Южна Корея. \r\n\r\n Обща тенденция според СИПРИ е, че военните разходи като дял от БВП е намалял във всички региони от 1999 г. насам. \r\n\r\n Шест от 10-те страни, в които военните разходи представляват най-големият дял от БВП, са в Близкия изток. Сред тях са Саудитска Арабия с 8,8 процента, Оман с 8,2 процента и Израел с 4,3 процента. Мозъчният тръст не разполага с данни за няколко страни, включително Сирия, Обединените арабски емирства, Катар и Йемен, но въз основа на наличните данни средният показател за Близкия изток възлиза на 4,4 процента от БВП. \r\n\r\n В Европа той е средно 1,6 процента от БВП, малко по-малко от Африка и региона на Азия и Океания. Двете Америки имат най-нисък дял - 1,4 процента. \r\n\r\n Данните включват заплати, разходи за операции, покупка на оръжие и оборудване, както и изследвания и разработки. \r\n \n\t\t\t\t\t\t", "date": "2019.04.29", "title": "САЩ и Китай харчат най-много пари за военни разходи"}
{"url": "http://www.bnews.bg/article/260201-stotitsi_se_vklyuchiha_v_litiynoto_shestvie_na_bachkovskiya_manastir", "text": "\n Стотици вярващи се включиха в традиционното литийно шествие от Бачковския манастир до местността Клувията. Всяка година в деня след Възкресение Христово камбаните в Бачково бият особено празнично. Миряни от цялата страна се стекоха в светата обител, за да се поклонят пред чудотворната икона на Света Богородица. \r\n  \r\nВярващите понасят чудотворната икона в литийно шествие, което събира хора от цяла България. Носят я върху раменете си само тези, които най-силно имат нужда от помощта на Божията майка. Едни от тях търсят лечения от тежка болест, други се надяват така да измолят прошка за греховете си. Трети искрено вярват, че иконата ще им помогне най-накрая да се сдобият с дълго чакана рожба. \r\n\r\n През няколкостотин метра носилката се предава от ръце на ръце, за да може повече хора да се докоснат до нея. Крайната цел е местността Клувията, където според манастирските книги за първи път била открита силата на иконата. През далечната 1604 г. на втория ден от Великден две овчарчета видели по обяд странна светлина да блика от скалата над планинската поляна. Те се покатерили и открили лика на Богородица в една от каменните ниши. Иконата била укрита там от монаси по време на турското робство, за да бъде спасена от многократните опожарявания на манастира. \r\n  \r\nЛегендата разказва още, че в паметния ден, когато момчетата я понесли към светата обител, манастирските камбани сами зазвънели. Оттогава започва традицията по пренасянето на иконата с литийно шествие до Клувията. \r\n \n\t\t\t\t\t\t", "date": "2019.04.29", "title": "Стотици се включиха в литийното шествие на Бачковския манастир"}
{"url": "http://www.bnews.bg/article/260190-eto_kak_shte_oblekchavat_trafika_kam_stolitsata", "text": "\n В последния почивен ден отново влизат в сила ограничения за движение на ТИР, припомнят от Агенция \"Пътна инфраструктура\" (АПИ). Днес от 14.00 до 20.00 ч. всички камиони над 12 т няма да могат да се движат по автомагистралите и по-натоварените пътища. \r\n\r\n За улеснение на трафика ще има две ленти за София и една за Бургас и Варна в участъците с ремонт на двете основни магистрали. \r\n\r\n На магистрала \"Тракия\" се ремонтира платното за Бургас на виадуктите - при 13-и, 15-и и 20-и километър и над река Елшишка при 89-ти км на автомагистралата. \r\nЗа улеснение на трафика през Владая и повишаване на пътната безопасност днес ще има две ленти за влизащите в София по път Е-79. \r\n\r\n   \r\n \n\t\t\t\t\t\t", "date": "2019.04.29", "title": "Ето как ще облекчават трафика към столицата"}
{"url": "http://www.bnews.bg/article/260184-sotsialistite_vodyat_na_izborite_v_ispaniya_no_nyamat_mnozinstvo", "text": "\n Испанските социалисти получават най-много гласове на извънредните парламентарни избори в страната, но не могат да постигнат мнозинство, според анкета, публикувана след приключването на вота, съобщиха Ройтерс и ТАСС, цитирани от БТА. \r\n\r\n Анкета е извършена от института ГАД 3 за Испанското радио и телевизия преди днешното гласуване, между 22 и 27 април. \r\n\r\n Испанската социалистическа работническа партия може да получи от 116 до 121 места в 350-членния Конгрес на депутатите (долната камара на парламента). \r\n\r\n Традиционният съперник на социалистите - консервативната Народна партия, може да разчита на 69-73 мандата. \r\n\r\n Десноцентристката \"Сиудаданос\" (\"Гражданите\") може да получи 48-49 места, крайнолявата \"Унидос подемос\" (\"Заедно можем\") - 42-45 места, а крайнодясната \"Вокс\" - 36-38 места. \r\n\r\n Два часа преди затварянето на избирателните секции в Испания беше отчетена висока избирателна активност от 60,7% - в сравнение с 51,2% на изборите през 2016 година, съобщи БНТ. \r\n\r\n Вотът е предсрочен, след като премиерът-социалист Педро Санчес загуби доверието на парламента и подаде оставка. \r\n\r\n След като пусна гласа си, той заяви, че иска изборите да доведат до парламентарно мнозинство, което може да извърши социални и политически реформи. \r\n\r\n Лидерът на Народната партия Пабло Касадо пък заяви пред репортери, че днешните избори са може би най-решаващите за Испания от години. Той изрази надежда, че резултатите ще доведат до съставяне на стабилно правителство. \r\n\r\n 37 милиона испанци имат право да гласуват. Избират се 350 депутати и 208 сенатори. Очаква се и за първи път от падането на режима на генерал Франко, в парламента да влезе крайнодясна партия. \r\n \n\t\t\t\t\t\t", "date": "2019.04.29", "title": "Социалистите водят на изборите в Испания, но нямат мнозинство"}
{"url": "http://www.bnews.bg/article/260189-grigor_dimitrov_propadna_do_raba_na_top_50", "text": "\n Григор Димитров е №49 в ранглистата на ATP от днес, след като загуби нови точки от ранното си отпадане в Барселона миналата седмица. Активът на българина вече е едва 985 т., а само преди 13 месеца, през януари 2018-а, той бе над 4600 т. \r\n\r\n Първата ни ракета може да се изкачи с три позиции тази седмица без игра. \r\n\r\n Но това зависи от представянето на тенисисти около него в ранглистата, които участват на три сериозни турнира - в Мюнхен, Бордо и Ещорил. \r\n\r\n Съществува и по-лошият за Григор вариант: \r\n\r\n При силни игри на хора като Джон Милмън, Ян-Ленарт Щруф, Жереми Шарди, Адриан Манарино или Филип Колшрайбер, първата ни ракета може да напусне и топ 50. \r\n\r\n А това не се е случвало от октомври 2012 г. \r\n\r\n Гришо се подготвя за следващото изпитание, което е Мастърс турнирът в Мадрид от 5 май. Преди година там Димитров загуби във втори кръг от Милош Раонич. \r\n\r\n Начело на ранглистата и тази седмица продължава да е Новак Джокович, който има огромен аванс пред втория Рафаел Надал - 11 160 срещу 7765 точки. \r\n\r\n Трети е Александър Зверев с 5770, а съвсем близо до него е Роджър Федерер с 5590. \r\n\r\n Топ 10 допълват: \r\n\r\n 5. Доминик Тийм \r\n\r\n 6. Кевин Андерсън \r\n\r\n 7. Кей Нишикори \r\n\r\n 8. Хуан Мартин дел Потро \r\n\r\n 9. Джон Иснър \r\n\r\n 10. Стефанос Циципас. \r\n \n\t\t\t\t\t\t", "date": "2019.04.29", "title": "\r\nГригор Димитров пропадна до ръба на топ 50"}
{"url": "http://www.bnews.bg/article/260187-predstoi_vazhna_sedmitsa_za_reshavane_na_problema_s_brekzit", "text": "\n Главният преговарящ на ЕС за Брекзит Мишел Барние изрази надежда, че тази седмица във Великобритания ще бъде взето важно решение по въпроса за напускането на ЕС, предаде ТАСС, цитирайки изявление на Барние пред телевизия Ел Се И. \r\n\r\n \"Принуден съм да констатирам, че за година и половина (във Великобритания) не беше направено нищо за постигането на положително мнозинство по споразумението за Брекзита - сформира се само негативно мнозинство. Но с негативно мнозинство не може да се постигне излизане от ЕС със споразумение. Тази седмица ще бъде важна, защото ще научим какви ще бъдат резултатите от преговорите между лейбъристите и правителството\", заяви Барние. \r\n\r\n Той отбеляза, че \"не става дума за отхвърляне на споразумението за напускане на ЕС, и двете страни го смятат за единственото възможно\". \r\nСпоразумението не трябва да се обсъжда повторно и това беше заявено както от лидерите на ЕС с които обсъждах това, така и от британския премиер Тереза Мей и лидерът на лейбъристите Джереми Корбин\", подчерта Барние. На обсъждане подлежи не 600-страничното споразумение, а вторият документ от 26 страници, който е политическа декларация за рамките на бъдещите отношение между ЕС и Великобритания, добави европейският преговарящ. \r\n\r\n ЕС е готов да започне преговори, за да договори условията на бъдещото партньорство. Но тези преговори ще започнат едва след ратифициране на споразумението между Брюксел и Лондон, подчерта Барние. Той отбеляза, че задачата да гарантира партньорски отношения с Великобритания е особено важна за ЕС. \r\n \n\t\t\t\t\t\t", "date": "2019.04.29", "title": "Предстои важна седмица за решаване на проблема с Брекзит"}
{"url": "http://www.bnews.bg/article/260194-sedem_sa_zadarzhanite_tsigani_sled_napadenieto_v_kuklen", "text": "\n Седем са задържаните след вчерашния инцидент в Куклен заради нападение в частен имот. Там избухна скандал заради забележка за силна музика, отправена към компания от видимо пияни роми. Раздразнени, те нахлули в имота на семейство от Пловдив. Свидетели подали сигнал на тел. 112, а пристигналият екип на полицията е бил нападнат от агресивните пияни мъже. С камъни те са счупили предното и задното стъкло на полицейския автомобил. \r\n\r\n По случая е образувано досъдебно производство, каза директорът на Областната дирекция на МВР старши комисар Атанас Илков. \r\n\r\n \"Нощта в Куклен е преминала спокойно\", каза пред БНР кметът Мария Белчева. Цяла нощ полицейското присъствие в града беше засилено. \r\n\r\n \"Вчера бях на мястото. На тази улица живеят както роми, така и българи, и турци. Винаги сме живели в разбирателство, искаме да остане така. Най-вероятно всичко е било заради алкохола\", каза Белчева. \r\n\r\n \"Всички граждани, независимо от етноса си, трябва да спазват законите\", категоричен бе кметът. По думите ѝ няма сериозно пострадали при инцидента. \r\n \n\t\t\t\t\t\t", "date": "2019.04.29", "title": "Седем са задържаните цигани след нападението в Куклен"}
{"url": "http://www.bnews.bg/article/260186-parvi_zlaten_medal_za_balgarski_uchenik_na_mendeleevata_olimpiada_v_rusiya", "text": "\n Първи златен медал за България на Менделеевската олимпиада по химия. Със сребърни и бронзови медали се прибраха и българските участници във Всерусийската Олимпиада по математика. \r\n\r\n В състезанието по химия се включват представители на повече от 53 държави, сред тях и Китай. България участва в състезанието в Русия от 2004 година и за първи път български ученик печели златото, съобщи bTV. \r\n\r\n Златният медал спечели възпитаникът на Националната природо-математическа гимназия Камен Петров. Любопитството и състезателният дух го водят към към победата, а между науката и него се получава химия още с първия успех от състезание. \r\n\r\n \"Ставаш по-добър, в това което харесваш да правиш и то те прави щастлив. Това е смисълът!\", каза дванадесетокласникът пред БНТ. \r\n\r\n 23 теоретичини и 2 експериментални задачи са препятствието пред медалите в Санкт Петербург. \r\n\r\n \"Едната беше свързана с това да обърнем конфигурацията на една амионкиселина, а другата беше свързана с определянето на аминокиселина в някаква проба\", уточни Камен. \r\n\r\n \"Не се публикуват някакви задачи, с които да се подготвим. Просто трябва от всичко да знаем по нещо, но да го знаем на сравнително високо ниво\", добави Евгени Сателов, носител на сребърен медал. \r\n\r\n \"Децата са много талантливи и наистина полагат много труд, с което сега постигат успех\", коментира гл. ас. Даниела Цекова, която е техен предподавател. \r\n\r\n Колегата й доц. Христо Чанев пък добави: \r\n\r\n \"Самоусъвършенстването е основната идея, която ги движи напред\". \r\n\r\n Досега страната ни винаги е получавала отличия, но на Великден участниците се завърнаха с щастливата новина за най-високото сред тях. \r\n \n\t\t\t\t\t\t", "date": "2019.04.29", "title": "Първи златен медал за български ученик на Менделеевата олимпиада в Русия"}
{"url": "http://www.bnews.bg/article/260191-zastrelyaha_edin_ot_golemite_talanti_v_amerikanskiya_futbol", "text": "\n Голяма драма с две от младите звезди в американския футбол смрази Щатите. \r\n\r\n Един от добрите защитници на колежанската игра - Кори Балънтайн, е в болница с няколко огнестрелни рани, а приятелят му и съотборник в университския тим на Уошбърн - Дуейн Симънс, почина на мястото на трагичния инцидент. \r\n\r\n И двамата футболисти са на по 23 години. \r\n\r\n Престрелката е станала след парти в Топека, Канзас, където двете момчета празнували избирането в драфта на Националната футболна лига на Балънтайн. И то от отбор с огромна репутация и традиции - Ню Йорк Джайънтс. \r\n\r\n Защитникът се възстановява, като животът му вече е вън от опасност, но не е сигурно дали ще може да играе някога отново. Пресконференцията днес в Ню Йорк, която Джайънтс планираха да е представяне на новото им попълнение, пропадна. \r\n\r\n Симънс, също смятан за един от големите таланти в колежанската лига, се очакваше да е в драфта за НФЛ догодина, тъй като му предстоеше последна година в тима на Уошбърн. \r\n \n\t\t\t\t\t\t", "date": "2019.04.29", "title": "\r\nЗастреляха един от големите таланти в американския футбол"}
{"url": "http://www.bnews.bg/article/260185-nad_270_chlenove_na_izbiratelni_komisii_pochinaha_ot_preumora_v_indoneziya", "text": "\n Десет дни, след като Индонезия произведе най-големите в света избори в рамките на един ден, над 270 души от изборната администрация са починали, повечето от свързани с преумора болести, причинени от дълги часове ръчно преброяване на милиони бюлетини, съобщи днес представител на властите, цитиран от Ройтерс и БТА. \r\n\r\n На 17 април за пръв път в страната с 260 милиона население имаше избори едновременно за президент, за национален двукамарен парламент и за регионални законодателни органи, за да бъдат намалени разходите. \r\n\r\n Гласуването като цяло протече мирно при 80% избирателна активност на 193 милиона избиратели. Всеки от тях трябваше да перфорира до пет бюлетини в над 800 000 избирателни секции. \r\n\r\n Но произвеждането на гласуване в държава, която се простира на повече от 5000 километра от запад на изток, изискваше неимоверни усилия и се оказа смъртоносно за много служебни лица, които брояха ръчно подадените бюлетини. \r\n\r\n До снощи 272 членове на избирателни комисии бяха починали, повечето от претоварване, докато 1878 други са се разболели, каза Ариеф Прийо Сусанто - говорител на централната избирателна комисия. \r\n\r\n Министерството на здравеопазването изпрати на 23 април циркулярно писмо, в което настоя лечебните заведения да осигуряват най-добрата медицинска помощ за болните служители, а министерството на финансите работи за компенсиране на семействата на починалите, добави говорителят. \r\n\r\n Централната избирателна комисия беше остро критикувана заради нарастващите смъртни случаи. \r\n\r\n \"ЦИК не е благоразумна при управление на натовареността на персонала\", каза Ахмад Музани - зам.-ръководител на предизборния щаб на опозиционния кандидат за президент Прабово Субианто, съобщи новинарският сайт Kumparan.com. \r\n\r\n И Прабово, и досегашният президент Джоко Видодо заявиха, че са победили, макар че частично преброяване показа, че Видодо печели с 9-10 процента преднина. \r\n\r\n ЦИК ще приключи преброяването и ще обяви победителите на президентските и парламентарните избори на 22 май. \r\n\r\n В изборите участваха общо близо 240 000 кандидати, които се бореха за 20 000 места, предаде ТАСС. \r\n \n\t\t\t\t\t\t", "date": "2019.04.29", "title": "Над 270 членове на избирателни комисии починаха от преумора в Индонезия"}
{"url": "http://www.bnews.bg/article/260188-shri_lanka_zabranyava_vsyakakvo_obleklo_koeto_zakriva_litseto", "text": "\n Шри Ланка забранява всякакво облекло, което закрива лицето. Това се казва в изявление на президента на страната, цитирано от местните медии. \r\n  \r\nЗабраната за покриване на лицето влиза в сила от днес.\\ \r\n\r\n Мярката е в резултат на извънредната ситуация и серията от смъртоносни взривове, започнали на Великден, при които загинаха повече от 250 души, а 500 бяха ранени. \r\n  \r\nСлед нападенията силите за сигурност започнаха масирана операция в няколко района в опит да издирят организаторите на кървавите атаки. \r\nЗабраната влиза в сила само няколко дни, след като мюсюлмански духовници призоваха жените да не покриват лицата си. \r\n  \r\nМюсюлманите в страната, която изповядва Будизъм, са около 10% от 21-милионното население. \r\n\r\n Повечето от мюсюлманите в Шри Ланка практикуват либерална форма на религията, а много малък брой жени покриват напълно лицата си. \r\n \n\t\t\t\t\t\t", "date": "2019.04.29", "title": "Шри Ланка забранява всякакво облекло, което закрива лицето"}
