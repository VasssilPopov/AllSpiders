{"url": "http://www.bnews.bg/article/261221-izvergi_16_dushi_zapalili_zhivo_19_godishno_momiche", "text": "\n Шестнадесет души са обвинени за шокиращо убийство на момиче в Бангладеш. 19-годишната девойка е била изгорена жива, след като се оплакала от сексуално насилие, предава Би Би Си. \r\n\r\n Нусрат Джахан Рафи била залята с керосин и запалена на покрива на нейното училище на 6 април само няколко дни, след като е подала жалба за сексуален тормоз. Директорът на училището Сирадж Уд Дула, от когото Рафи се е оплакала, също е сред обвинените, разказва още БНР. \r\n\r\n Полицията заяви, че именно той е поръчал убийството от затвора, когато тя отказала да оттегли обвиненията си срещу него. Според органите на реда подготовката приличала на „военен план“. \r\n\r\n Случаят предизвика масови протести в Бангладеш и хвърли светлина върху уязвимостта на жертвите на сексуално насилие в азиатската страна. \r\n\r\n Рафи е подала жалба в полицията срещу Дула в края на март и той е бил арестуван. На 6 април тя била на училище за матура, когато е подмамена на покрива и запалена от група хора с бурки. Те искали случая да изглежда като самоубийство, но Рафи успяла да даде показания пред полицията преди да почине от изгарянията си на 10 април. \r\n\r\n Разследващите настояват за смъртно наказание за всички обвинени за смъртта на момичето.  \r\n \n\t\t\t\t\t\t", "date": "2019.05.29", "title": "ИЗВЕРГИ!  16 души запалили живо 19-годишно момиче"}
{"url": "http://www.bnews.bg/article/261225-zrelishtno_sdvr_razprostrani_kadri_ot_aresta_na_dalgiya", "text": "\n 44-годишен криминално проявен столичанин е задържан непосредствено след извършване на взломна кражба от къща в столичния квартал „Суходол“. Това съобщиха от МВР.  \r\n\r\n От силовото министерство публикуваха и уникални снимки от среднощната акция. \r\n\r\n Служители от сектор „Престъпления против собствеността“ при СДВР засекли мъжа ( И.М.-Дългия) в ранните часове на 6 май. Според първоначалната информация той проникнал в дома чрез натиск на ПВЦ дограма на балконската врата, след това с помощта специален топлорежещ инструмент срязал вградена в стената метална каса и отнел от нея голяма сума пари. Непосредствено след извършеното престъпление обаче белезниците щракнали на ръцете му, а у него полицаите намерили току що откраднатите чужди пари и инструмента, с който взломил касата. \r\n\r\n След доклад на събраните материали по образувано досъдебно производство задържаният е привлечен като обвиняем за престъпление от НК. Наложена му е мярка за неотклонение „задържане под стража“. \r\n\r\n \r\n\r\n   \r\n \n\t\t\t\t\t\t", "date": "2019.05.29", "title": "ЗРЕЛИЩНО! СДВР разпространи кадри от  ареста на Дългия"}
{"url": "http://www.bnews.bg/article/261229-otkazal_dvigatel_prichinil_smartta_na_64_godishniya_pilot", "text": "\n 64-годишният делтапланерист Румен Иванов е загинал, след като двигателят на пилотираната от него машина е отказал, съобщи все още непотвърдената информация директорът на Специализираното звено за разследване на авиационни събития към Транспортното министерство Христо Христов. Пилотът загина на място край село Юлиево, близо до Мъглиж.  \r\n\r\n \"Пилотът е управлявал мотоделтапланер, като е изпълнявал полет за наторяване на земеделски култури. При аварийно кацане машината се е ударила в дърво и се е сринала\", допълни Христов. Машината е паднала в нива край село Юлиево. \r\n\r\n Следователи от Националната следствена служба в София поема разследването на авиокатастрофата.  \r\n\r\n Сигналът за трагедията е подаден тази сутрин около 9 часа, съобщиха от Окръжната прокуратура в Стара Загора. Все още се оглежда мястото на произшествието. Разпитват се и свидетели, като се иззети документи за техническото състояние на делтапланера и други документи от фирма \"Авио дизайн\", чиято собственост е разбилата се машина. \r\n\r\n Румен Иванов е изключително опитен и пилотира от близо 40 години. Той е един от основателите на делтапланеризма в България и собственик на най-голямата фабрика за производство на делтапланери в страната, които продава по цял свят. Бил е председател на Казанлъшкия клуб по делтапланеризъм още преди 1989 година. Изключително прецизен, инструктор - пилот делтапланерист, който обучава десетки пилоти на година, казват още негови колеги, които все още не могат да приемат тежката загуба. \r\n\r\n „Той е бил инструктор и е обучил много пилоти. Освен това е бил и производител на леки летателни средства и професионалист в конструирането им. В авиацията и най-големите професионалисти допускат грешки, едни от неумение, а други при прекалено много голямо самочувствие“, подчерта Христов. \r\n\r\n Румен Иванов е бил \"Румен от дълги години се занимаваше с делтапланеризъм. Той е един от най-опитните в България, бил е и инструктор по летене. \r\n \n\t\t\t\t\t\t", "date": "2019.05.29", "title": "Отказал двигател причинил смъртта на 64-годишния пилот"}
{"url": "http://www.bnews.bg/article/261226-5_godishno_momichentse_se_udavi_zaradi_silen_vyatar", "text": "\n Момиченце на пет години се е удавило през вчерашния ден край бреговете на плажа в североизточния испански град Тарагона в автономната област Каталуния, съобщиха испанските медии. \r\n\r\n Според разпространената от спасителните служби информация детето първоначално се е намирало в близост до брега, когато внезапен порив на вятъра го отнесло на около 300 метра навътре в морето, където се е удавило, въпреки всеотдайните усилия на лекарите да го върнат към живот. \r\n\r\n По-късно е установено, че момичето е от Грузия и е дошло с родителите си на екскурзия в Испания. Тъй като летният сезон все още не е започнал официално, на плажа по време на инцидента не е имало спасители, обясниха от Общината в Тарагона. \r\n\r\n По случая е започнато разследване. \r\n \n\t\t\t\t\t\t", "date": "2019.05.29", "title": "5-годишно момиченце се удави заради... силен вятър"}
{"url": "http://www.bnews.bg/article/261230-prez_parvite_10_dni_na_yuni_shte_e_po_hladno_sled_tova_temperaturite_se_povishavat", "text": "\n През юни се очаква средната месечна температура да бъде около и над нормата, която за по-голямата част от страната е между 20 и 22°. Най-ниските температури през месеца ще бъдат между 10° и 15°, а най-високите - между 30° и 35°, съобщиха от Националния институт по метеорология и хидрология (НИМХ). \r\n\r\n И през юни ще се запази тенденцията за неравномерно разпределение на валежите. В западната половина от страната месечната сума на валежите ще бъде около и над нормата, а в източната - валежите ще са на по-малко места и ще са по-малко като количества, предава Канал 3. \r\n\r\n През повечето дни от първото десетдневие въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност, посочват от НИМХ. На много места ще има краткотрайни валежи, гръмотевична дейност и градушки. През първите дни температурите ще са малко под нормата, но тенденцията е към постепенно повишение. \r\n\r\n През второто десетдневие температурите ще се задържат около нормалните за периода, с продължаваща тенденция към бавно повишение. През повечето дни ще се задържи неустойчиво с условия за чести следобедни превалявания и гръмотевична дейност. Слънчеви часове ще има преди пладне. \r\n\r\n През третото десетдневие температурите относително ще се повишат. Ще настъпва постепенно стабилизиране на атмосферата, превалявания и гръмотевици ще има на по-малко места \r\n \n\t\t\t\t\t\t", "date": "2019.05.29", "title": "През първите 10 дни на юни ще е по-хладно, след това температурите се повишават"}
{"url": "http://www.bnews.bg/article/261219-poredna_tragediya_v_nebeto_deltaplanerist_zagina_pri_intsident_kray_maglizh", "text": "\n Делтапланерист загина в района на мъглижкото село Юлиево в сряда. Инцидентът е станал в преди обяд, докато пръскал лозя в полето край селото.  \r\n\r\n Казанлъшкият пирот и делтапланерист Румен Иванов е загиналият, предаде БТА. Той е бил изключително опитен пилот и конструктор, един от основателите на делтапланеризма в България и собственик на най-голямата фабрика за производство на делтапланери в страната. \r\n\r\n \"Едва ли е пилотска грешка, вероятно причината е друга\", коментираха пред агенцията негови колеги. По неофициална информация делтапланерът, управляван от 63-годишния Румен Иванов, е аварирал, докато той е извършвал пръскане на селскостопански масиви. При излитане не е успял да набере височина, едно от крилата се блъска се в дърво и поради това се свлича на земята от 10 метра височина. \r\n\r\n Румен Иванов е много добър пилот, лети от близо 40 години, бил е председател на Казанлъшкия клуб по делтапланеризъм още преди 10 ноември 1989 г. Изключително прецизен, инструктор - пилот делтапланерист, който обучава десетки пилоти на година, казват още негови колеги.  \r\n\r\n Иванов създава фирма за производство на ултралеки летателни апарати в Казанлък. Уважаван в професионалните среди, той се отзоваваше винаги и се включваше в различни събития от обществено значение в родния си град, обичан от съгражданите си, коментира кметът на Казанлък Галина Стоянова.  \r\n\r\n Катастрофата край Ихтиман е шестият инцидент с малък самолет за последните месеци \r\n\r\n От прокуратурата в Стара Загора съобщиха, че е образувано досъдебно производство срещу неизвестен извършител за престъпление по чл. 343, ал.1, буква”в” вр. с чл. 342, ал.1, предл. второ от НК за това, че при управление на въздухоплавателно средство – мото - делтапланер нарушил правилата за движение и по непредпазливост причинил смъртта на Р. Г.И. на 64 год. \r\n\r\n Установено е, че мото - делтапланерът е изпълнявал агрополет за наторяване на земеделски култури По делото са разпитани свидетели. В момента са провежда оглед на местопроизшествие. Иззети са документи – за техническото състояние на мото-делтапланера и други документи от фирма „А.Д.Д.“ гр. Казанлък, чиято собственост е мото – делтапланера. Назначени са експертизи – съдебно медицинска и техническа. \r\n\r\n Разследването се провежда от Националната следствена служба – София. Разследването по делото продължава, като предстои извършването на действия по разследването за установяване на обстоятелства по делото и разкриване на обективната истина – разпити на свидетели, имащи информация, относима към предмета на разследване, изготвяне на заключенията на назначените експертизи. \r\n\r\n Припомняме, че през 2016 г., при падане с такова летателно средство, в Казанлъшко загинаха двама души.  \r\n\r\n Това е пореден инцидент в леката ни авиация. Последният беше в събота, когато край Ихтиман падна малък самолет и загинаха мъж и жена. \r\n \n\t\t\t\t\t\t", "date": "2019.05.29", "title": "ПОРЕДНА ТРАГЕДИЯ В НЕБЕТО! Делтапланерист загина при инцидент край Мъглиж"}
{"url": "http://www.bnews.bg/article/261224-sotsialnite_tarsyat_dom_za_zdravo_dete_izostaveno_ot_psihichnobolna_mayka", "text": "\n Екипът на Регионалната дирекция „Социално подпомагане“ във Враца е изправен пред тежката задача да намери дом за здраво двегодишно дете, което все още няма осиновители заради психическо заболяване на биологичната му майка. \r\n\r\n Заради евентуална фамилна обремененост от януари досега от него са се отказали пет семейства. Засега детето е при приемни родители, но ако в страната ни не се намерят осиновители, то ще бъде обявено за международно осиновяване. \r\n\r\n Предполагаем здравословен проблем на детето в бъдеще не би трябвало да бъде определящ при вземането на решение то да бъде или да не бъде осиновено, коментиа директорът на институцията Мария Търнавска пред БНР. \r\n\r\n „Нашите кандидат-осиновители не са подготвени за осиновяване на дете с лек здравословен проблем или такова с фамилна обремененост в сравнение с кандидат-осиновителите в чужбина. Причината е основно в нагласата. Тук трябва да се прецени дали има риск, или не. Лекарите казват, че има риск при фамилна обремененост, но никой не може да каже категорично дали това ще се случи. Безпочвено е да гадаем в бъдеще какво и как ще се случи“, подчерта Мария Търнавска. \r\n\r\n Представителят на Българската асоциация „Осиновени и осиновители“ Полина Куртева също е осиновител на дете. То е родено с тегло 1,300 кг, и преди време също е била изправена пред дилема. „Това е нелеко решение, ако има колебание за осиновяване. По-добре е родителите да не се решават на тази стъпка, отколкото на по-късен етап да се стигне до разсиновяване или детето да расте в нездравословна среда“. \r\n\r\n Пред осиновителите винаги ще има проблеми, докато в България не бъде създадена национална информационна система за закрила на детето и за регистрите, смята Весела Банова, клиничен психолог, психоаналитик, утвърден специалист в областите за работа с деца, част от екипа на сдружение „Дете и пространство“ и от екипа от Националната мрежа за децата, коментира: \r\n\r\n „Винаги има хора, които биха осиновили дете, за чиято майка се знае, че е психично болна. Но ако имаше регистър, щеше много по-бързо да се намерят подходящите осиновители. Това трябваше да стане по много проекти преди много години. Осиновителите имат нужда от точна информация навреме. Това се нарича ранна интервенция. Единствената адекватна помощ, която могат да получат осиновителите, е от социалните услуги. При осиновителите настъпиха огромни промени в нагласите. Например, имаше нежелание и предразсъдъци да се осиновяват деца от ромски произход. Сега не е така. Сега има предразсъдък, когато се казва, че единият родител е с психично заболяване. Трябва да се работи, за да стане ясно на хората, че много малко заболявания се изявяват задължително и те се наричат генетични. Всички останали предразположености могат да се изявят, могат и да не се изявят“. \r\n \n\t\t\t\t\t\t", "date": "2019.05.29", "title": "Социалните търсят дом за здраво дете, изоставено от психичноболна майка\r\n"}
{"url": "http://www.bnews.bg/article/261211-ulitsa_graf_ignatiev_beshe_predadena_na_stolichna_obshtina", "text": "\n Некачествените участъци по столичната улица „Граф Игнатиев” няма да бъдат ремонтирани, а на изпълнителя ще бъде наложена глоба. \r\n\r\n Това стана ясно, след като кметът на София Йорданка Фандъкова инспектира реконструкцията, съобщава БГНЕС. \r\n\r\n На мястото отново беше поставена емблематичната пейка на баща и син Славейкови. \r\n\r\n Обектът е инспектиран и предаден на Столична община вчера. Според Фандъкова нередности са констатирани на територията на 15 декара, които, обаче, остават така, защото не пречели на цялостното движение по улицата. \r\n\r\n Кметът уточни, че улицата няма да се разкопава отново заради „няколко накриво наредени плочки“. \r\n\r\n Фандъкова добави, че след два месеца ще бъдат поставени новите ограничители по дължината на трамвайната линия. \r\n\r\n Столичният кмет каза още, че ще се върнат и част от търговските площи за книги, но с нов естетически вид, където „няма да стърчат и да се поставят кашони от банани“. \r\n \n\t\t\t\t\t\t", "date": "2019.05.29", "title": "Улица „Граф Игнатиев” беше предадена на Столична община"}
{"url": "http://www.bnews.bg/article/261227-ungariya_shte_se_vklyuchi_v_turski_potok", "text": "\n Унгария планира да започне процедура за присъединяване към газопровода \"Турски поток\" в началото на есента на тази година. \r\n\r\n Това заяви унгарският министър на външните работи Петер Сиярто. Той припомни, че при неотдавнашната му среща с ръководителя на Газпром Алексей Милер бе постигната договорка за присъединяване на тръбопровод от Унгария към \"Турски поток\", предаде БНР. \r\n\r\n \"Доколкото разбираме, Русия има споразумение с България и Сърбия. Готови сме да проведем процедура за съединяване на тръбопроводите на Сърбия и Унгария в началото на есента\", каза министърът. Унгария и Русия могат да сключат договор за допълнителни газови доставки на Петербургския международен икономически форум идната седмица, допълни Сиярто. \r\n \n\t\t\t\t\t\t", "date": "2019.05.29", "title": "Унгария ще се включи в \"Турски поток\" "}
{"url": "http://www.bnews.bg/article/261223-botev_plovdiv_uvolni_nikolay_kirov", "text": "\n Наставникът Николай Киров беше уволнен от Ботев (Пловдив). Специалистът от днес вече не е треньор на \"канарчетата\". Това съобщи собственикът на \"жълто-черните\" Георги Самуилов, който даде специална пресконференция на базата в \"Коматево\". \r\n \n\t\t\t\t\t\t", "date": "2019.05.29", "title": "Ботев Пловдив уволни Николай Киров"}
{"url": "http://www.bnews.bg/article/261220-poredna_chestitka_tsenata_na_parnoto_i_toplata_voda_skachat", "text": "\n Основания за поскъпването на парното, тока и топлата вода са причини извън България, върху които нито комисията, нито парламентът могат да влияят.Това е рязкото повишаване на цената на емисиите на въглероден диоксид, които се търгуват на европейската платформа и които са достигнали нива от порядъка на 25 евро на тон. \r\n\r\n Председателят на КЕВР Иван Иванов е категоричен, че това трябва да бъде отразено в цената, защото тези емисии се купуват от всички енергийни дружества.Като втора причина той посочи усложнената обстановка в Иран и Венецуела, което, по думите му, е предизвиквало сътресения на пазара на суров петрол, а оттам на мазут и газьол, а те участват във формулата, по която се изчислява цената на природния газ. Тя се доставя на България от Газпром. \r\n\r\n По думите му тези два фактора са непреодолими. Иванов разясни, че въпреки това КЕВР е положил големи усилия, за да се намери баланс, при който да не бъдат финансово застрашени енергийните дружества. В тази връзка той уточни, че колапс на енергийно дружество ще означава тежки последици не само за бизнеса, но и за населението. \r\n\r\n По отношението на електроенергията цената, която ще платят потребителите, се променя малко под годишната инфлация, която е от април 2018 г. до месец април 2019 г. от порядъка на 3,7%. \r\n\r\n Иванов обясни, че цената на природния газ ще я получат като заявление на 10 юни. По предварителна прогноза се показва съвсем малко намаление на цената на \"Булгаргаз\". \r\n\r\n За изключването ТЕЦ Марица изток 2 от регулирания пазар шефът на КЕВР увери, че комисията търси и ще намери решение, при което централата ще продължи да съществува в интерес на обществото. \r\n\r\n С промените в Закона за енергетиката в изпълнение на европейския регламент REMIT, КЕВР придоби нови правомощия за осъществяване на мониторинг и контрол на борсовата търговия с електроенергия. Те откриват възможността регулаторът да провежда разследвания на сделки на енергийната борса, с цел да се гарантират прозрачността и интегритетът на пазара и в случаи на доказани манипулации - да налага ефективни санкции срещу пазарни участници. В тази връзка Комисията предприе действия за създаване на специализирано административно звено от експерти и предстои доставка и интегриране на специализиран софтуер за мониторинг на борсовите сделки, които ще позволят осъществяването на контрола, се посочва в доклада на регулатора КЕВР, който бе представен днес пред ресорната парламентарна комисия. \r\n\r\n В ценовите си решения през периода Комисията последователно прилагаше балансиран и консервативен подход, отчитащ интересите на всички участници и не допусна резки ценови изменения. През 2018 г. цените на електроенергията за регулирания пазар на практика останаха без значителна промяна, като за последните четири години техният ръст е около 4 %. По отношение на цените на топлинната енергия, през отоплителен сезон 2017-2018 г. КЕВР не допусна изменение. Предвид повишените международни цени на петрола през втората половина на 2018 г. и отражението им върху цените на природния газ, Комисията отчете този фактор в цените на топлинната енергия за крайните потребители за отоплителния сезон 2018 -2019 г. Поскъпването на топлинната енергия за населението беше ограничено в рамките на 2 до 8 на сто за различните топлофикационни дружества в страната, се посочва още в доклада на КЕВР. \r\n\r\n В сектор \"Природен газ\" през 2018 г. КЕВР продължи своята дейност по създаване на необходимите условия за постигане на конкурентност и за либерализация на българския пазар на природен газ като част от пазара в ЕС и в Източна Европа за отваряне на националния газов пазар и за осигуряването на достъп до него за всички участници. Регулаторът дава своя принос за създаване на регионален газов пазар посредством изграждане и въвеждане в експлоатация на инфраструктурни проекти в региона. В тази връзка Комисията прие Окончателно съвместно решение с Регулаторния орган за енергия на Гърция /RAE/ и предостави временно освобождаване на \"Ай Си Джи Би\" АД за интерконектора Гърция - България от изискванията на Директива 2009/73/ЕО и на Съвета от 13 юли 2009 година, относно общите правила за вътрешния пазар на природен газ. \r\n\r\n КЕВР прие решение, с което определи трансгранично разпределение на инвестиционните разходи за проект от общ интерес \"Необходима рехабилитация, модернизиране и разширяване на българската преносна система\" - Фаза 2 на \"Булгартрансгаз\" ЕАД. Във връзка с изменението на Енергийната стратегия на Република България до 2020 г., включващо концепция за изграждане на газоразпределителен център (хъб) у нас, с решение на КЕВР беше одобрена документацията за провеждане на ангажираща фаза 3 от процедурата Оpen season за \"Проект за развитие и разширение на газопреносната система на \"Булгартрансгаз\" ЕАД от българо-турската граница до българо-сръбската граница. Всички тези мерки са важни стъпки към по-силна пазарна интеграция и създаване на конкурентен газов пазар, според регулатора. \r\n\r\n Докладът беше приет от комисията. \r\n \n\t\t\t\t\t\t", "date": "2019.05.29", "title": "Поредна честитка! Цената на парното и топлата вода скачат! "}
{"url": "http://www.bnews.bg/article/261215-lidl_veche_naema_uchenitsi_na_rabota", "text": "\n Дефицитът на работна сила накара една от най-големите вериги хипермаркети в България – „Лидл”, настойчиво да офертира ученици от горните класове да започнат работа в магазините й. В интерес на истината, по целия свят средношколци си допълват издръжката от родителите, като карат летни стажове именно в магазини или ресторанти. \r\n\r\n До 7 юни е крайният срок, в който ученици от цялата страна, навършили 18 години, могат да кандидатстват за своята първа работа в „Лидл България\", става ясно от прессъобщение на веригата. Единственото, което те трябва да направят, е да изпратят автобиография на jobs@lidl.bg и да станат част от платената лятна практика на компанията. Оказва се, че програмата се осъществява за седма поредна година. \r\n\r\n „Лидл\" дава възможност на ученици в XI и XII клас да направят първите важни стъпки в професионалното си развитие, като не само учат нови неща, но и ще видят как работи лидерът на търговията на дребно в Европа отвътре”, гласи обявата. Младежите ще подпишат и първия си трудов договор. Те ще получават чисто по 540 лв. за целия период на практиката (при 6- часов работен ден от понеделник до петък), както и ваучери за храна на стойност 60 лв., отново за периода на лятната практика. Тя ще продължи месец и половина – от 15 юли до 30 август 2019 г. \r\n \n\t\t\t\t\t\t", "date": "2019.05.29", "title": "„Лидл” вече наема ученици на работа"}
{"url": "http://www.bnews.bg/article/261216-rumaniya_maha_dds_za_zdravoslovni_hrani", "text": "\n Румънското правителство дава пореден пример за България с водената аграрна политика на национално ниво, а не само на прокламираната и налагана европейска политика. Правителството реши да насърчи консумацията на здравословни и традиционни храни, като намали ставката си от 9% на 5%. \r\n\r\n „С цел да се насърчи консумацията на здравословна храна и да се увеличат продажбите на румънски традиционни, планински, екологични, органични, био или други видове продукти, разрешени от министерството на земеделието, правителството реши да намали на 5% ставката на ДДС за продажбата на хранителни продукти , включително напитки, но без алкохолните напитки ”, заяви финансовият министър Еуген Теодоровичи. \r\n\r\n Правителството смята, че мярката ще създаде бюджетни загуби в размер на 175 милиона евро през следващите четири години, но настоява, че ще бъде от решаващо значение за подкрепа на вътрешното потребление на висококачествени хранителни продукти, тъй като това ще намали цените и увеличи продажбите, както и ще стимулира развитието на фамилен бизнес в селските региони. \r\n\r\n “Това може и да допринесе за намаляване на цените за потребителите, като се има предвид, че цената на този вид стоки обикновено е по-висока от тази на подобни продукти поради високите производствени разходи”, отбелязва правителственият документ. \r\n\r\n Правителството в Румъния заяви още, че потребителите все повече се интересуват от висококачествена храна, която създава търсене на специфични продукти, като например тези, които не включват синтетични добавки. \r\n\r\n В допълнение – високата смъртност и увеличаването на затлъстяването, особено сред младите хора, са предизвикали тревога. Според последния доклад на ЕС, Румъния има втората най-висока смъртност след България, с 1530 смъртни случая на 100 000 жители, докато средната за Европа е 1036 смъртни случая / 100 000 жители. Сърдечно-съдовите и мозъчните заболявания са основната причина за смъртта в северната ни съседка. \r\n\r\n Въпреки че Румъния има най-нисък процент на затлъстяване в ЕС от 9,1%, процентът сред подрастващите се е увеличил повече от два пъти през последното десетилетие. \r\n\r\n Общата ставка на ДДС в Румъния е 19%, а намалената ставка е 9%. Някои продукти и услуги, като книги, лекарства, туристически услуги и нови жилища, се облагат с 5%. ДДС е най-важният източник на приходи за румънския бюджет, като допринася с около една пета от приходите на бюджета. \r\n\r\n Държавите-членки по принцип са свободни да прилагат намалени ставки за хранителни продукти. Те могат също така да намалят ставките на ДДС за (дори и много малка) част от хранителните продукти или да прилагат различни намалени ставки за различните подкатегории храни, при условие че подобни стоки, предлагани на пазара, не получават различно данъчно третиране (принципа на фискалния неутралитет). \r\n \n\t\t\t\t\t\t", "date": "2019.05.29", "title": "Румъния маха ДДС за здравословни храни"}
{"url": "http://www.bnews.bg/article/261213-opozitsiyata_se_zavrashta_bsp_v_parlamenta_otnovo_ot_utre", "text": "\n Парламентарната група на БСП се връща на работа в Народното събрание от утре – 30 юни, реши групата след заседание на „Позитано” 20. \r\n\r\n Социалистите ще искат оставката на финансовия министър Владислав Горановзаради казуса с партийните субсидии. \r\n\r\n Левицата спря да участва в заседанията на НС още през февруари. Това беше решено от Националния съвет на партията в знак на протест срещу решенията на парламента. \r\n\r\n До връщането на депутатите на БСП обратно на работа в парламента се стигна след поражението на евровота. \r\n\r\n Част от членовете на левицата анализираха като грешка напускането на парламента и изтъкнаха, че това е сред основните причини за слабия резултат. \r\n \n\t\t\t\t\t\t", "date": "2019.05.29", "title": "Опозицията се завръща! БСП в парламента отново от утре! "}
{"url": "http://www.bnews.bg/article/261218-nyama_sdelka_za_shefskite_postove_v_es_tusk_iska_ravenstvo_mezhdu_polovete", "text": "\n Европейските лидери остават разединени по въпроса кой да заеме ръководните постове в европейските институции. A в ролята на балансьор по време на преговорите ще влезе настоящият председател на Европейския съвет Доналд Туск. Това стана ясно след края на лидерската среща на върха в Брюксел. По думите му конкретни имена не са обсъждани и всеки има шанс. \r\n\r\n Туск разясни и самата процедура – „Договорът е ясен – Европейският съвет трябва да предложи, а парламентът да избере. Затова бъдещият председател на Европейския съвет трябва да има подкрепата и на двете институции – квалифицирано мнозинство в Съвета и обикновено в парламента“. \r\n\r\n Туск добави, че ще продължи консултациите си с Европейския парламент не само за председател на Еврокомисията, но и за президент на Европейската централна банка и върховен представител по въпросите на външната политика и сигурността. Той добави, че неговата амбиция е да има баланс между половете. „Не сме обсъждали имена, така че не ми задавайте въпроси в тази насока“, бе категоричен той. \r\n\r\n От кулоарите обаче стана ясно, че има сериозен разрив в позициите на френския президент Еманюел Макрон и на германския канцлер Ангела Меркел, тъй като държавният глава на Франция категорично не приема кандидатурата на шпиценкандидата на ЕНП Манфред Вебер. \r\n\r\n В Брюксел България беше представена от Бойко Борисов, който определи срещата като пазарлъци. \r\n \n\t\t\t\t\t\t", "date": "2019.05.29", "title": "Няма сделка за шефските постове в ЕС! Туск иска равенство между половете\r\n"}
{"url": "http://www.bnews.bg/article/261214-papi_hans_shte_stava_vuycho", "text": "\n Папи Ханс ще става вуйчо. Сестрата на певеца Константин Трендафилов – Лилия, чака бебе. \r\n\r\n „Да, сестра ми очаква дете и е фокусирана върху това - върху новия живот. През юли се очаква да стана вуйчо. Има баланс във Вселената - на всяка лоша новина се пада по една хубава”, щастлив е поетът-певец. \r\n\r\n Благата вест идва три седмици, след като почина баща му – проф. Владимир Трендафилов. Изтъкнатият поет, критик и преводач си отиде след едногодишна битка с рака.  \r\n\r\n Буквално часове трагедията от сцената на „Капките“ Папи отправи силни думи към своя родител. Въпреки трагедията обаче изпълнителят на „ТвойЧ не пада духом, за да бъде опора на майка си. \r\n\r\n „Тя се държи. Учи се да живее без баща ми. Иначе загубата на близък човек не е нещо, което се преодолява, но и аз гледам да съм постоянно ангажиран с работа\", призна Папи. \r\n \n\t\t\t\t\t\t", "date": "2019.05.29", "title": "Папи Ханс ще става вуйчо"}
{"url": "http://www.bnews.bg/article/261201-peevski_reshi_da_ostane_v_parlamenta_otkazva_se_ot_evropa", "text": "\n Делян Пеевски остава депутат в нашия парламент, макар и да бе избран за член на Европейския. \r\n\r\n Това обяви той заедно с председателя на ДПС Мустафа Карадайъ в кулоарите на Народното събрание. Решението е взето от партията вчера. \r\n\r\n От евродепутатския си мандат се отказа и водачът на листата Карадайъ. Пеевски бе втори. Така през юли в Страсбург заминават Илхан Кючюк, Искра Михайлова и Атидже Алиева-Вели. \r\n\r\n Нямам проблем с АЛДЕ, това е само в главите на олигарха Иво Прокопиев и неговите медии, отсече Пеевски. И напомни, че работата на народния представител не е само в парламента - той обикалял районите. \r\n\r\n С премиера Борисов може да седне само председателят на партията, аз с него работа нямам, уточни Пеевски. \r\n\r\n Карадайъ поиска програма на съгласието, по която опозиция и власт да се обединят около важните теми за страната. \r\n\r\n Въпреки че вчера лидерът на БСП обеща да прекрати бойкота на Народното събрание, на който изведе депутатите си през февруари, парламентарната група на социалистите отново отсъства. \r\n \n\t\t\t\t\t\t", "date": "2019.05.29", "title": "Пеевски реши да остане в парламента, отказва се от Европа "}
{"url": "http://www.bnews.bg/article/261210-ek_preporachva_nachalo_na_pregovori_za_prisaedinyavane_kam_es_na_severna_makedoniya_i_albaniya", "text": "\n ЕК препоръчва начало на преговори за присъединяване към ЕС на Северна Македония и Албания, съобщава БТА.  \r\n\r\n \"За да подкрепи продължаващата динамика на реформите, Комисията ще приложи засилен подход към преговорните глави относно съдебната система и основните права, правосъдието, свободата и сигурността в страната\", се посочва в заключенията на Годишния доклад на ЕК. \r\n\r\n Страни като Франция продължават да се противопоставят на началото на преговорите със Северна Македония и Албания през юни. Въпреки че не е изключено техните нагласи да се смекчат, не е сигурно дали и какви ще бъдат последствията от изборите за Европейски парламент върху настроението и решенията в Европейския съюз. \r\n\r\n Ако германският парламент успее да одобри преговорите със Северна Македония в началото на юни, тогава въпросът за дневния ред на министрите на ЕС в Люксембург може да бъде поставен на 18 юни, където не е изключен ожесточен дебат между държавите членки. \r\n\r\n Решенията на държавите членки във всеки случай ще се ръководят от заключенията на докладите на Европейската комисия, които са публикувани днес, и ще бъде важно да се отбележи в това отношение дали и какви разлики ще бъдат намерени в формулировката за Македония и Албания. \r\n \n\t\t\t\t\t\t", "date": "2019.05.29", "title": "ЕК препоръчва начало на преговори за присъединяване към ЕС на Северна Македония и Албания"}
{"url": "http://www.bnews.bg/article/261204-pochti_1000_zapodozreni_v_ubiystva_zadarzhani_pri_mashtabna_aktsiya_v_braziliya", "text": "\n Бразилската полиция е осъществила гигантска операция за превенция на убийствата в почти всички щати в страната, съобщава БГНЕС. За един ден са арестувани 968 заподозрени, информират от Националния съвет на началниците на гражданските полиции /НСНГП/. 56-има от арстуваните са заподозрени в убийство в резултат на домашно насилие или като проява на дискриминация, основана на пола. \r\n\r\n Акцията е втора фаза от така наречената операция „Кронос“. Във всеки щат полицията споделя и актуализира в реално време информация за работата си в социалните медии, включително чрез снимки и видеоклипове. \r\n\r\n \"Като затваряме убийци, се надяваме да предотвратим бъдещи престъпления\", се казва в изявлението на НСНГП. \r\n\r\n По време на първата фаза на операция \"Кронос\" през август миналата година, полицията арестува други 3 000 души по същите обвинения. \r\n\r\n Междуамериканската комисия по правата на човека, част от Организацията на американските държави, изрази в началото на февруари \"дълбока загриженост\" за насилието, основано на пола в Бразилия, като отбеляза, че най-малко 126 жени са били убити в резултат на насилие. \r\n \n\t\t\t\t\t\t", "date": "2019.05.29", "title": "Почти 1000 заподозрени в убийства задържани при мащабна акция в Бразилия"}
{"url": "http://www.bnews.bg/article/261203-itso_hazarta_okrade_folkpevitsa", "text": "\n Скандалният Ицо Хазарта реши да се отдели от колегите си от \"ЪпсурТ\" и да радва със солови парчета. \r\n\r\n Първата му \"Браво\" се прие повече от добре, но за втората му \"Гладен\" бе набеден, че е откраднал идеята от чалга певица.  Колкото и да е невероятно, противникът на чалгата се замеси в скандал с представител на именно този жанр \r\n\r\n  От няколко дни в социалните мрежи се върти намек за съвпадение на визуални и смислови концепции между „Игрите на глада“ на Антонина и новото парче на Ицо Хазарта – „Гладен“. В света на изкуството, обаче, това не е нещо необичайно. \r\n  \r\n \n\t\t\t\t\t\t", "date": "2019.05.29", "title": "Ицо Хазарта окраде фолкпевица "}
{"url": "http://www.bnews.bg/article/261202-mariana_ivanova_pak_osadi_stolichna_obshtina", "text": "\n След като преди две седмици уволнената през 2017 година бивша директорка на детската градина в Столичния квартал „Горна баня“ Мариана Иванова и на втора инстанция беше възстановена от СГС на работа, преди дни на 27 май 2019 година Административния съд – София-град отсъди, че зам.-кмета на Столична община Тодор Чобанов незаконно е отказал на същата достъп до обществена информация и го задължи да и я предостави. Решението на АССГ е окончателно и не подлежи на обжалване пред ВАС, съгласно действащия от 2019 година нов закон. \r\n\r\n \r\nТой поясни, че в края на миналата година Иванова е поискала от Кмета на Столична община да и предостави подробна информация с колко деца в посочени от нея детски градини е бил надвишен приемът на деца с хронични заболявания. \r\nЗам.-кметът Тодор Чобанов обаче отказал достъп. Сега АССГ го задължава в 14-дневен срок да се произнесе с ново решение и да предостави исканата информация. \r\n\r\n Припомняме, че Мариана Иванова беше уволнена дисциплинарно през 2017 г., като беше обвинена в надвишен прием на хронично болни деца. В съда обаче това не се доказа. Самата Иванова през цялото време твърди, че не е нарушавала закона, а експертизите по делото го потвърдиха. \r\n\r\n Установи се обаче, че в други детски градини е имало надвишен прием с много деца от нормативно установените 10 броя, а Иванова е поискала да узнае точната им бройка за всяка детска градина. Според официален отговор от Столична община – няма наказани други директори за надвишен прием, макар такъв да е бил налице. \r\n \n\t\t\t\t\t\t", "date": "2019.05.29", "title": "Мариана Иванова пак осъди Столична община!"}
{"url": "http://www.bnews.bg/article/261205-sled_kato_zagubi_bashta_si_sega_papi_hans_chaka_bebe", "text": "\n Съдбата поднесе сериозно изпитание на Константин Трендафилов-Папи Ханс в разгара на участието му в \"Като две капки вода\". \r\n\r\n Бащата на пеещият поет Владимир Трендафилов се пренесе в по-добрия свят след едногодишна битка с рака. Буквално часове преди литературният критик, поет, преводач и автор на материали в академични сборници и периодични за издъхне, от сцената на \"Капките\" Папи отправи силни думи към татко си, а дни след това стана ясно, че те са били за сбогуване. Въпреки трагедията, изпълнителят на \"Твой\" не пада духом, за да бъде опора на майка си, пише flagman.bg \r\n  \r\n \n\t\t\t\t\t\t", "date": "2019.05.29", "title": "След като загуби баща си, сега Папи Ханс чака бебе"}
{"url": "http://www.bnews.bg/article/261206-kak_tsik_shte_opredeli_izbornite_rezultati_pri_nad_90_sgresheni_protokoli_na_sik", "text": "\n Вече трети ден сйата на ЦИК е замръзнал на 95,20 % от обработените протоколи на СИК. В останалите страни членове на ЕС отдавна за забравиха за изборите, но родната българска действителност е ярък показател, че се намираме в Ориента, където всичко се развива по ориенталски методики. Нека все пак обърнем внимание на някои интересни подробности. \r\n\r\n Мнозина председатели на РИК обявиха, че протоколите на СИК са масово сгрешени, а в много от новинарските емисии бе съобщено, че над 90 % процента от протоколите на СИК са сгрешени! \r\n\r\n При това положение възниква резонния въпрос- Как ЦИК ще определи изборните резултати, когато над 90 % от протоколите са сгрешени? \r\n\r\n Съмненията за манипулиране на изборните резултати се засилват и от факта, че до този момент не са публикувани оригиналните протоколи на СИК- / секционни избирателни комисии/, от които ясно ще лъсната евентуалните безобразия! \r\n\r\n \r\nСпоред наши източници в момента се провеждало масово пренаписване на протоколите на СИК, което е незаконно и  спокойно може да се иска касиране на изборите! Някои наши източници дори заявяват, че точно в това се състои новата Костинбродска афера, а именно чрез пренаписване на протоколите и обявяване на резултат върху базата на сгрешени протоколи на СИК!  \r\n  \r\n \n\t\t\t\t\t\t", "date": "2019.05.29", "title": "Как ЦИК ще определи изборните резултати при над 90% сгрешени протоколи на СИК?"}
{"url": "http://www.bnews.bg/article/261228-banev_ot_kiliyata_s_karvavo_pismo_do_ninova_i_dobrev", "text": "\n Олигархът Николай Банев, който от няколко месеца е в ареста по обвинения в пране на пари и данъчни престъпления, се обърна чрез фейсбук с кървав пост към ръководството на БСП. Бизнесменът, арестуван в Ница, поиска оставката на всички шефове на Столетницата. \r\n\r\n Това стана часове след драматичния пленум на „Позитано” 20 вчера, на който лидерът Корнелия Нинова първоначално подаде оставка пред Националния съвет, но в крайна сметка бе решено да бъде свикан извънреден конгрес на партията на 16 юни и да се гласува избор на нов председател по нови правила – чрез общопартиен вот – т.е. лидерът да бъде избран от всички членове на БСП. \r\n\r\n „За пореден път Нинова, Добрев и компания показаха на симпатизантите на БСП, че не са водачите на тази дългогодишна партия. Кириле, работих с баща ти в централния комитет на комсомола. Ти малко си наследил от вярата и качествата на баща си”, обърна се към Кирил Добрев от затвора Банев. \r\n\r\n И продължи: „Колко членове има днешната младежка организация на БСП? Колко младежи бяха приели присърце предизборната кампания на БСП? 25% от 25% гласували – колко процента са гласували за БСП от имащите право на глас? Срам и позор за ръководството на БСП. Ще затриете най-голямата лява партия в България, слабаци. Накарахте дедите ви да се обръщат многократно в гроба. Превърнахте “начело” с Първанов, Станишев и Нинова, едномилионната лява партия в джудже, а симпатизантите й в тъпан, върху който да се упражняват бухалките на ГЕРБ и потомствените фашисти. Подайте си оставката, слабаци и спешно, веднага, здравите сили в БСП да свикат извънреден партиен конгрес”, призова олигархът, подписал се като „Трето поколение ляв политически арестант Николай Банев”. \r\n\r\n   \r\n \n\t\t\t\t\t\t", "date": "2019.05.29", "title": "Банев от килията с кърваво писмо до Нинова и Добрев"}
{"url": "http://www.bnews.bg/article/261197-ns_othvarli_vetoto_na_prezidenta_varhu_promeni_v_zakona_za_darzhavnata_sobstvenost", "text": "\n Парламентът отхвърли единодушно ветото на президента върху разпоредби от промените в Закона за държавната собственост. \"За\" повторното приемане на измененията гласуваха 143 народни представители. \r\n\r\n От ГЕРБ, \"Обединени патриоти\" и ДПС заявиха, че не споделят притесненията на екипа на държавния глава и отново подкрепиха промените в закона. \r\n \n\t\t\t\t\t\t", "date": "2019.05.29", "title": "НС отхвърли ветото на президента върху промени в Закона за държавната собственост"}
{"url": "http://www.bnews.bg/article/261192-kmetat_na_bozhurishte_uredil_bashta_si_s_evtina_zemedelska_zemya", "text": "\n\r\nОчаква се днес прокуратурата да повдигне обвинение на кмета на Божурище, съобщава Нова телевизия. \r\n\r\nПрипомняме, вчера Георги Димов, негова заместничка и секретарката на общината бяха задържани заради продажбата на земи на многократно по-ниски от пазарните цени. \r\n\r\nСтава дума за четири земеделски терена от по 20 дка, които са оценени на 1,68 лв/кв. м. Те са спечелени от различни фирми, като се оказва, че едната от тях е свързана с бащата на кмета. Седалището й е във Велико Търново и се занимава с дърводобив. \r\n\r\nПо думи на бившия председател на Общинския съвет Георги Димитров нито една от фирмите, които са спечелили търговете, не е била от Божурище. \r\n\r\nСпоред него е съмнително, че за привлекателните имоти на ниски цени се явяват само пет участници. Второто странно нещо е как в един ден всички плащат, всички изповядват сделките, в един ден всичките се появяват да си впишат сделките, коментира още той \n\t\t\t\t\t\t", "date": "2019.05.29", "title": "Кметът на Божурище уредил баща си с евтина земеделска земя"}
{"url": "http://www.bnews.bg/article/261222-tsska_pregovarya_za_privlichaneto_na_vtori_balgarin", "text": "\n След като успя да привлече Петър Занев, ЦСКА прави опити да си осигури услугите на още един българин. Според източници на БЛИЦ става въпрос за играч от родното първенство. Или по-скоро за футболист от отбор, завършил сезона в топ 6. Тъй като преговорите в момента вървят, няма да изпадаме в повече подробности. Единствено ще уточним, че става въпрос за състезател с по-дефанзивни функции, но това не е защитникът Кристиан Димитров от Ботев (Пд). Преговарящият с ЦСКА е бил набелязан за лятната селекция от Люпко Петрович. \r\n \n\t\t\t\t\t\t", "date": "2019.05.29", "title": "ЦСКА преговаря за привличането на втори българин\r\n"}
{"url": "http://www.bnews.bg/article/261212-edin_chovek_e_zaginal_i_nay_malko_130_sa_raneni_sled_tornado_v_sasht", "text": "\n Един човек загина, а най-малко 130 бяха ранени, след като няколко торнада връхлетяха Съединените щати.  \r\n\r\n Сред засегнатите щати са Охайо, Илинойс и Канзас. Разрушени са десетки сгради, а хиляди домакинства останаха без ток. От понеделник насам са регистрирани над 50 случая на торнадо. \r\n\r\n „Звукът от торнадото беше много силен и ме събуди. Станах от леглото и си сложих очилата. Тогава върху мен падна едната стена. Бях в капан, не можех да помръдна. Започнах да викам и да се моля на Господ. За щастие, съседите ми дойдоха и ме измъкнаха от развалините”, сподели свидетел. \r\n\r\n Метеоролози предупреждават, че се очакват нови бури. \r\n \n\t\t\t\t\t\t", "date": "2019.05.29", "title": "Един човек е загинал и най-малко 130 са ранени след торнадо в САЩ"}
{"url": "http://www.bnews.bg/article/261194-slantse_i_dazhd_temperaturite_doblizhavat_letnite", "text": "\n\r\nВремето остава променливо. През нощта над по-голямата част от страната ще бъде ясно, с изключение на централните райони на Северна България, където ще има превалявания с гръмотевици. До сутринта те ще спрат и над цялата страна до обяд ще е предимно слънчево.\r\n\r\nПрез втората половина на деня ще се развива отново ще се развива купеста и купесто-дъждовна облачност. На места, предимно в планините, ще има краткотрайни превалявания с гръмотевици.\r\n\r\nВятърът ще бъде слаб до умерен, ориентиран от запад, в източната част на страната - от югозапад.\r\n\r\nНощните температури са между 12 и 17 градуса. Дневните ще достигат 26-31 градуса. \n\t\t\t\t\t\t", "date": "2019.05.29", "title": "Слънце и дъжд, температурите доближават летните"}
{"url": "http://www.bnews.bg/article/261209-pilot_zagina_pri_aviointsident_kray_maglizh", "text": "\n Пилот е загинал при авиоинцидент в землището на с.Юлиево, Община Мъглиж тази сутрин, съобщава кореспондентът на bTV в региона. \r\n\r\n Сигналът за катастрофата е получен около 8:30 часа днес, като на този етап точните обстоятелства не са ясни. \r\n\r\n По информация на bTV загиналият е Румен Иванов - един от най-опитните делтапланеристи у нас, инструктор и проектант на леки летателни средства. \r\n\r\n Първите информации бяха, че е изпълнявал селскостопански полет с мотоделтапланер, но към момента това не е потвърдено официално. \r\n\r\n Това е пореден инцидент в леката авиация у нас. В неделя мъж и жена загинаха, след като самолетът им падна край Ихтиман. \r\n\r\n Очаквайте подробности! \r\n \n\t\t\t\t\t\t", "date": "2019.05.29", "title": "Пилот загина при авиоинцидент край Мъглиж"}
{"url": "http://www.bnews.bg/article/261193-spirat_prodazhbata_na_vinetki_za_dva_chasa", "text": "\n\r\nЗа два часа днес спира продажбата на електронни винетки, съобщават от Агенция \"Пътна инфраструктура\". \r\n\r\nУслугата няма да е достъпна от 17 ч. до 19 ч. \r\n\r\nПричината са планирани актуализации и поддръжка на системата. \r\n\r\nОт Пътната агенция препоръчват на хората, които планират пътуване, да купят електронна винетка преди този период, за да избегнат санкции. \n\t\t\t\t\t\t", "date": "2019.05.29", "title": "Спират продажбата на винетки за два часа"}
{"url": "http://www.bnews.bg/article/261208-ryazko_se_stopi_broyat_na_izbiratelite_v_blagoevgraskoto_selo_belo_pole", "text": "\n След разследване на журналиста Димитър Байрактаров в края на 2018 г. бе установено, че в благоевградскот село Бело поле има официално регистрирани 11300 жители. Няколко хиляди от тях се оказа, че живеят по документи в местния трафопост. \r\n\r\n На всички жители на селото бе известно, че това реалността от търговията с българско гражданство и всички заявяваха, че основен играч е ВМРО, но прокуратурата остана сляпа и  заяви точно обратното. \r\n\r\n Сега картината е още по-интересна, тъй като хилядите жители на селото просто се изпариха от избирателните списъци и видно от протоколите те са само 597. Жителите на селото се шегуват, че липсващите избиратели ще се появят на местните избори, а ВМРО изобщо не са продавали паспорти, както със смях заявяват хората. Вероятно такива феномени са възможни само и единствено в България!  \r\n  \r\n \n\t\t\t\t\t\t", "date": "2019.05.29", "title": " Рязко се стопи броят на избирателите в благоевграското село Бело поле!"}
{"url": "http://www.bnews.bg/article/261207-vlak_blasna_i_ubi_mazh_v_starozagorsko", "text": "\n 56-годишен мъж е блъснат от бърз влак в посока от София за Бургас, съобщиха от полицията, цитирани от Дарик Нюз. \r\nИнцидентът станал на 28 май между гарите в селата Михайлово и Калояновец. В резултат на удара, мъжът е починал. \r\n\r\n През изминалото денонощие на територията, обслужвана от ОД на МВР-Стара Загора, е образувано едно бързо производство. Регистрирано е едно престъпление. Униформените са разкрили кой е подпалил кола в Казанлъшко. Това е 31-годишен мъж, който пренощувал в ареста. За палежа на лекия автомобил сигнализирал собственика му - 19-годишен младеж от село Горно Черковище. \r\n \n\t\t\t\t\t\t", "date": "2019.05.29", "title": "Влак блъсна и уби мъж в Старозагорско"}
{"url": "http://www.bnews.bg/article/261198-grigor_i_marin_chilich_v_sledobeden_mach", "text": "\n Григор Димитров успя да постигне трудна и дълго чакана победа в първия кръг на \"Ролан Гарос\" срещу Янко Типсаревич, а днес (29 май) е ред на втория му мач в Париж. Съперникът този път е труден, както повелява на турнир от Големия шлем.  \r\n\r\n Марин Чилич е 13-ти в световната ранглиста и има 18 титли в кариерата си. \r\n\r\n Преките му двубои с Димитров са 5 до момента. И той е победител в 4 от тях. Григор има само един успех срещу високият почти 2 метра хърватин. През 2015 г. той е краен победител в Париж след два тайбрека.  \r\n\r\n В последните 3 мача Чилич не изпитва особени трудности срещу Григор.  \r\n\r\n На страната на българина е напрежението, което е неизбежно за противника му. Чилич игра на четвъртфинал на \"Ролан Гарос\" през 2018 г. и през настоящата кампания със сигурност ще иска поне да повтори това постижение. \r\n\r\n Мачът между Димитров и хърватина ще е на третия по големина корт \"Симон Матийо\". Той е трети в програмата и се очаква да започне около 15:30 ч. българско време \r\n \n\t\t\t\t\t\t", "date": "2019.05.29", "title": "Григор и Марин Чилич в следобеден мач"}
{"url": "http://www.bnews.bg/article/261199-tsik_obyavyava_okonchatelnite_rezultati_ot_evroizborite", "text": "\n Очаква се ЦИК да обяви получените гласове и разпределиенто на мандатите по политически партии. На 31 май оттам ще съобщят и имената на избраните евродепутати. \r\n\r\n По данни на комисията до момента ГЕРБ събират 30.94 % от гласовете на избирателите, БСП 24.24 %, ДПС – 16,36, ВМРО 7,42, а Демократична България 6,24 %. Над 36% от избирателите са гласували с преференциален вот.  \r\n \n\t\t\t\t\t\t", "date": "2019.05.29", "title": "ЦИК обявява окончателните резултати от евроизборите"}
{"url": "http://www.bnews.bg/article/261196-31_godishna_zhena_e_butnala_sina_si_v_dunav_e_skochila_v_rekata_s_bebeto_si", "text": "\n 31-годишна жена е бутнала 7-годишния си син в реката и после е скочила в нея с 8-месечното си бебе.  Засега институциите се въздържат от коментар заради многото неизяснени обстоятелства.  \r\n\r\n Камера на брега на реката е заснела драмата. След като паднало в реката, момчето се хванало за храст, а мъж наблизо чул виковете и скочил във водата. С помощта на друг мъж заедно извадили детето. Все още не са намерени телата на майката и бебето. Предупредени са и румънските гранични власти. \r\n\r\n 31-годишната Айшегюл е от дуловското село Правда и е работила със семейството си в Германия. Върнали се за да изкарат акт за раждане на новороденото. Пред разследващите съпругът ѝ казал, че в деня на случката Айшегюл е изпращала съобщения със странен текст. \r\n\r\n „На този етап нищо не знаем, тепърва предстоят разпитите на бащата на детето, който е бил в чужбина, тепърва малолетното дете ще бъде разпитано по реда на НПК, едва тогава ще имаме някаква яснота какви са мотивите за извършването на това.Същата не е била освидетелствана, не е психично болна по първоначални данни, така че разследването ще го установи”, коментира Ивелин Чафаланов, говорител на Окръжна прокуратура-Силистра. \r\n \n\t\t\t\t\t\t", "date": "2019.05.29", "title": "31-годишна жена е бутнала сина си в Дунав е скочила в реката с бебето си"}
{"url": "http://www.bnews.bg/article/261195-merkel_e_razocharovana_ot_priemnichkata_si_anegret_kramp_karenbauer", "text": "\nКанцлерът на Германия Ангела Меркел е разочарована от своята потенциална приемничка на поста Анегрет Крамп-Каренбауер и се съмнява, че тя ще може скоро да я смени, съобщи агенция Bloomberg с позоваване на два източника от обкръжението на Меркел. \r\n\r\nСпоред информацията, доверието на Меркел в Крамп-Каренбауер значително е отслабено. \r\n\r\n определена степен това е свързано със спада в популярността на ХДС, който се забелязва, след като Меркел предаде председателското кресло в партията на своята приемничка. Друг вероятен фактор е лошото представяне на християндемократите на изборите за ЕП. \r\n\r\nСъобщава се, че на 2 и 3 юни ръководството на ХДС ще обсъди причините за загубата. На събранието може да има \"неприятна\" лична среща между бившата и настоящата председателка на партията, твърдят източниците. \r\n\r\nСпоред Bloomberg, Крамп-Каренбауер сама е свикала заседанието, без да проведе предварителен разговор за това с Меркел, за д ай даде знак, че е време да се оттегли и от канцлерския пост. \r\n\r\nСамата Меркел многократно е заявявала, че ще остане на канцлерския пост до изтичането на мандата й през 2021 г. \n\t\t\t\t\t\t", "date": "2019.05.29", "title": "Меркел е разочарована от приемничката си Анегрет Крамп-Каренбауер"}
{"url": "http://www.bnews.bg/article/261217-zashto_stoyan_zaykov_e_neotkrivaem", "text": "\n Издирваният за двойното убийство в Костенец Стоян Зайков е асоциален и това го прави неоткриваем, смята директорът на Специализираната болница по психиатрия „Св. Иван Рилски” в Курило д-р Гълъбова. Пред „Монитор“ тя говори за профила на заподозрения. \r\n\r\n Според психиатърката Зайков е изключително хитър и комбинативен човек. Но това не означава непременно висок рационален интелект. \r\n\r\n Запитана за това какъв трябва да е подходът при такъв човек, д-р Гълъбова отговаря: \r\n\r\n „Не мога да кажа, това е работа на професионалистите, но определено в такива случаи много се разчита на криминалните психолози, които да дадат насоката за действие. Те трябва да преценят ситуациите, в които такава личност може да стане уязвима. Само така ще може да бъде заловен“. \r\n \n\t\t\t\t\t\t", "date": "2019.05.29", "title": "Защо Стоян Зайков е неоткриваем?"}
{"url": "http://www.bnews.bg/article/261200-es_prikani_sarbiya_i_kosovo_kam_sdarzhanost", "text": "\n Европейският съюз поддържа контакти с Белград и Прищина, във връзка със събитията в Косово. Официални представители на дипломатическата служба на съюза призоваха за максимална сдържаност, като всякакви полицейски операции не трябва да се отразяват на усилията за нормализация на обстановката. \r\n\r\n Припомнямe, че рязко се изостри напрежението между Сърбия и Косово. Армията в Белград беше приведена в пълна бойна готовност. Това се случи, след като специалните части на Прищина арестуваха 19 души, сред които и двама служители на ООН - един от тях руснак. Косовските власти обясняват, че арестите са в рамките на операция срещу контрабандата. Според Белград, обаче, това е опит да бъдат овладени северните части на Косово, населени предимно със сърби. \r\n \n\t\t\t\t\t\t", "date": "2019.05.29", "title": "ЕС прикани Сърбия и Косово към сдържаност"}
