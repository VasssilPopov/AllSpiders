{"url": "http://www.bnews.bg/article/251158-otkriha_ptichi_grip_v_haskovsko", "text": "\n Две първични огнища на птичи грип са били установени в животновъдни обекти, предназначени за гушене на патици мюлари, намиращи се в с. Гарваново и с. Малево, община Хасково, област Хасково, съобщиха от агенцията по храните. \r\n\r\n На този етап няма засегнати хора и няма опасност за потребителите.  \r\n\r\n Предприето е хуманно умъртвяване и унищожаване на всички птици, отглеждани в засегнатите обекти. Ще бъдат извършени почистване и дезинфекция в птицевъдните ферми. \r\n\r\n Определени са 3-километровите предпазни зони и 10-километровите зони за наблюдение около констатираните огнища на заболяването. Забраняват се движението на птици и продукти от тях в и от предпазната и наблюдаваната зона, както и провеждането на пазари и изложби за живи птици и отглеждането на птици на открито. \r\n\r\n В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона, съобщават от БАБХ. \r\n\r\n Проучват се причините за заразата. \r\n \n\t\t\t\t\t\t", "date": "2018.10.29", "title": "Откриха птичи грип в Хасковско"}
{"url": "http://www.bnews.bg/article/251162-dim_zatrudni_trafika_po_magistrala_struma_kray_dupnitsa", "text": "\n Огромен пожар гори край Дупница, магистрала „Струма” е силно задимена. Огънят е тръгнал от сухи треви край пътя и е навлязъл в овощните градини, пише БГНЕС. \r\n\r\n Пожарът е източно от магистралата между 58 и 59 км на площ от около 1000 кв. м. Въпреки че сигналът за пожара е подаден в 16.45 ч. от преминаващ, пожарът все още не е изгасен. \r\n\r\n Горят овощни градини, сухи треви, храсти. Гори цялото пространство от разклона за Дупница в посока София и тунел „Бинека”. Районът е силно задимен. \r\n \n\t\t\t\t\t\t", "date": "2018.10.29", "title": "Дим затрудни трафика по магистрала „Струма” край Дупница"}
{"url": "http://www.bnews.bg/article/251165-i_tazi_vecher_maykite_vikaha_ostavka_za_valeri_simeonov", "text": "\n И тази вечер майките викаха „Оставка“ за вицепремиерът Валери Симеонов. За пореден път те настояват той да си тръгне от поста заради думите: „кресливи жени“ и „уж“ болни деца. \r\n\r\n От площада пред Министерския съвет шествието се отправи към сградата на Ректората. Трафикът по булевард „Цар Освободител“ не е блокиран, а се регулира от пътни полицаи. За сметка на това обаче временно затворено за движение е кръстовището при СУ „Св. Климент  \r\n \n\t\t\t\t\t\t", "date": "2018.10.29", "title": "И тази вечер майките викаха „Оставка“ за Валери Симеонов"}
{"url": "http://www.bnews.bg/article/251159-ronaldo_napusnal_real_zashtoto_veche_ne_bil_nezamenim", "text": "\n Португалският нападател Кристиано Роналдо даде интервю за авторитетното френско издание \"Франс Футбол\", в което разкри основната причина за раздялата с \"Реал\" Мадрид. Той заяви, че охладнелите отношения с президента на Кралския клуб Флорентино Перес са го принудили да потърси нов клуб. \r\n\r\n \"Усетих промяна в отношението на Флорентино към мен. Той вече не се държеше, както през първите ми 4-5 години в клуба. За него вече не бях незаменим, вече не бях толкова важен. Тази промяна в отношението ме накара да мисля за напускане\". \r\n\r\n Португалецът уточни, че причините за раздялата не са финансови. \r\n\r\n \"Някои хора мислят, че съм си тръгнал заради пари, но това не е вярно, защото ако беше така, щях да избера оферта от Китай, където ми даваха пет пъти повече пари. В \"Ювентус\" получавам горе-долу същото като в Мадрид, даже по-малко. Важното в случая е, че \"Юве\" наистина ме искаше в състава си\", каза още Роналдо. \r\n\r\n Португалецът смята, че заслужава \"Златната топка\" и разкри, че мечтае за шести трофей, с който да изпревари Лионел Меси. \r\n\r\n Също така той заяви, че е афектиран от обвиненията в изнасилване към него в САЩ. \r\n\r\n \"Естествено, че тази история оказа влияние върху живота ми. Имам приятелка, имам четири деца, майка, която вече е на възраст, сестри, братя. Да не говорим за репутацията ми, която също пострада. Но истината рано или късно ще излезе наяве\", коментира Роналдо. \r\n \n\t\t\t\t\t\t", "date": "2018.10.29", "title": "Роналдо напуснал \"Реал\", защото вече не бил незаменим"}
{"url": "http://www.bnews.bg/article/251153-demi_lovato_praznuva_3_mesetsa_bez_alkohol", "text": "\n Бившата старлетка на Дисни Деми Ловато, която към момента се подвизава в рехабилитационен център след предозиране, отпразнува 90-ия си ден трезвеност. \r\n\r\n Това съобщи майката на певицата Даяна де ла Гарза. \r\n\r\n \"Не мога да бъда по-горда от нея, тъй като зависимостта е болест, лечението на която не е никак лесно. Трябва много работа\", обясни тя пред Sirius XM, като не пропусна да върне лентата назад и до месец юли, когато Ловато бе приета по спешност в болница след предозиране с наркотични вещества. \r\n\r\n „Усещах, че нещо не е наред. Същата вечер получих съобщение от нея, че съжалява за статията, излязла в TMZ. Малко по-късно ми се обади асистента ѝ и ми каза, че е хоспитализирана“, казва Де ла Гарза. \r\n\r\n Тя допълни, че е знаела, че дъщеря ѝ отново се е обърнала към забранените субстанции, но не е наясно какво е провокирало това, пише Монитор. \r\n\r\n „Тя е на 26 и отдавна не живее вкъщи, за да я следя постоянно“, отсича майката на звездата. \r\n \n\t\t\t\t\t\t", "date": "2018.10.29", "title": "Деми Ловато празнува 3 месеца без алкохол"}
{"url": "http://www.bnews.bg/article/251164-poreden_intsident_chelen_udar_na_patya_ruse_byala_vze_dve_zhertvi", "text": "\n Челен удар между две леки коли на пътя Русе – Бяла взе две жертви и рани трети човек.  \r\n\r\n Катастрофата е станала на участък, сигнализиран за опасни завои с ограничение на скоростта 60 км в час. \r\n\r\n След навлизане в насрещното е последвал челен сблъсък, при който на място загиват двамата шофьори.  Според полицията причина за злополуката е несъобразена скорост. \r\n \n\t\t\t\t\t\t", "date": "2018.10.29", "title": "ПОРЕДЕН ИНЦИДЕНТ! Челен удар на пътя Русе – Бяла взе две жертви"}
{"url": "http://www.bnews.bg/article/251139-dzhizasa_shte_obizhda_i_psuva_rusata_zlatka_v_big_bradar_ol_stars", "text": "\n Новина от последния час – най-комичната светска двойка Благой Георгиев и Златка Райкова влизат в „Биг Брадър Ол Старс“, веднага след края на вип сезона, пише ексклузивно HotArena. \r\n\r\n Влизането на Джизъса бе гласено за „ВИП Брадър“, но пишман футболистът прояви извънземни претенции около хонорара си и преговорите пропаднаха. „Ол Старс“ изданието ще е сравнително по-кратко като период и продуцентите са уредили срещу по-реална сума не само ритнитопковеца, но и неговата любима – Русата Златка. Двамата взети заедно били добра инвестиция, заради пропадналия ВИП формат, а и напоследък са в устата на всички заради неочакваното им залюбване и заради това, че всички им се присмиват. \r\n\r\n На Златка обстановката в звездната къща й е съвсем позната. Тя бе участник в „Ол Старс“ сезона през 2013 година. Дори тогавашната й половинка Георги Валентинов бе вкаран за малко, за да се завърти любовна сюжетна линия в сезона. \r\n\r\n Сега като пълноправен съквартирант ще влезе настоящото гадже на блондинката – Благой Георгиев. И се предполага, че по време на пребиваването им в дома на Големия брат той ще покаже колко отвратително се държи с нея. \r\n\r\n Носят се пикантни клюки от фитнес залата в столицата, в която двамата редовно посещават, за да тренират. Докато Райкова нарича завоеванието си „Любов“, отсреща й се отвръща с държание, което заслужават само… боклуците. \r\n\r\n „Той я псува, държи ужасно с нея – като с боклук. При това пред хората…“, издадоха запознати с „романтичната“ афера на Златка и Благо. Според тях той ще покаже истинското си лице и във формата и в даден момент ще демонстрира кофти отношението си към собствената си изгора. \r\n \n\t\t\t\t\t\t", "date": "2018.10.29", "title": "Джизъса ще обижда и псува Русата Златка в „Биг Брадър Ол Старс“"}
{"url": "http://www.bnews.bg/article/251163-zhostoko_ubiystvo_na_mlada_zhena_raztarsi_zh_k_nadezhda_izdirva_se_ednogodishnoto_momichentse", "text": "\n \r\n\r\n Убийството се разкрива съсвсем случайно в опит на нейния адвокат да се свърже с жертвата. \r\n\r\n Младата жена, която е майка на момиченце на една годинка е потърсила юридическа помощ срещу домашно насилие от човекът, с който е живяла на семейни начала. \r\n\r\n Адвокатът на жертвата е търсил днес следобяд многократно по телефона жертвата, но никой не е отговорил. Адвокатът се обърнал към съседи на жертвата с молба да проверят какво става и тогава те се натъкват на жестока кървава картина. Жестокия случай не приключва до тук, тъй като никой не знае какво се случва и къде се намира едногодишната дъщеричка на убитата жертва .В момента се извършват оперативни действия от специализираните служби на МВР. \r\n  \r\n \n\t\t\t\t\t\t", "date": "2018.10.29", "title": " Жостоко убийство на млада жена разтърси ж.к. Надежда!Издирва се едногодишното ѝ момиченце!"}
{"url": "http://www.bnews.bg/article/251160-novi_profilirani_predmeti_predvizhda_mon_za_11_i_12_klas", "text": "\n Министерството на образованието и науката публикува за обществено обсъждане разработените проекти на учебни програми за профилирана подготовка на гимназистите, която ще се придобива в ХI и XII клас от учебната 2020/2021 година. \r\n\r\n Учебните предмети за профилираното обучение са 15 - математика, български език и литература, чужд език, информатика, информационни технологии, история и цивилизации, география и икономика, философия, биология и здравно образование, физика и астрономия, химия и опазване на околната среда, музика, изобразително изкуство, предприемачество, физическо възпитание и спорт. \r\n\r\n Целта на новите учебни програми е не само теоретична подготовка, а също така развитие на социалните, гражданските и културните компетентности на учениците. \r\n\r\n Профилираната подготовка представлява съвкупност от три до четири учебни предмета - два от тях опредени на национално ниво, а останалите - на училищно. Едновременно с това всеки учебен предмет ще се състои от задължителни и избираеми модули. \r\n\r\n Задължителните модули са насочени към надграждане на компетентности, придобити в общообразователната подготовка. \r\n\r\n Така се осъществява връзка между средното и висшето образование и плавен преход към университетското образование. Дава се възможност тези модули да се признават в университетите и да не се без изучават в отделни специалности на висшето образование. \r\n\r\n Програмите са дискутирани с учители и преподаватели преди да бъдат предложени за обществено обсъждане. \r\n\r\n В края на профилираното обучение по математика се цели учениците да владеят прилагането на определения и на теореми при обосноваване на изводи, да изследват модели и да интерпретират получени резултати. \r\n\r\n Чрез изучаването на профилиран предмет информатика учениците ще могат да анализират информационни проблеми, да създават програмни проекти и информационни системи. \r\n\r\n При обучението по информационни технологии учениците ще трябва да умеят да използват съвременни технологии за обработка на големи масиви от данни и да работят с база данни от различни приложения. \r\n\r\n Български език и литература ще могат да изучават профилирано учениците с интереси в областта на хуманитаристиката. \r\n\r\n Предвижда се в цялата страна да има 100 такива паралелки. Задължителните модули са четири - \"Езикът и обществото\", \"Езикови употреби\", \"Диалогични прочити\" и \"Критическо четене\". \r\n\r\n Учителите ще имат свободата да избират сами един от посочените варианти, с оглед интересите и възможностите на учениците си. \r\n\r\n Акцентите в обучението по философия са утвърждаване на автономна и социално отговорна личност, развиване на философичен стил на мислене, формиращ у учениците критичност, креативност и систематичност. \r\n\r\n Профилираната подготовка по биология и здравно образование включва 4 модула - Клетката - елементарна биологична система, Многоклетъчна организация на биологичните системи, Биосфера - структура и процеси и Еволюция на биологичните системи. \r\n\r\n Изискванията за резултатите от обучението по чужди езици са разработени съгласно общите нива на езикова компетентност. Представени са проекти на учебни програми за профилирана подготовка по английски, испански, италиански, немски, руски и френски език за ниво В1.1, за ниво В1 и за ниво В2. \r\n\r\n Профилираното обучение по история и цивилизации е в три модула - \"Власт и институции\", \"Култура и духовност\" и \"Човек и общество\". \r\n\r\n В края на профилираното обучение по физика и астрономия всеки ученик ще задълбочи знанията си за съвременните постижения по физика и ще осмисли фундаменталните взаимодействия в природата. \r\n\r\n В учебната програма по химия акцентът е поставен върху усвояването на практически умения за извършване на наблюдения и лабораторна работа. \r\n\r\n Акцентите в учебните програми за профилирана подготовка по предприемачество са в посока формиране на финансова, управленска и предприемаческа култура. \r\n \n\t\t\t\t\t\t", "date": "2018.10.29", "title": "Нови профилирани предмети предвижда МОН за 11 и 12 клас"}
{"url": "http://www.bnews.bg/article/251151-devet_dushi_sa_raneni_pri_atentat_v_tsentara_na_tunis", "text": "\n Девет души бяха ранени при експлозия в центъра на Тунис днес, съобщи туниското министерство на вътрешните работи, цитирано от Франс прес. \r\n\r\n Жена камикадзе се е взривила на централния булевард \"Хабиб Бургиба\", близо до полицейски автомобили, в столицата на Тунис. Осем от ранените са полицаи. \r\n \n\t\t\t\t\t\t", "date": "2018.10.29", "title": "Девет души са ранени при атентат в центъра на Тунис"}
{"url": "http://www.bnews.bg/article/251161-mrasniyat_vazduh_ubiva_po_600_hilyadi_detsa_godishno", "text": "\n Замърсяването на въздуха, както на открито, така и на закрито, годишно причинява смъртта на около 600 000 деца, ненавършили 15 години, от остри дихателни инфекции, сигнализира Световната здравна организация (СЗО), цитирана от Франс прес. \r\n\r\n Замърсяването на въздуха е новият \"тютюн\", подчертава генералният директор на СЗО Тедрос Аданом Гебрейесус на сайта на СЗО, която днес и утре организира в Женева първа световна конференция за \"замърсяването на въздуха и здравето\". \r\n\r\n По този повод организацията публикува доклад, в който се казва, че всеки ден около 93% от децата по света на възраст под 15 години дишат толкова мръсен въздух, че това застрашава здравето и развитието им. \r\n\r\n Според СЗО около 91 на сто жителите на нашата планета дишат замърсен въздух, което годишно отнема живота на около 7 млн. души. \r\n\r\n През 2016 г. замърсяването на въздуха на закрито и на открито е причинило смъртта на 543 00 деца под 5 години и на 52 000 деца на възраст между 5 и 15 години в резултат на дихателни инфекции, се казва в доклада. \r\n \n\t\t\t\t\t\t", "date": "2018.10.29", "title": "Мръсният въздух убива по 600 хиляди деца годишно"}
{"url": "http://www.bnews.bg/article/251157-obviniha_dvamata_zadarzhani_za_boy_sreshtu_politsai_v_maglizh", "text": "\n Обвиниха за хулиганство двама, съпротивили се на полицейска проверка. Двамата реагирали с дързост и цинизъм на полицаите, проверявали незаконни кушии между селата Черганово и Овощник, община Казанлък, информираха от прокуратурата. \r\n\r\n Припомняме, при проверка на незаконна циганска кушия край Мъглиж петима полицаи бяха ранени. По-рано старши комисар Георги Хаджиев, директор на ОД на МВР-Стара Загора, съобщи, че двама души са задържани и един се издирва след сблъсъците между цигани и полицаи в Мъглиж. \r\n\r\n Районна прокуратура-Казанлък привлече като обвиняеми 16-годишния Н.А. като непълнолетен, и 37-годишния Ш.А. за това, че извършили непристойни действия, грубо нарушаващи обществения ред. Тяхното хулиганство е проява на неуважение към обществото, съпроводена със съпротива срещу орган на властта, изпълняващ задължения по опазване на обществения ред. Отличава се с изключителен цинизъм и дързост, пишат от държавното обвинение. \r\n\r\n За двамата са образувани две отделни досъдебни производства. Предстои, по трето досъдебно производство, като обвиняем да бъде привлечен и Е.Ч., на 24 г. \r\n\r\n Разследването е установило, че на 28 октомври 2018 г., тримата оказали съпротива на полицаите, повикани след сигнал за незаконни състезания с каруци между село Черганово и село Овощник, общ. Казанлък. \r\n\r\n Полицаите са пострадали при опит за арест на човек, упражнил агресия срещу един от служителите на реда. Операцията е по нареждане на министъра на вътрешните работи Младен Маринов. При опита за задържане полицаите са замеряни с камъни от около стотина жители на квартала. Пострадали са и патрулни коли. За да запазят мира в махалата над 100 полицаи и жандармеристи останаха цяла нощ там. \r\n\r\n Непълнолетният Н.А. е с мярка за неотклонение \"Под надзора на инспектор от Детска педагогическа стая\". Другият обвиняем - 37-годишният Ш.А. е в ареста за 72 часа с очакване за постоянен арест. \r\n \n\t\t\t\t\t\t", "date": "2018.10.29", "title": "Обвиниха двамата задържани за бой срещу полицаи в Мъглиж"}
{"url": "http://www.bnews.bg/article/251152-papi_hans_sas_zaplata_ot_10_bona", "text": "\n Известният с прякора си Папи Ханс Константин Трендафилов изкарва само за месец повече, от колкото майка му и баща му за година. \r\n\r\n А става въпрос за известната писателка с 20 романа Кристин Димитрова и професорът преводач Владимир Трендафилов. Като добро дете Папи помагал финансово на родителите си, макар те да проявявали типичната за интелекталците гордост и първоначално отказвали да го ангажират със себе си. \r\n\r\n \"Наистина изкарвам много добри пари, няма от какво да се притеснявате\", убеждавал ги щедрият им син. Добре платената работа на Константин му позволявала да пише стихове за удоволствие. \r\n\r\n Литературният му дебют бе най-продаваната книга за 2016 година, но въреки това му е донесла нелепите 1700 лв. печалба, издават източници от издателския бранш. \r\n\r\n Отчасти той е финансирал сам и първият си клип Кекс, който се превърна в истинска културна сензация. Папи обаче гледа по-сериозно на кариерата си на рекламист и това не е чудно, тъй като именно от там са сериозните му приходи. \r\n\r\n Като творчески директор в Сачи енд Сачи поетът стои зад някои от най-успешните рекламни кампании на банки и кисели млека у нас. Той има пръст в емблематичните реклами на деликатеси Житница, кафе Нова Бразилия и Изи Кредив, предават от Уикенд. \r\n \n\t\t\t\t\t\t", "date": "2018.10.29", "title": "Папи Ханс със заплата от 10 бона"}
{"url": "http://www.bnews.bg/article/251147-rayna_okrade_bionse", "text": "\n Попфолк изпълнителката Райна окраде световната звезда Бионсе в нови си клип „Един на милион“. Заради това пайнерката бе зверски оплюта от феновете, тъй като над 7 визии в лентата са досущ взети от поп певицата. Феновете на Райна също останаха разочаровани от липсата на креативност. Сайтът Lifeonline.bg, публикува снимки на двете изпълнителки изпратени от гневни фенове на Бионсе у нас. \r\n„Не стига, че е крала, ами и всичките й „инспирации“ са отпреди няколко години, сякаш държи да е демоде! Или пък се надява, че паметта на феновете на Бионсе е толкова къса, че ще забравят култовите й изпълнения, които я превърнаха в легенда“, изумяват се потребителите.   \r\n \n\t\t\t\t\t\t", "date": "2018.10.29", "title": "Райна окраде Бионсе"}
{"url": "http://www.bnews.bg/article/251140-zapochnaha_skandalite_i_problemite_v_braka_na_dzhastin_biybar_i_heyli_bolduin", "text": "\n Първият сериозен проблем в брака на Джъстин Бийбър и Хейли Болдуин е налице. Американски медии научиха, че младите съпрузи са скарани заради работата си. \r\n\r\n След като от дете гради кариера, Джъстин Бийбър е решил да си вземе почивка. Той е престанал да работи и категорично заявява, че не е готов скоро да записва нова музика, което не се харесало на Хейли. \r\n\r\n Тя била изпълнена с енергия и амбиции и планирала нови проекти, а в същото време съпругът ѝ искал само да се разхождат и да гледат филми. Приятели на поп звездата и модела все пак поясняват, че те са готови да изгладят различията си и че Хейли явно ще трябва да прояви търпение. \r\n\r\n “Те продължават да са много влюбени, семействата им са близки и това е най-важното”, казват източници пред People. \r\n \n\t\t\t\t\t\t", "date": "2018.10.29", "title": "Започнаха скандалите и проблемите в брака на Джъстин Бийбър и Хейли Болдуин"}
{"url": "http://www.bnews.bg/article/251149-zhenata_na_soltariyski_iska_razvod_ne_sam_shtastliva", "text": "\n Семейният живот на беквокалистът на „Кук-ку бенд“ Борис Солтарийски и жена му Ади е пред разпад, научи HotArena. Дори 4-годишната им дъщеря не може да ги сплоти. \r\n\r\n Скандалите им напоследък били чести и мисълта за развод все по-често се въртяла в главата на моделката. Тя споделила пред свои близки, че вече не е щастлива, защото „магията помежду им изчезнала“. \r\nНе ставало въпрос за трети човек или за изневяра, макар че г-жа Солтарийска имала много обожатели. В опит да преодолее семейните  драми манекенката е залитнала по естетичните подобрения и пластичната хирургия, пише „Уикенд“. Тя доста е променила външния си вид и от снимките ясно се вижда, че е напомпала устните си с хиалурон, а бюста със силикон. \r\n \n\t\t\t\t\t\t", "date": "2018.10.29", "title": "Жената на Солтарийски иска развод: Не съм щастлива!"}
{"url": "http://www.bnews.bg/article/251155-prokuraturata_ima_8_svideteli_za_palezha_na_zhilishteto_na_burgaskiya_fotoreporter", "text": "\n Прокуратурата разполага с 8 свидетели срещу обвинените за палежа на апартамента на бургаския фоторепортер Борислав Пенков. \r\n\r\n Преди 15 дни журналистът и съседите му бяха евакуирани по терасите, защото от пожара от запалената гума беше невъзможно да напуснат блока. В съда беше доведен обвиняемият за фактическото подпалване Румен Янакиев, който беше обявен за издирване. Въпреки твърденията му, че няма общо, съдията реши той да остане в ареста. \r\n\r\n Преди дни зад решетките остана и соченият за подбудител Петър Биберов, който вече има присъда за физическа саморазправа с фоторепортера. \r\n\r\n По думите на Таня Шулева, прокурор в Районна прокуратура – Бургас, Янакиев се е укривал, когато е научил, че ще бъде обявен за издирване, но решил да се предаде, след  като научил, че Биберов е задържан. \r\n \n\t\t\t\t\t\t", "date": "2018.10.29", "title": "Прокуратурата има 8 свидетели за палежа на жилището на бургаския фоторепортер"}
{"url": "http://www.bnews.bg/article/251150-andrea_sled_macha_na_kobrata_za_parvi_pat_pokazvam_emotsiite_si", "text": "\n Певицата Андреа за първи път сподели нещо съкровено със своите фенове и последователи в мрежата. По време на двубоя между половинката й Кубрат Пулев и Хюи Фюри тя изживя няколко критични момента. Именно в тях тя си позволи да изрази пред всички какво се случва с нея във вътрешния й свят. Русокоската на няколко пъти реагира свръх емоционално и най-вече – разтревожено, преди да се реши финала на мача. Тогава плътно до нея бе добрата й приятелка Николета. \r\n\r\n Андреа бе забелязана да се гушка в дружката си Николета Лозанова, за да овладее притесненията около случващото се на ринга. \r\n\r\n „За първи път показах емоциите си по време на мача, показах себе си! Благодаря на всички, които не пуснаха ръката ми! Бях себе си! Изключително съм щастлива !Цяла България беше с теб по всякакъв начин! И всяка емоция си заслужаваше победата! Господ е с теб! Продължаваме напред!“, написа в социалните мрежи блондинката. \r\n\r\n В крайна сметка изходът бе положителен, в наша полза, и най-добрият ни боксьор получи заслуженото и триумфира. \r\n\r\n В свои интервюта Андреа неведнъж е споменавала, че не обича да гледа на живо двубоите на Кубрат, тъй като ги изживява свръх емоционално. В последно време тя се изправя срещу страха си и се опитва да го пребори.   \r\n \n\t\t\t\t\t\t", "date": "2018.10.29", "title": "Андреа след мача на Кобрата: За първи път показвам емоциите си!"}
{"url": "http://www.bnews.bg/article/251148-trima_mezhdunarodni_otseniteli_kazvat_kolko_struva_kashtata_na_yavorov", "text": "\n Къщата-музей на Пейо Яворов се обследва за скрити тежести и й се прави нова оценка. Това каза пред БГНЕС зам.-кметът по културата на София Тодор Чобанов. Точно 104 години след смъртта на поета, нуждаещият се от сериозен ремонт имот в центъра на София може да бъде продаден от ЧСИ. \r\n\r\n Чобанов посочи, че общината се подготвя да придобие обекта чрез публична продан: „Извършва се обследване за тежести и се извършва нова оценка. Поискахме от трима международни оценители оценка на имота като стойност, за да бъдем сигурни, че това, което правим отговаря на обществения интерес”. \r\n\r\n Според кмета на София Йорданка Фандъкова или общината, или държавата трябва да придобие къщата, в която поетът и революционер Пейо Яворов e прекарал последните години от живота си. \r\n\r\n Обявата за търга за къщата на Яворов бе публикувана на 11 октомври 2018 г., а имотът, който се намира на ул. „Г. С. Раковски“ в столицата, е оценен на стойност 1 628 758 лева. От обявата стана ясно, че търгът трябва да приключи на 16 ноември т.г. \r\n \n\t\t\t\t\t\t", "date": "2018.10.29", "title": "Трима международни оценители казват колко струва къщата на Яворов"}
{"url": "http://www.bnews.bg/article/251144-intsident_mikrobus_plamna_v_dvizhenie_na_magistrala_hemus", "text": "\n Микробус пламна в движение на автомагистрала „Хемус” преди обяд днес. За щастие при инцидента няма жертви и ранени. \r\n\r\n Към 11.30 часа  е постъпил сигнал за самозапалил се в движение микробус. На място незабавно са насочени екипи на Пожарната, които са потушили огъня. При инцидента няма пострадали. \r\n\r\n За почистване на платното в посока София, при 65 км на автомагистралата, движението временно е ограничено. Трафикът се отбива при пътен възел Джурово, а връщането на магистралата става при виадукт „Разлив“. \r\n \n\t\t\t\t\t\t", "date": "2018.10.29", "title": "ИНЦИДЕНТ! Микробус пламна в движение на магистрала „Хемус”"}
{"url": "http://www.bnews.bg/article/251137-dokato_petko_zarabotva_honorar_v_bradara_yana_se_natiska_s_chuzhdi_mazhe_po_separetata", "text": "\n Съпругата на бизнесмена Петко Димитров - Яна, се гушка с чужд мъж, видя \"България Днес\". \r\n\r\n Танцьорката и майка на две деца беше забелязана с непознат мачо в столична чалготека, докато мъжът й се поти за хонорарите си в къщата на \"ВИП брадър\". Яна се беше разположила удобно в едно от тузарските сепарета, където компания й правеше мъж, пушещ наргиле. \r\n\"Кой е този?\", \"Петко знае ли?\" и \"Вероятно са само приятели\" бяха само част от коментарите на присъстващите в нощното заведение. Яна не си позволи волности и кротко се гушкаше в мъжа, а на моменти се преструваше, че го целува, което още повече задълбочи мистерията около поведението й. \r\n\r\n \r\nЯна и Петко прекрачиха заедно къщата на \"ВИП Брадър\", но няколко дни по-късно танцьорката напусна риалити шоуто с обяснението, че едно от децата им има здравословен проблем и тя трябва да е до него. Димитров остана в шоуто да брани семейната чест и се превърна в един от лидерите на родните випове. Той беше един от най-яростните критици на Валентин Кулагин, преди гримьорът да бъде изгонен от шоуто. В края на брадъра Петко вече получава номинации, въпреки е харесван от съквартирантите си. Но продължава да оцелява и има голям шанс да излезе последен и да стане големият победител. \r\nДокато той е под 24-часово видеонаблюдение, Яна е далеч по-свободна навън и използва времето си, за да се забавлява. Тя не се притеснява сама и да разпуска покрай майчинските грижи. \r\n \n\t\t\t\t\t\t", "date": "2018.10.29", "title": "Докато Петко заработва хонорар в Брадъра, Яна се натиска с чужди мъже по сепаретата "}
{"url": "http://www.bnews.bg/article/251145-dete_zagina_sled_kato_be_blasnato_ot_vlak_v_ruse", "text": "\n 13-годишно момче загина, след като бе блъснато от влак в Русе, съобщиха от полицията в крайдунавския град, предаде БГНЕС. \r\n\r\n Сигнал за инцидента е постъпил в 13,35 часа днес. Детето е било блъснато на около 100 метра от ж.п.спирката на Товарна гара от композиция на бърз влак, идващ от Варна и отиващ към гара \"Разпределителна\" в града.  \r\n\r\n Движението на влаковете в района е преустановено поради извършване на следствени действия. До тяхното приключване е организиран превоз с автобуси за пътниците от преминаващите през участъка пътнически влакове. \r\n \n\t\t\t\t\t\t", "date": "2018.10.29", "title": "Дете загина, след като бе блъснато от влак в Русе"}
{"url": "http://www.bnews.bg/article/251156-zrelishtna_aktsiya_v_barselona_stotitsi_politsai_loviha_narkotrafikanti", "text": "\n Стотици полицаи, подкрепени с хеликоптер, са нахлули в 40 апартамента в центъра на Барселона при перацията за борба с трафика на наркотици. Задържани са около 30 души, се казва в изявление на регионалната съдебна администрация, цитирано от БГНЕС. \r\n\r\n Над 700 служители от регионалните полицейски части на Каталуния и повече от 150 полицаи от общинската полиция в Барселона са участвали в операцията, съобщиха двете полицейски сили в отделни туитове. \r\n\r\n Няколко улици в центъра на Барселона са били блокирани от полицейски микробуси. \r\n\r\n Жителите на двата централни квартала, които са популярни сред туристите, отдавна се оплакват, че празни апартаменти, много от които са собственост на банки и инвестиционни фондове, след като пазарът на имоти в Испания се срина преди десетилетие, бяха превзети от наркотрафиканти и използвани като места, където се продават или употребяват наркотици. Те казват, че появата на така наречените \"наркоквартири\" е довело до увеличаване на обирите, извършвани срещу туристите, както и посегателствата срещу магазини от наркомани, търсещи пари за закупуване на дрога. Също така се е увеличило и насилието между различни банди, занимаващи се с наркотрафик, които се опитват да се наложат в района. \r\n \n\t\t\t\t\t\t", "date": "2018.10.29", "title": "ЗРЕЛИЩНА АКЦИЯ В БАРСЕЛОНА: Стотици полицаи ловиха наркотрафиканти"}
{"url": "http://www.bnews.bg/article/251146-shefat_na_agentsiyata_za_balgarite_v_chuzhbina_ot_kvotata_na_vmro_e_arestuvan_za_prodazhba_na_balgarski_pasporti", "text": "\n Задържан е председателят на комисията Петър Харалампиев, който е разследван за продажба на неистински документи за български произход на граждани главно на Украйна и Молдова за сумата от 5 хил. евро броя. Харалампиев е представител от квотата но ВМРО и сега много неща стават ясни.  \r\n\r\n Сега ние питаме, къде е Каракачанов? Дойде ли време най- накрая да подаде оставка или отново ще замажат \"мизериите\" на ВМРО? Ще поеми ли някой отговорност?  \r\n\r\n Задържани са още 30 души във връзка с разследване за корупция и престъпления по служба в агенцията. \r\n\r\n Следователи на Специализирана прокуратура претърсват офиси на Държавната агенция за българите в чужбина, съобщи институцията. \r\n\r\n Извършват процесуално следствени действия на адреси в София, Кюстендил и Плевен- претърсвания и изземвания, обиски на лица и разпити на свидетели. \r\n\r\n Разследването е по членове от Наказателния кодекс за организиране на престъпна група, подкуп, подправяне на документи и престъпления по служба. \r\n\r\n Харалампиев оглавява агенцията през май 2017 г. Преди това три години е бил заместник областен управител на област София. Той е бил и изпълнителен директор и член на управителния съвет на фондация \"Българе\". Харалампиев е лидер на национално движение \"БГ патриот\", което е част от коалицията \"Обединени патриоти\". \r\n\r\n В края на 2017-а Петър Харалампиев бе заснет на снимка, на която носи тениска с надпис \"Wehrmacht\" - името на въоръжените сили на Нацистка Германия по времето на Адолф Хитлер. \r\n\r\n Тогава вицепремиерът Красимир Каракачанов го защити, като каза, че не намира нищо странно в облеклото му. \r\n\r\n Агенцията се занимава с предоставяне на удостоверения за българско гражданство на чужденци. От години има сериозни подозрения, че служители на агенция вземат подкупи за издаване на необходимите документи. Структурата е под контрола на ВМРО. \r\n\r\n Разследване на Върховната административна прокуратурата още през 2014 година показа, че Държавната агенция за българите в чужбина (ДАБЧ) е издала хиляди удостоверения за български произход на албанци, косовари и македонци, без реални доказателства за такъв произход. Удостоверенията са необходими за натурализация на чужденците на основание български произход, което е едно от основанията за придобиване на български паспорт. \r\n\r\n Bnews публикува и част от коментарите на гражданите, след като ареста стана факт. Вижте какво написаха те в социалните мрежи!  \r\n\r\n \r\n\r\n \"Сега разбрахте ли защо Каракачака не пожела да сваля кабинета, а заигра хорото до байХ.\" \r\n\r\n \"Шкембе войвода веднага да подава оставка с него!\" \r\n\r\n \"А тия преди него къде са? Това не е от снощи със корупцията? Давайте по-смело...\" \r\n\r\n \"Алооо,Каракачанов где си ти воеводонаш?!\" \r\n \n\t\t\t\t\t\t", "date": "2018.10.29", "title": "Шефът на Агенцията за българите в чужбина от квотата на ВМРО е арестуван за продажба на български паспорти"}
{"url": "http://www.bnews.bg/article/251138-brad_pit_veche_ne_iska_vrazki_s_izvestni_zheni", "text": "\n След като свърза за известно време живота си с двете екранни прими Дженифър Анистън и Анджелина Джоли, Брад Пит нямал намерение отново да търси знаменитост за бъдеща любовна връзка. \r\n\r\n 54-годишният Пит обяви през 2016 година, че се развежда с Анджелина Джоли. Той отново е започнал да излиза на срещи, но този път възнамерявал да не повтаря предишни грешки и да търси сродна душа извън холивудските среди. Според приятелите на Брад било изключено той отново да се обвърже романтично с някоя супер знаменитост, пише сайтът Контактмюзик, цитиран от БТА. Понастоящем актьорът се е съсредоточил върху грижите за децата си и те са най-важният му приоритет. А ако някога решал отново да застане пред олтара, бъдещата му булка трябвало да го върне \"към нормалния семеен живот\" извън светлините на прожекторите. \r\n\r\n Приятелите на Брад припомнят, че той произхожда от обикновено семейство, привързано към традиционните ценности. Той е много близък със своите родители Джейн и Бил. И брат му, и сестра му имат семейства. Пит ще се стреми по някакъв начин да намери същия баланс в своя живот. Актьорът си призна наскоро, че е загърбил алкохола и пушенето на марихуана. \r\n \n\t\t\t\t\t\t", "date": "2018.10.29", "title": "Брад Пит вече не иска връзки с известни жени"}
{"url": "http://www.bnews.bg/article/251142-snyag_zavalya_v_ispaniya_trima_sa_izcheznali_zaradi_loshoto_vreme", "text": "\n Най-малко трима души са в неизвестност в Испания в резултат на лошото време, обхванало страната през уикенда и съпроводено със захлаждане, дъждове, и снеговалеж, пише вестник „Паис”. \r\n\r\n По информация на испанския ежедневник е изчезнал младеж, който бил на риболов в района на селището Камариняс, в северозападната автономна област Галисия, както и двама туристи, изгубили се в събота в планините Жирона, в автономна област Каталуния. \r\n\r\n Повече от 50 хиляди души остават без ток в северната автономна област Астурия и на остров Менорка, автономна област Балеарски острови. За близо 1300 ученици в Астурия учебните занятия са отменени, предаде БТА. \r\n\r\n Заради лошото време днес Държавната метеорологична служба повиши кода за опасност в някои автономни области до „жълт” (опасно) или „оранжев” (много опасно). \r\n \n\t\t\t\t\t\t", "date": "2018.10.29", "title": "Сняг заваля в Испания, трима са изчезнали заради лошото време"}
{"url": "http://www.bnews.bg/article/251126-nikoleta_lozanova_kato_gola_monahinya_brutalni_snimki_18", "text": "\n Плеймейтката Николета Лозанова за пореден път показа, че няма задръжки и се разголи в социалните мрежи. Повод за това е Хелоуин. \r\nЗа костюм НиЛо избра прозрачно черно боди, което не оставя много на въображението. За да прикрие част от пищния си бюст Лозанова сложи лепенки на зърната си. \r\nПод една от снимките сексапилната брюнетка написа: \"Само в тъмнината можете да видите звездите #Хелоуин2018\", пише СЛАВА. Снимките вижте  \r\n \n\t\t\t\t\t\t", "date": "2018.10.29", "title": "Николета Лозанова като гола монахиня (Брутални снимки 18+)"}
{"url": "http://www.bnews.bg/article/251141-spasiha_zhivotnite_ot_zooparka_ot_ada", "text": "\n Екип на „Четири лапи“ евакуира 11 животни в критично състояние от зоопарка в албанския град Мбростар, съобщиха от българския офис на международната организация за защита на животните. \r\n\r\n Сред спасителите е имало и служители от Парка за танцуващи мечки край Белица. \r\n\r\n Полиция се е наложило да разбие вратите на частната зоологическа градина, като според немския ветеринар д-р Марк Гьолкел, всички животни са били в лошо състояние: „Това, което видяхме, беше шокиращо: малки клетки с объркани животни, потънали в мръсотия. Един от лъвовете, Ленси, има подуване на конюнктивата на лявото око, което трябва да бъде лекувано. Трикракият мечок Души е изключително слаб и с ясни признаци на сериозни поведенчески проблеми”. \r\n\r\n От „Четири лапи” посочват, че законови пречки са ги спирали да се намесят по-рано. \r\n\r\n В средата на октомври снимки на животните в зоопарка и ужасните условия, в които те живеят, бяха публикувани в различни европейски медии и предизвикаха вълна от недоволство и критики. Зоопаркът в Мбростар дори беше обявен за най-лошият в Европа и за „зоопарк от ада“. \r\n\r\n Сега обитателите му временно отиват в зоопарка в Тирана, а след като състоянието им се стабилизира, ще бъдат преместени в спасителни центрове, които предлагат условия, възможно най-близки до естествената им среда. \r\n \n\t\t\t\t\t\t", "date": "2018.10.29", "title": "Спасиха животните от „Зоопарка от Ада” "}
{"url": "http://www.bnews.bg/article/251135-50_godishen_tiradzhiya_e_novoto_gadzhe_na_albena_mihova", "text": "\n Актрисата има връзка с предприемач, който обаче от години живее в Америка. От „Жълтите новини” на Пик тв разкриват, че след броени дни актрисата заминава на обиколка из САЩ, където ще се види с любимия си. Двамата се запознат миналата година, когато тя е на турне зад океана с постановката „Изневери в повече”. \r\nИменно тогава Амур пронизал и без това влюбчивото сърце на Албена. Чаровницата се запознала с 50-годишния нашенец, който изоставил родината преди 20 години, за да сбъдне американската си мечта, пише „Телеграф”. \r\nСлед завръщането й в София, Албена и бизнесменът на име Валентин продължили да поддържат виртуална кореспонденция. Месеци наред актрисата ходела като болна, страдайки за любимия си. Сега тя отново сияе, тъй като много скоро отново ще бъдат заедно. \r\n  \r\n \n\t\t\t\t\t\t", "date": "2018.10.29", "title": "50-годишен тираджия е новото гадже на Албена Михова"}
{"url": "http://www.bnews.bg/article/251136-sled_hds_merkel_napuska_i_kantslerskiya_post", "text": "\n Ангела Меркел ще се оттегли от поста на германски канцлер, когато мандатът ѝ приключи през 2021 г., информира агенция France Presse (AFP), като се позовава на неназован източник от партията на Меркел. Това се случва след поредица от политически кризи и гласувания на регионалните избори, разтърсили крехката коалиция в Германия. \r\n\r\n След 18 г. начело: Меркел се оттегля от лидерския пост в ХДС. \r\n\r\n Меркел e заявила пред Християндемократическия съюз (ХДС), че \"мандатът ѝ ще продължи до 2021 г.\", като това щял да бъде \"последният ѝ мандат\", коментира още източникът от политическата формация, уточнява БГНЕС. \r\n  \r\n \n\t\t\t\t\t\t", "date": "2018.10.29", "title": "След ХДС Меркел напуска и канцлерския пост"}
{"url": "http://www.bnews.bg/article/251127-nsi_tsenite_skachat_biznesat_raboti_v_po_loshi_usloviya", "text": "\n   \r\n\r\n През октомври 2018 г. общият показател на бизнес климата се понижава с 1.9 пункта спрямо предходния месец, съобщи Националният статистически институт (НСИ). \r\n\r\n Спадът се  дължи на по-неблагоприятната конюнктура основни отрасли на българската икономика - промишленост, търговия на дребно и сектора на услугите. \r\n\r\n Съставният показател „бизнес климат в промишлеността“ намалява с 2.4 пункта главно поради понижените очаквания на промишлените предприемачи за бизнес състоянието на предприятията през следващите шест месеца. Същевременно настоящата производствена активност се оценява като леко намалена, докато прогнозите за дейността през следващите три месеца са по-благоприятни. \r\n\r\n През октомври средното натоварване на мощностите е с 1.5 пункта над нивото си от юли и достига 77.5%. \r\n\r\n Несигурната икономическа среда и недостигът на работна сила остават основните пречки за дейността, посочени съответно от 40.2 и 35.9% от предприятията. \r\n\r\n По отношение на продажните цени в промишлеността по-голяма част от мениджърите предвиждат запазване на тяхното равнище през следващите три месеца. \r\n\r\n През октомври съставният показател „бизнес климат в строителството“ нараства с 2.6 пункта в резултат на подобрените оценки на строителните предприемачи за настоящото бизнес състояние на предприятията. По тяхно мнение настоящата строителна активност остава на равнището си от предходния месец, но прогнозите им за следващите три месеца са по-неблагоприятни. \r\n\r\n Осигуреността на производството с поръчки през октомври се запазва и се оценява на 5.3 месеца. Очакванията на строителните предприемачи по отношение на новите поръчки през следващите шест месеца обаче са песимистични. \r\nОсновните фактори, затрудняващи бизнеса, продължават да бъдат свързани с недостига на работна сила, несигурната икономическа среда и конкуренцията в бранша. \r\n\r\n Относно продажните цени в строителството преобладаващите очаквания на мениджърите са те да останат без промяна през следващите три месеца. \r\n\r\n Съставният показател „бизнес климат в търговията на дребно“ се понижава с 2.5 пункта (фиг. 10 от приложението), което се дължи на по-резервираните очаквания на търговците на дребно за бизнес състоянието на предприятията през следващите шест месеца. Същевременно прогнозите им относно обема на продажбите и поръчките към доставчиците през следващите три месеца са по-благоприятни. \r\n\r\n Най-сериозното затруднение за бизнеса остава конкуренцията в бранша, следвана от недостатъчното търсене и несигурната икономическа среда, като през последния месец се наблюдава засилване на негативното влияние и на трите фактора. \r\n\r\n По отношение на продажните цени търговците предвиждат известно повишение през следващите три месеца. \r\nПрез октомври съставният показател „бизнес климат в сектора на услугите“ намалява с 4.5 пункта в резултат на по-неблагоприятните оценки и очаквания на мениджърите за бизнес състоянието на предприятията. По отношение на настоящото и очакваното търсене на услуги мненията им са също по-резервирани. \r\n\r\n Основните проблеми за дейността на предприятията продължават да бъдат свързани с конкуренцията в бранша и несигурната икономическа среда. \r\n\r\n Очакванията на мениджърите са продажните цени в сектора на услугите да останат без промяна през следващите три месеца, предаде Офнюз. \r\n \n\t\t\t\t\t\t", "date": "2018.10.29", "title": "НСИ: Цените скачат, бизнесът работи в по-лоши условия"}
{"url": "http://www.bnews.bg/article/251122-yaponskata_printsesa_ayako_se_omazhi_na_pishtna_tseremoniya", "text": "\n Японската принцеса Аяко се омъжи за човек с неблагородническо потекло на церемония, изпълнена с ритуали днес в токийския храм Мейджи, предаде Асошиейтед прес. \r\n\r\n Сватбата на Аяко и на Кей Мория беше излъчена в новинарските емисии. Тя се състоя в една от постройките с форма на пагода в комплекса на храма. Церемонията включваше размяна на халки и споделяне на чаша със саке. Двата ритуала са рутинни за сватбите в шинтоистки стил, предава БТА. \r\n\r\n Аяко е на 28 години. Тя е дъщеря на братовчед на императора. Нейният избраник е на 32 години. Той работи в голямата компания за доставки по море Нипон Юсен. \r\n\r\n За сватбата Аяко беше с прическа от ерата хейнан и с традиционна роля с червени и зелени щампи. Младоженецът беше с фрак. \r\n\r\n Жените, които се омъжват за членове на императорското семейство, стават също негови членове, но жените, които се омъжват за обикновени японци, както е в случая с Аяко трябва да напуснат знатната фамилия. \r\n \n\t\t\t\t\t\t", "date": "2018.10.29", "title": "Японската принцеса Аяко се омъжи на пищна церемония"}
{"url": "http://www.bnews.bg/article/251121-i_orlin_pavlov_vleze_v_uchebnitsite_po_muzika", "text": "\n След като училищният звънец в 97 СУ \"Братя Миладинови\" в София преди две седмици зазвуча с хита на Орлин Павлов \"Още малко\", сега певецът с най-голямата усмивка може да се похвали, че ще стигне до всички деца в страната. Но с детски песни. \r\n\r\n Негово изпълнение се появи в учебниците по музика за трети клас. Той ще звучи сред най-малките с \"Коледен звън\", в която пее заедно с детско шлагерно студио \"Да\", съобщава \"Монитор\". Песничката е една от шестте композиции на автора Доно Цветков, които влизат в новите учебни помагала за 3-ти и 7-ми клас на издателство \"Анубис\". Всички те са по музика на Цветков, а текстовете са на доказаната му творческа половина Райна Пенева, с която издадоха вече няколко диска за най-малките. Изпълнението на останалите композиции също е поверено на популярни гласове, сред които е и дует \"Мания\". Част от песничките са предназначени дори за детската градина - за малчуганите от 3 и 4 група. \r\n\r\n \"А още 8 наши песни включиха в учебните си помагала по музика и 2 други издателства и надявам се скоро и тях да видя\", похвали се самият Доно Цветков и допълни: \"Да, аз съм един щастлив писач на песни за деца!\" \r\n\r\n Това не е първият съвместен проект на един от най-добрите съвременни композитори на детски песни и любимеца на малки и големи Орлин Павлов. Изпълнителят на \"С едно крило\" се включи в албума му \"Слънчева дъга\" преди няколко години, а в началото на 2018 г. даде гласа си и за част от композициите в последния детски диск на Цветков \"Приказка сребърнобяла\". В изпълнението на десетте песнички освен Орлин се включват още Деси Добрева, която е възпитаничка на школата на Доно Цветков - студио \"Да\", Милица Божинова, Наско от Б.Т.Р., дует \"Мания\", Николай Манолов. \r\n\r\n Композиторът стана всеобщ любимец с написването на \"Ало, ало Слънчице\" и \"Роклята на мама\", които се превърнаха в истински хит в YouTube. \r\n \n\t\t\t\t\t\t", "date": "2018.10.29", "title": "И Орлин Павлов влезе в учебниците по музика"}
{"url": "http://www.bnews.bg/article/251131-triznachkata_lyubov_razhda_momche", "text": "\n Най-колоритната от благоевградските тризначки – Любов Станчева очаква момче. Това издаде бъдещата майка, която сподели първите покупки за бебето в социалните мрежи. Оказа се, че детския кът е напълно обзаведен и единственото, което липсва са дрешки, биберони и шишета за малчугана. Запознати издават, че терминът на Любов е другия месец. Бебето, което ще се появи скоро е плод на любовта й с турчин, който не е популярен в светските среди. Самата блондинка не споделя общи фотоси, за да избегне вероятните предположения кой е и с какво се занимава, пише „Телеграф“. \r\nИзвестно е, че той и бившата брадърка живеят от година и половина в Лондон, където се очаква да се роди наследникът им. Двамата вече са закупили легло, шкафове гардероб и малка секция. Бременната сподели снимка на първите пантофки за бебето, които всъщност издадоха пола му. Приятелките на Любов не се сдържаха и смело предположиха, че дружката им ще бъде мъжка майка заради обувчиците в светлокафяв цвят с бял пух в краищата.   \r\n \n\t\t\t\t\t\t", "date": "2018.10.29", "title": "Тризначката Любов ражда момче"}
{"url": "http://www.bnews.bg/article/251132-tova_sa_eventualnite_sapernitsi_na_dzhoshua_kobrata_ne_e_sred_tyah", "text": "\n Три са опциите за следващ съперник на Антъни Джошуа, но Кубрат Пулев не е сред тях. Това стана ясно от интервю на мениджъра на шампиона - Еди Хърн. \r\n\r\n Засега е ясно само, че двубоят ще се състои на 13 април. На ринга могат да се качат Дионтей Уайлдър, Дилиан Уайт и Джарел Милър. \r\n\r\n Без съмнение най-предпочитаната опция е Уайлдър, но двата щаба са твърде далеч от споразумение по финансовите параметри. Ако все пак се стигне до дългоочаквания сблъсък, той ще излъчи нов абсолютен световен шампион в тежка категория, тъй като ще обедини и петте титли в различните версии. \r\n\r\n Вариант №1 пред Джошуа е сънародникът му Уайт, който обаче преди това трябва да победи Дерек Чисора. Мачът е насрочен за 22 декември в Лондон. Хърн е категоричен, че евентуален двубой срещу Чисора няма да предизвика достатъчен интерес на Острова. \r\n \n\t\t\t\t\t\t", "date": "2018.10.29", "title": "Това са евентуалните съперници на Джошуа, Кобрата не е сред тях"}
{"url": "http://www.bnews.bg/article/251130-vmro_guzno_se_razgranichi_ot_dabch_i_arestite", "text": "\n Часове след акцията на Спецпрокуратурата в Агенцията за българи в чужбина гузно ВМРО се включиха с коментар в сайта на партията. \r\n\r\n С него те хем подкрепят действията на разследващите, хем се разграничават от шефа на Агенцията Петър Харалампиев. \r\n\r\n \"Във връзка с появилата се информация за акция на Специализираната прокуратура в Държавната агенция за българите в чужбина и последвалите арести на лица заради съмнения в участие в корупционни схеми искаме категорично да заявим, че напълно подкрепяме работата на разследващите и настояваме всички доказано виновни лица да получат възможно най-тежките наказания, предвидени в българското законодателство.\" \r\n\r\n \"Председателят на ДАБЧ не е член на нито една от партиите в коалицията „Обединени патриоти – НФСБ, Атака и ВМРО“. Той е лидер на гражданското движение „БГ патриот“.\" \r\n\r\n Както е добре известно обаче, Петър Харалампиев е председател на Държавната агенция за българите в чужбина (от май 2017 г.). Председател на национално движение „БГ патриот“, което е част от коалицията Обединени патриоти. Заместник областен управител на област София в периода декември 2014 – май 2017 г.  също като представител на патриотите. \r\n\r\n Припомняме, че тогава новината бе съобщена в кулоарите на НС лично от съпредседателите на фронта Валери Симеонов и Красимир Каракачанов и зам.-председателите на ДСБ Петър Москов и на ДБГ Найден Зеленогорски след едночасова среща, от която ГЕРБ отсъстваше. Нещо, от което сега ВМРО се разграничава, след като лично са атакували и лобирали за неговото назначаване. \r\n\r\n Бил е изпълнителен директор и член на Управителния съвет на фондация „Българе“. \r\n\r\n По същото време гръмна и скандалът за фалшивите паспорти и връзката на ВМРО с тяхното издаване. Според френското издание \"Нувел Обсерватьор\" паричните потоци от престъпната дейност се изчисляват на милиони евро. Още тогава Би Нюз в свои публикации прогнозира, че каналите ще бъдат насочени към Молдова и Украйна и вероятно съдейки от информацията за ареста на Харалампиев ще се окажем прави. \r\n\r\n Активната дейност в Украйна и Молдова провежда именно вицепремиера Валери Симеонов, като на всяка визита той е придружаван неотлъчно от председателя на ДАБЧ Петър Харалампиев. По информация от  патриотичните среди и участници във задграничните воаяжи на българите в чужбина е дадено ясно да разберат, че Харалампиев е човекът, който контролира процесите за получаване на българско гражданство. \r\n\r\n Припомняме, че ДПС инициира анкетна комисия в НС за изясняване на изнесените в наши и чужди медии факти и обстоятелства за корупционна схема при придобиване на българско гражданство от чужденци.  Предложението бе отхвърлено от Харалампиев с мотива, че не иска външни лица да се омтаят из агенцията. \r\n\r\n Инициативата на партията бе във връзка с публикации в наши и чужди медии, като например френската \"Нувел обсерватьор\", в която се посочва, че най-малко един министър и вицепремиер от националистите има замесен в корупционната схема. \r\n\r\n Цонев обясни, че става дума за дадено българско гражданство на чужденци, които са издирвани по различни криминални причини. Според него това е скандал с европейски мащаби. \r\n\r\n „ДПС се занимава със случая от месец март, когато един френски журналист изнесе данни за сериозни злоупотреби в тази област, подплатени със свидетелски показания на хора, работили в агенциите, които се занимават с това”, посочи депутатът от ДПС. \r\n\r\n „Има данни за злоупотреба с власт, за корупция в особено големи размери. Според това, което изнесе френският журналист, според свидетелските показания, до които той се е добрал, са замесени националистическите партии”, допълни той. \r\n\r\n Констатация на френския в. „Нувел обсерватьор“, че ВМРО е замесена в криминална търговия с български паспорти, отново става въпрос за криминално присвояване на стотици милиони левове. Още по-стряскащи са констатациите на британския „Телеграф”. \r\n\r\n Към това от ДПС добавят и изнесените публично факти, че 114 издирвани от Интерпол лица са получили българско гражданство. \r\n\r\n Темата има много важно значение за сигурността. Ето защо ние мислим, че е дълг на българския парламент да проведе такова обследване, коментира Цонев. В подкрепа на искането им от ДПС напомниха: \"Вчера вицепрезидентът Йотова каза, че до изясняване на обстоятелствата спира да подписва укази за българско гражданство\". \r\n\r\n В началото на годината пък подобна публикация имаше и в \"Ди Велт\", където се твърдеше, че България е сред страните от ЕС, които продават гражданство. \r\n\r\n   \r\n \n\t\t\t\t\t\t", "date": "2018.10.29", "title": "ВМРО гузно се разграничи от ДАБЧ и арестите"}
{"url": "http://www.bnews.bg/article/251134-patyat_ruse_byala_vze_dve_zhertvi", "text": "\n Двама души са загинали, а един е ранен при тежка катастрофа снощи на пътя Русе-Бяла. \r\n\r\n Това съобщи началникът на сектор \"Пътна полиция\" в крайдунавския град главен инспектор Михаил Манов.   \r\n\r\n Сигнал за инцидента е подаден около 21:30 ч. На около девет километра от Русе \"БМВ\" със софийска регистрация, управлявано от 43-годишен мъж, навлиза в лентата за насрещно движение и се блъска челно в \"Мерцедес\" със силистренска регистрация, шофиран от младеж на 24 години. При удара са починали двамата водачи. При инцидента е бил ранен и мъж, който пътувал в \"Мерцедес\"-а. Той е получил травма на гръдния кош, като след преглед е освободен за домашно лечение.   \r\n\r\n Причините за катастрофата се изясняват, но най-вероятно става дума за несъобразена скорост. Манов обясни, че мястото на инцидента се характеризира с концентрация на произшествия.   Отделно, пътят Русе-Бяла, наричан от русенци \"път убиец\", остава участъкът в региона с най-много катастрофи, пише БЛИЦ. \r\n  \r\n \n\t\t\t\t\t\t", "date": "2018.10.29", "title": "Пътят Русе - Бяла взе две жертви"}
{"url": "http://www.bnews.bg/article/251133-tova_e_kandidatat_za_myastoto_na_merkel", "text": "\n Фридрих Мерц очевидно е готов да се кандидатира за лидерското място на Ангела Меркел в Християндемократическия съюз, съобщи \"Билд\". \r\n\r\n Според запознати Мерц заявил, че е готов да поеме отговорността, ако партията пожелае. \r\n\r\n Според информация на \"Билд\" той иска да обяви кандидатурата си днес. През изминалите седмици Мерц е водил разговори в Брюксел. Фридрих Мерц е бил заместник-председател на парламентарната фракция на Християндемократически съюз/Християнсоциален съюз (ХДС/ХСС) в германския Бундестаг и бивш депутат в Европейския парламент. Специалността му са финансите, икономиката и трудовият пазар.  \r\n\r\n \r\n  \r\n \n\t\t\t\t\t\t", "date": "2018.10.29", "title": "Това е кандидатът за мястото на Меркел"}
{"url": "http://www.bnews.bg/article/251112-geri_doncheva_chisti_litseto_si_s_vibrator", "text": "\n Гери Дончева използва революционен метод за премахване на грима си. Манекенката и ТВ водеща почиства лицето си с уред, наподобяващ... вибратор!  \r\n\"Първо си намазвам бузите, брадичката, шията и деколтето с мицеларна вода. После включвам апаратчето и го поднасям към кожата си. Вибрациите на машинката свалят макиажа по-добре от всичко друго.\", категорична е участничката във втория сезон на Фермата. \r\nТези дни Гери направи представяне на иновационната технология за премахване на грима в инстаграма си. Тя разпени силно лицето си с вибратора и на моменти изглеждаше направо комично, предават от Уикенд.  \r\n  \r\n \n\t\t\t\t\t\t", "date": "2018.10.29", "title": "Гери Дончева чисти лицето си с... вибратор! "}
{"url": "http://www.bnews.bg/article/251113-natali_trifonova_se_otarva_ot_nay_golemiya_si_kompleks", "text": "\n Запознати издават, че чаровната синоптичка Натали Трифонова е страдала от сериозни комплекси, заради кривите си зъби, научи HotArena.  Днес дългокраката блондинка се радва на много ухажори, но като ученичка сериозно страдала от комплекси заради кривите си зъби. \r\nМакар че майка й е зъболекар и дълго убеждавала дъщеря си да оправи усмивката си, блондинката все отлагала. Решила се чак когато започнала работа в Би Ти Ви, защото хората вече я разпознавали дошло време да се ремонтира. Като изключим зъбите, Натали няма друга корекция по себе си и твърди, че  изцяло  естествена  пише „Уикенд“ . \r\n \n\t\t\t\t\t\t", "date": "2018.10.29", "title": "Натали Трифонова се отърва от най-големия си комплекс"}
{"url": "http://www.bnews.bg/article/251128-merkel_nyama_da_se_kandidatira_za_lider_na_hds", "text": "\n Германският канцлер Ангела Меркел е обявила пред свои съпартийци от Християндемократическата партия, че няма да се кандидатира за нов мандат като лидер на политическата сила през декември, съобщи Би Би Си, като се позова на свои източници. \r\n\r\n Германският канцлер Ангела Меркел ще обяви в 13 ч, че подава оставка начело на партията си след близо 20 г. начело на Християндемократическия съюз (ХДС). \r\n\r\n Това обяви току-що като извънредна новина Блумбърг. Тя плъзна по вътрешните комуникационни канали на всички десни лидери на ЕС. Еврото вече е реагирало на борсите. \r\n\r\n Според информация на ДПА, на този етап Меркел ще запази канцлерския пост. \r\n\r\n \"Ройтерс\" посочва в свой материал, че подобен ход би дал възможност на наследника й да се наложи в партията и на терена на националната политика преди изборите през 2021 г. Като фаворит за наследник на Ангела Меркел се сочи Анегрет Крамп-Каренбауер, първата жена министър-председател на провинция Саарланд. \r\n\r\n Традиционната десница в Германия понесе сериозни щети на последните регионални избори, като възходът на популистите от „Алтернатива за Германия” и на Зелените застрашава стабилността на управляващата коалиция с Германската социалдемократическа партия. \r\n \n\t\t\t\t\t\t", "date": "2018.10.29", "title": "Меркел няма да се кандидатира за лидер на ХДС"}
{"url": "http://www.bnews.bg/article/251116-muhlyasal_i_razvalen_kashkaval_yadat_detsata_v_uchilishte", "text": "\n Първите доставки на млечни продукти по схема \"Училищно мляко\" започнаха, а с тях и проблемите. \r\n\r\n По информация на OFFNews най-малко 10 учебни заведения в Сливен и Ямбол са получили мухлясал кашкавал. \r\n\r\n \"Деликатесът\" от снимката е доставен в ОУ \"Васил Левски\" в Сливен от \"Млечни продукти Тракия\" на \"БМК Холдинг\" АД. Същата фирма се оказа най-печеливша от промените в наредбата за прилагане на двете схеми \"Училищен плод\" и \"Училищно мляко\". След като министърът на земеделието и храните Румен Порожанов пренаписа наредбата 3 пъти в последните 6 месеца, дружеството ще доставя млечни продукти на 922 учебни заведения, което със 738% повече от предходната учебна година. \r\n\r\n От Областна дирекция по безопасност на храните – Сливен заявиха пред OFFNews, че са извършили проверка и са взели мерки. Санкции обаче не могат да бъдат наложени, тъй като фирмата, доставила разваления продукт, се намира в Хасково. \r\n\r\n OFFNews научи за други 7 учебни заведения в Сливен, които са били снабдени с некачествения кашкавал.  \r\n\r\n \"Имаше опаковки с мухлясал кашкавал. Сигнализирхаме и веднага се подмениха. Не сме доволни по начина, по който ни се наложи доставчика\", сподели Галя Илиева, директор на 8-мо основно училище \"Юрий Гагарин\". \r\n\r\n В Ямбол 3-ма директори потвърдиха, че също са получили развалената храна. \"При първата доставка получихме мухлясал кашкавал\", заяви директорката на 5 ОУ \"Йордан Йовков\" Мима Кондова. Тя добави, че ѝ се сторило странно, че срокът на годност е 1 година и един месец. \r\n\r\n На етикета на доставения кашкавал (бел. ред. видно от снимката) е посочено, че партидата е произведена на 08.05.2018 г. Отбелязано е още, че срокът на годност е до 24.06.2019 г. Той обаче не трябва да надвишава 10 месеца, за да бъде кашкавалът от краве мляко стандарт БДС. \r\n\r\n OFFNews потърси за коментар собственика на \"Млечни продукти Тракия\" Владислав Михайлов. Той заяви, че не се сеща неговата фирма да е доставяла кашкавал миналата седмица в Сливен. \"Трябва да проверя. Не съм сигурен, но мисля, че миналата седмица беше нулева, по-миналата сме доставяли\", каза Михайлов. \r\n\r\n Той посочи още, че срокът на годност на кашкавала е до 24.06.2019 г., тъй като \"една година не е 365 дена от гледна точка на Закона за храните\".  \r\n\r\n Схема \"Училищно мляко\" едва започна, а директорите на учебни заведения вече споделят недоволството си от тазгодишните промени в програмата. \r\n\r\n \"Аз отказвам да работя по тази схема, но от Държавен фонд \"Земеделие\" ми казват \"не, ти ще работиш задължително\". Аз смятам, че това е издевателство над директорите. Ние сме написали жалба до ДФЗ, но тези хора са безочливи и нищо не признават. Ние директорите нямаме никакви права - служебно ни сложиха хора, които да ни зареждат\", категорична е директорката на ДГ \"Калина\" в Сливен Татяна Терзиева. \r\n\r\n Директорът на 9-то ОУ \"Св. св. Кирил и Методий\" Николай Ботушаров също заяви, че се е отказал да участва в \"Училищно мляко\": \r\n\r\n \"Ние не работим по тази схема. Написах писмо до ДФЗ, защото те са ни избрали служебно фирмата. Според нас тя не отговаря на фирмата, която ние избрахме. Критериите на последната бяха по-добри\". \r\n\r\n В началото на октомври от програмата се отказа и столичното 144-то Средно училище \"Народни будители\". \"С тази наредба, която променяха лятото поне три пъти, аз мисля, че създадоха възможност за лобистки фирми, които да печелят. Условията, които са поставили, могат да изпълнят една до две фирми в България\", заяви директорката Величка Николова.  \r\n\r\n Изглежда обаче МЗХГ са намерили решение и на \"проблема\" с ролята на директорите, които често не се страхуват да сигнализират при нередности, особено когато е застрашено здравето на децата. \r\n\r\n Нова проектонаредба предвижда възможността да се отнеме правото на директора на училището да установява качеството на млечните продукти, доставени по схема \"Училищно мляко\". Доставчикът и ръководителят ще слючват договор с трето лице, което ще има отговорността да приеме, провери, съхрани и раздаде продуктите на децата. \r\n \n\t\t\t\t\t\t", "date": "2018.10.29", "title": "Мухлясал и развален кашкавал ядат децата в училище!"}
{"url": "http://www.bnews.bg/article/251125-dvama_sa_podpalili_apartamenta_na_burgaskiya_fotoreporter", "text": "\n Районна прокуратура – Бургас внесе в съда искане за налагане на мярка за неотклонение „задържане под стража“ спрямо Румен Я., съобщиха от прокуратурата. \r\n\r\n Той е обвинен за това, че на 14.10.2018 г. около 03:25 часа в качеството си  на извършител, в съучастие с Петър Б. (подбудител), запалил чуждо имущество на значителна стойност, а именно апартамент в гр. Бургас, собственост на фоторепортера  Борислав Пенков и електрическо табло с 27 броя електромери, и прекъсвачи, на същия етаж и адрес собственост на „Електроразпределение ЮГ“ ЕАД,  на неустановена към момента стойност на нанесените щети – престъпление по чл.330, ал.1, вр.чл.20, ал.3 от НК. \r\n\r\n Районен съд – Бургас е насрочил заседанието си на 29.10.2018 г. от 13.30 ч. \r\n \n\t\t\t\t\t\t", "date": "2018.10.29", "title": "Двама са подпалили апартамента на бургаския фоторепортер"}
{"url": "http://www.bnews.bg/article/251124-agasi_vleze_v_shtaba_na_grigor_dimitrov", "text": "\n Влизането на Андре Агаси в щаба на Григор Димитров вече може да се смята за официално, съобщава tennisnow.com. Бившият №1 в световната ранглиста вече пристигна в Париж, където ще помага в подготовката на българина за последния за годината турнир от сериите \"Мастърс\" тази седмица. \r\n\r\n Американецът, който има 8 титли от Големия шлем, обаче няма да бъде в ролята на треньор. Детайли за споразумението между двамата все още не са публично оповестени, но според френското издание \"Екип\" Агаси ще бъде консултант на Димитров. \r\n\r\n Андре изгледа вчерашната тренировка на Гришо под ръководството на Дани Валверду. Тримата дискутираха заниманието, като Агаси обърна специално внимание върху ударите от бекхенд. \r\n\r\n Димитров явно търси промяна след слабото си представяне през 2018 г. Той записа само 23 победи в 41 мача и достигна до едва един финал в Ротердам през февруари. \r\n\r\n За последно Агаси работи със сръбската звезда Новак Джокович. Ангажиментът им приключи през март. \r\n \n\t\t\t\t\t\t", "date": "2018.10.29", "title": "Агаси влезе в щаба на Григор Димитров"}
{"url": "http://www.bnews.bg/article/251118-gartsiya_otnovo_iska_reparatsii_ot_germaniya", "text": "\n Гърция отново поиска 288 милиарда евро от Германия за нацистката окупация по време на Втората световна война, въпреки че Берлин открито отхвърля претенциите за изплащане на репарации, пише \"Гардиън\". \r\n\r\n Преди по-малко от две седмици германският президент Франк-Валтер Щайнмайер използва държавна визита, за да се извини за нацистките престъпления. Но въпреки това Атина поднови кампанията си да настоява пред Германия да изплати репарации на Гърция. \r\n\r\n \"Това е проблем, който психологически продължава да ни мъчи, и като правителство ние сме абсолютно решени да го повдигнем\", коментира Костас Дузинас, който е председател на Комисията за отбрана и външни отношения към гръцкия парламент. \r\n\r\n \"Очевидно Гърция не можеше да направи това, докато получаваше заеми по спасителната програма от ЕС и Берлин. Би било напълно несъвместимо\", добави Дузинас. \r\n\r\n Лявото гръцко правителство се очаква да настоява пред Берлин да изплати репарации, след като депутатите дебатират първото цялостно парламентарно разследване за нанесените щети по време на нацистката окупация. \r\n\r\n Докладът, изготвен от многопартийна комисия през последните седем години, разкрива, че компенсацията за унищоженията в Гърция през периода 1941-1944 г. трябва да е в размер на 288 милиарда евро. Изчислено е, че Берлин трябва да изплати и допълнителни 11 милиарда евро, тъй като през 1943 г. нацистите са взели заем от 476 милиона марки от Централната банка на Германия през 1943 г. \r\n\r\n Според историците заемат, който е взет без лихва, е бил използван за финансиране на кампанията на нацисткия режим в Африка и е изиграл основна роля за обедняването на гърците. \r\n\r\n При разследването са разгледани повече от 400 000 страници архиви от американските и руските национални архиви за зверствата. Съюзническите сили са били методични при събирането на информация за кланета, унищожения на жилища и данни за загиналите. \r\n\r\n Десетки хиляди гърци са убити по време на окупацията. Най-малко 300 000 умират от глад. Еврейската общност е почти изцяло ликвидирана. \r\n\r\n Германското правителство категорично отхвърля претенциите на Гърция и Полша, която също е тежко пострадала от нацистките зверства. Според Берлин казусът е разрешен през 1960 г., когато на Атина са платени 115 милиона германски марки, или 205 милиона британски лири днес. \r\n \n\t\t\t\t\t\t", "date": "2018.10.29", "title": "Гърция отново иска репарации от Германия"}
{"url": "http://www.bnews.bg/article/251123-vss_si_haresa_byudzheta_za_sledvashtata_godina", "text": "\n Висшият съдебен съвет (ВСС) единодушно с 23 гласа \"за\" даде положително становище за законопроекта на държавния бюджет на Република България за 2019 г. в частта за съдебната власт. Това стана на днешното заседание на пленума на съвета, предаде Дарик. \r\nПравителството е повишило парите за съдебната власт спрямо първоначалното си предложение. Заложените средства са били 666 млн. лв., а сега Министерския съвет предлага те да бъдат 704 млн. лева, което беше прието днес от съдебните кадровици. \r\nВСС от своя страна настояваше парите за съдебната власт да бъдат 769 млн. лв., но искането им не е било одобрено. \r\nВ петък, след среща между главния прокурор Сотир Цацаров и финансовия министър Владислав Горанов, стана ясно, че ще има сближаване в позиции за бюджета на съдебната власт. Също така, че няма чрез изменения в Закона за съдената власт да бъдат намалени средствата за облекло на съдебните служители, както предвиждаше финансовото министерство. \r\n \n\t\t\t\t\t\t", "date": "2018.10.29", "title": "ВСС си хареса бюджета за следващата година"}
{"url": "http://www.bnews.bg/article/251120-shte_shtraknat_li_beleznitsite_i_za_valeri_simeonov_sled_aresta_na_petar_haralampiev", "text": "\n Кариерата на председателя на ДАБЧ Петър Харалампиев през последните четири години е пряко свързана с Валери Симеонов. \r\n\r\n Именно по настояване на Симеонов през 2014 г. Харалампиев се  сдоби с поста зам.областен управител на София-област, а през 2017 г. отново по настояване на Симеонов, Петър Харалампиев бе назначен за председател на Държавната агенция за българите в чужбина ( ДАБЧ). \r\n\r\n Точно в този период гръмна и скандалът за фалшивите паспорти и връзката на ВМРО с тяхното издаване. Според френското издание \"Нувел Обсерватьор\" паричните потоци от престъпната дейност се изчисляват на милиони евро. Още тогава Би Нюз в свои публикации прогнозира, че каналите ще бъдат насочени към Молдова и Украйна и вероятно съдейки от информацията за ареста на Харалампиев ще се окажем прави. Активната дейност в Украйна и Молдова провежда именно вицепремиера Валери Симеонов, като на всяка визита той е придружаван неотлъчно от председателя на ДАБЧ Петър Харалампиев. По информация от  патриотичните среди и участници във задграничните воаяжи на българите в чужбина е дадено ясно да разберат, че Харалампиев е човекът, който контролира процесите за получаване на българско гражданство. \r\n\r\n Създадени са вероятно нови канали и са привлечени съответните организатори, които да контролират процесите на място, както и да се отчитат редовно за всеки паспорт. Своя принос дава и Симеонов, който форсира промените на нормативната уредба с мотив, че има огромен недостиг на работна сила в сферата на туризма. \r\nВидно е, че схемата е заработила добре, съдейки от информацията, че  . Според непотвърдена информация от ДПС са знаели, за тези канали и поради тази причина още по-настоятелно искаха оставката на Валери Симеонов, като предупредиха, че ще използват  всички законни средства.Сега остава да наблюдаваме ще щракнат ли белезниците и на Валери Симеонов? \r\n  \r\n \n\t\t\t\t\t\t", "date": "2018.10.29", "title": "Ще щракнат ли белезниците и за Валери Симеонов след ареста на Петър Харалампиев?"}
{"url": "http://www.bnews.bg/article/251117-efektivna_esenna_detoks_dieta_prechistva_organizma_i_zasilva_imuniteta", "text": "\n Мнозина от нас свързват есента с настинките, понижения имунитет, депресията и трупането на излишни килограми. Точно поради тези причини в този период от годината е изключително важно да изчистите организма си от всички вредни токсини, подлагайки се на детокс диета.   \r\n\r\n Подобен режим разтоварва храносмилателната система, черния дроб и бъбреците, като им позволява да се справят с преработката и отделянето на токсичните вещества по естествен път.  \r\n\r\n Почти всеки човек, който живее в града, се нуждае от детоксикация на организма. Но най-голяма нужда от това имат пушачите и любителите на алкохола, хората с наднормено тегло и онези, които прекалено често си позволяват прекалено мазна или солена храна.  \r\n\r\n Отзивите на жените, които се подлагат на детоксикиращи диети, са еднозначни: те не само изглеждат, но и се чувстват много по-добре. Детоксът им позволява да изчистят кожата си, да повишат работоспособността си и да се избавят от излишните килограми.   \r\n\r\n Познати са множество детокс диети. Тук влизат гладуването с вода, програмите със сок и със смути. Друг вид прочистваща диета е детоксикацията с плодове и зеленчуци. Този вариант е много щадящ за организма.  \r\n\r\n Да се подложиш на детокс диета през есента е истинско удоволствие, защото този период от годината предлага голямо разнообразие от плодове и зеленчуци, които можете да включите в менюто си.  \r\n\r\n Днес ще ви разкажем кои есенни натурални продукти помагат за пречистване на организма и как да проведете процеса правилно, без да навредите на здравето си. \r\n\r\n Тиква \r\n\r\n Тиквата е богата на фибри. Консумацията й засища организма и в същото време, поради ниското си съдържание на калории, не води до наддаване на килограми. Освен това този есенен плод е пълен с витамини и минерали, които са необходими за нормалното функциониране на тялото. \r\n\r\n В тиквата се съдържат пектинови влакна и биофлавоноиди, благодарение на които тялото се пречиства, а нивото на холестерола в кръвта се нормализира. \r\n\r\n Най-популярното ястие в една детоксикираща диета е супата от тиква. \r\n\r\n Цвекло \r\n\r\n Цвеклото е един от най-полезните есенни зеленчуци за пречистване на организма, тъй като е много богато на беталини - растителни пигменти, на които дължи яркия си нюанси. Беталините притежават мощни противовъзпалителни и противогъбични свойства. Тези вещества спомагат и за възстановяването на клетъчната структура на черния дроб, пречистват жлъчните пътища, червата и организма като цяло. \r\n\r\n Цвеклото помага и за почистване на кожата. Използването му като маска не е препоръчително. Достатъчно е да го консумирате най-малко 4 пъти седмично. \r\n\r\n Ябълки \r\n\r\n Те съдържат цял набор от витамини! Витамин С отговаря за имунитета, който е особено важен през есенния период. За мъжете ябълки са полезни за възстановяване след физическо натоварване, тъй като в този плод се съдържат много органични киселини. \r\n\r\n В ябълките има и огромно количество пектин и неразтворими влакна, които абсорбират токсините и пречистват червата. Магнезият и калцият в тях са полезни за възрастните хора и спомагат за намаляване на риска от развитие на остеопороза. \r\n\r\n Зеле \r\n\r\n Този зеленчук е известен със способността си да пречиства черния дроб и кръвоносните съдове, а сокът от зеле е много полезен при заболявания на стомашно-чревния тракт. Изчистете организма си с една обикновена салата от настъргана ябълка, зеле и ким и няма да съжалявате! \r\n\r\n Пипер \r\n\r\n Този зеленчук е богат на витамини С и А и подобрява функционирането на червата и панкреаса. \r\n\r\n Лук и чесън \r\n\r\n И лъкът, и чесънът притежават антибактериални свойства, защитавайки организма от вредни бактерии, чревни паразити и вируси. Чесънът също така помага за изчистване на артериите от холестеролните плаки и понижава кръвното налягане.  \r\n\r\n Сливи   \r\n\r\n Този плод е известен с високото си съдържание на антиоксиданти, фибри и калий, помага за пречистването на бъбреците. Пресните сливи са едно от най-добрите лекарства срещу запек. \r\n\r\n За да бъде детоксикиращата ви диета ефективна, трябва да включите в дневното си меню гореизброените продукти и да се откажете от вредните. Добре е да се въздържате от сладки, солени, мазни и пушени храни, готови сосове, алкохол, кафе и тестени продукти. \r\n\r\n Примерно меню за 3-дневна детокс диета   \r\n\r\n Първи ден \r\n\r\n Закуска: овесена каша с вода \r\nОбяд: крем супа от тиква \r\nВечеря: салата от настъргана ябълка и зеле  \r\nВтора вечеря: сварено яйце, чаша зелен чай без захар \r\n\r\n Втори ден \r\n\r\n Закуска: смути от зеленчуци, зеленолистни зеленчуци и ябълка \r\nОбяд: зеленчукова супа от моркови и целина \r\nВечеря: варени пилешки гърди със зеленчукова гарнитура  \r\nВтора вечеря: чаша сок от нар \r\n\r\n Трети ден \r\n\r\n Закуска: смути от чушка, краставица и магданоз \r\nОбяд: кафяв ориз със сварени зеленчуци \r\nВечеря: салата от сварено цвекло и прясно зеле \r\nВтора вечеря: печена ябълка \r\n\r\n В допълнение към диетата всяка сутрин пийте вода с лимон и джинджифил, а преди всяко хранене - по една чаша вода.    \r\n\r\n Излизането от детоксикиращата диета трябва да стане плавно и постепенно. Затова след края й постепенно включвайте в менюто си нискомаслени протеинови продукти, по малко количество сол и подправки и плавно се върнете към обичайния си начин на хранене.  \r\n\r\n Преди да се подложите на подобна диета, е добре да се консултирате с лекаря си. Такава програма е противопоказна за хора, които страдат от диабет, хронични заболявания и проблеми със стомашно-чревния тракт. \r\n\r\n По време на детокс диетата е добре да пиете повече вода, да намалите до минимум вредното въздействие на козметиката, почистващите средства и парфюмите върху организма си.  \r\n\r\n Не пропускайте възможността да прочистите тялото си именно през месец септември, за да укрепите организма си преди студовете. През зимата ще разполагате с много по-малко плодове и зеленчуци, с които да изчистите организма си!, пише jenata.blitz.bg \r\n \n\t\t\t\t\t\t", "date": "2018.10.29", "title": "Ефективна есенна детокс диета пречиства организма и засилва имунитета"}
{"url": "http://www.bnews.bg/article/251119-koko_ot_haskovo_i_ivo_ot_razgrad_grabiteli_ot_prevzetata_darzhava", "text": "\n Как Банев и Прокопиев забогатяха и кои държавни механизми им помогнаха, публикува в свой коментар юристът Борислов Цеков. \r\n\r\n *Публикуваме без редакторска намеса. \r\n\r\n \"Две от пословичните лица на родния връзкарски капитализъм – Коко Банев и Прокопиев, поеха по пътя на наказателното преследване за приватизационните им деяния. Единият арестуван, другият с мярка за неотклонение “подписка”. \r\n\r\n Не са важни обаче физическите лица Коко от Хасково и Иво от Разград. Като обвиняеми те разполагат със свещеното право на защита и съдебната част от биографиите им ще се пише тепърва. Важно е явлението. Защото те са илюстрация как старите мрежи на тоталитарния режим се трансформираха в икономическа власт, а за фасада събраха няколко дузини сивкави момчета от провинцията и ги инсталираха за една нощ като мултимилионери от и чрез властта. \r\n\r\n Само лайфстайла им беше различен - едните чалга-парвенюта, другите “бели якички”. Израсли в придворни фамилии на номенклатурата, които живуркаха сладко като лоялен обслужващ персонал на властта. Приватизирали с политически протекции и на безценица предприятия и ресурси. И осъществили на практика и на терен гигантския приватизационен грабеж, обезлюдил цели региони и запратил в бедност и несигурност стотици хиляди български домове. Илюстрация са и на отговорността, която носят двете основни партии, които управляваха България в най-мътните години на прехода – БСП и СДС (днес раздробено и пребоядисано за пореден път в “Демократична България”). \r\n\r\n Защото арестуваният Банев придоби крупни предприятия главно благодарение на измамническата “масова приватизация”, зачената от кабинета ”Виденов”, а обвиняемият Прокопиев – от “разбойническо-ментарджийската” приватизация по времето на Иван Костов. И двата процеса не бяха приватизация, а завземане на държавна собственост с груба сила, грозни манипулации, дебели връзки със задкулисието и почти без пари. Повтарям – превземане, а не приватизация. Тогава започна “превзетата държава”, а не днес, както се опитват да внушават някои.\" \r\n \n\t\t\t\t\t\t", "date": "2018.10.29", "title": "Коко от Хасково и Иво от Разград - грабители от “превзетата държава”"}
{"url": "http://www.bnews.bg/article/251108-protest_na_transportnite_firmi_v_haskovo", "text": "\n Десетки автобусни курсове на автогара Хасково са отменени днес. Причината е протест на транспортни фирми, недоволни от новите транспортни схеми, подписани от кмета на града Добри Беливанов. \r\n\r\n Демонстрацията е подкрепена от Националното сдружение на автобусните превозвачи с председател Васил Пиронков, който обяви, че и в други градове са възможни протести. \r\n\r\n От автогара Хасково не пътуват автобуси към 60 населени места. \r\n\r\n Изнервените пътници коментират, че „може би за тях е оправдано, но за нас, които пътуваме – не“, „Ние какво сме виновни?“… \r\n\r\n За да подкрепи протеста, в Хасково пристигна Васил Пиронков - председател на сдружението на автобусните превозвачи. \r\n\r\n „Това,което виждаме и което се случва в Хасково, то го има почти в цяла България. Това се случва, защото няма контрол над кметовете, защото ние сме поискали в Закона за автомобилните превози точно маршрутните разписания да бъдат съгласувани и да има единна транспортна схема в България. Тя не се случва заради политически интереси“, каза той. \r\n\r\n Днес няма да се изпълняват курсове по основните направления. В късния следобед превозвачите ще решат как да продължат с протестите си. \r\n\r\n Недоволството е породено от новите транспортни квоти по линията Хасково-Минерални бани, съобщи инициаторът на протеста и собственик на транспортна фирма Сабахтин Исмаил. „Защото кметът на общината Добри Беливанов си е позволил еднолично и игнорирайки Общинския съвет да подпише маршрутно разписание, с което предоставя своите курсове на Община Минерални бани. Всичко зависи от това дали държавата и общината ще се намесят“, каза той. \r\n\r\n Днес няма да пътуват автобуси по основните направления от Хасково за Пловдив, Свиленград, Симеоновград, Харманли, както и до почти всички села в общината, съобщи Исмаил. \r\n\r\n „Аз съжалявам, че засягаме интересите на жителите на тази община, но за съжаление демокрацията не е измислила нищо ново, а това е само начин да изразиш своя протест, за да бъдеш чут в държавата“, добави той, предаде БНР. \r\n \n\t\t\t\t\t\t", "date": "2018.10.29", "title": "Протест на транспортните фирми в Хасково"}
{"url": "http://www.bnews.bg/article/251110-britanskite_sluzhbi_znaeli_za_pohishtenieto_na_hashogi", "text": "\n Специалните служби на Великобритания са имали предварителна информация за готвеното от Саудитска Арабия похищение на журналиста Джамал Хашоги, съобщава вестник \"Дейли експрес\". Според изданието Хашоги вероятно е убит, защото е възнамерявал да изобличи Рияд в използване на химическо оръжие в Йемен. \r\n  \r\nАнонимни източници от британското разузнаване твърдят, че са прехванали разговори на саудитското разузнаване, в които е имало заповед за похищаване на Хашоги в Турция и доставянето му в Рияд. Смята се, че заповедта е излязла от \"обкръжението на краля\", но не от престолонаследника Мохамед бин Салман. \r\n\r\n Въпросната информация е станала достояние на Лондон цели три седмици преди убийството на саудитския журналист. Според \"Дейли експрес\" британските власти са се обърнали към саудитските си колеги с молба да не осъществяват планираната операция. \r\n  \r\nДжамал Хашоги, известен с критическите си статии към политиката на Рияд, изчезна на 2 октомври, след посещение на консулството на страната си в Истанбул. На 20 октомври саудитските власти признаха, че журналистът е бил убит в сградата на дипломатическата служба. 18 поданици на кралството, чиято самоличност не се съобщава, са следствени във връзка с инцидента. \r\n  \r\nСветовната общественост остро осъди това престъпление и призова Рияд да проведе прозрачно разследване. Президентът на Турция Реджеб Таип Ердоган определи убийството на Хашоги като внимателно планирано. \r\n \n\t\t\t\t\t\t", "date": "2018.10.29", "title": "Британските служби знаели за похищението на Хашоги"}
{"url": "http://www.bnews.bg/article/251107-kristis_prodade_kartina_risuvana_ot_izkustven_intelekt", "text": "\n Аукционната къща “Кристис” продаде картина нарисувана от изкуствен интелект за почти половин милион долара. Първоначалната оценка, която аукционната къща направили на произведението, била едва за 7000 - 10 хил. долара. \r\n\r\n На картината виждаме портрет на мъж, който е облечен в официални дрехи. Чертите на лицето са замазани и изглеждат недовършени. Това, което издава необичайния създател на картината, е подписът в долния десен край на платното, който изглежда ето така: \r\n\r\n \r\n\r\n “Портрет на Едмонд Белами” е дело на парижкия арт колектив “Обвиъс” (“очевиден” на английски – б.р.), които създали алгоритъма, отговорен за произведението. Хюго Касел-Дюпре, Пиер Фортел и Готие Верние се интересуват от връзката и преплитането на изкуствения интелект и изобразителното изкуство. \r\n\r\n   \r\n\r\n Аукционната къща “Кристис” продаде картина нарисувана от изкуствен интелект за почти половин милион долара. Първоначалната оценка, която аукционната къща направили на произведението, била едва за 7000 - 10 хил. долара. \r\n\r\n На картината виждаме портрет на мъж, който е облечен в официални дрехи. Чертите на лицето са замазани и изглеждат недовършени. Това, което издава необичайния създател на картината, е подписът в долния десен край на платното, който изглежда ето така: \r\n\r\n Снимка: Christie\\'s \r\n\r\n “Портрет на Едмонд Белами” е дело на парижкия арт колектив “Обвиъс” (“очевиден” на английски – б.р.), които създали алгоритъма, отговорен за произведението. Хюго Касел-Дюпре, Пиер Фортел и Готие Верние се интересуват от връзката и преплитането на изкуствения интелект и изобразителното изкуство. \r\n\r\n Алгоритъмът, който написали, се състои от две части – първата се казва “генератор”, а втората “дискриминатор”. Системата е получила първоначална база данни от 15 хил. портрета, нарисувани между XIV и XX в. След като изследва всички портрети, генераторът създава свой собствен. Целта на втората част от алгоритъма е да сравни новия портрет с тези, направени от хора. Ако открие разлики, значи не е достатъчно добър. Ако обаче алгоритъмът успее да заблуди сам себе си, че картината е нарисувана от човек, то тогава експериментът е успешен. \r\n \n\t\t\t\t\t\t", "date": "2018.10.29", "title": "Кристис продаде картина, рисувана от изкуствен интелект"}
{"url": "http://www.bnews.bg/article/251111-gerb_se_olyaha_totalno_nalagat_tsenzura_na_filmite", "text": "\n Държавата трябва добре да помисли дали има полза от това да финансира разнообразни филми и сериали, или нейният интерес е да дава пари само за положителни и имиджови продукции. Останалите трябвало да се правят преимуществено с частни средства. Това каза депутатът от ГЕРБ Тома Биков в комисията по култура и медии при гласуването на първо четене на промените в Закона за филмовата индустрия. \r\n\r\n Законопроектът е изготвен от Министерския съвет и вече бе приет от кабинета в началото на октомври. Ако той бъде окончателно утвърден от Народното събрание, България ще въведе схема за подпомагане на инвестициите в киното. Подобни програми вече са изработени и приети в различни страни от ЕС, както и във всички балкански държави. \r\n\r\n Според Биков, ако решат да дават пари за развитие на филмово изкуство, политиците имат право насреща да искат продукциите да представят България в позитивна светлина. Той даде за пример Турция, където правителството правело сериозна външна и вътрешна политика чрез снимането на турски сериали. Като пример в обратната посока депутатът посочи поредицата \"Под прикритие\" на БНТ. Сериалът бил направен с обществени средства и бил продаден на няколко континента, но създавал лош имидж на страната. \r\n\r\n \"Трябва добре да помислим дали искаме да плащаме от бюджета, за да виждаме как България се свързва с престъпност, проституция, трафик на наркотици и т.н. Не искам да бъда разбран погрешно, \"Под прикритие\" бе сериал с добра актьорска игра, добро заснемане и т.н, но според мен в такива продукции трябва да инвестират частни компании, а пък държавата трябва да постави свои условия\", коментира той, пише \"Сега\". \r\n\r\n Проектозаконът на Министерския съвет бе приет с пълно единодушие от комисията с председател Вежди Рашидов. От БСП поясниха, че между първо и второ четене ще поискат преработка на някои от текстовете и ще направят свои предложения. \r\n \n\t\t\t\t\t\t", "date": "2018.10.29", "title": "ГЕРБ се оляха тотално: Налагат цензура на филмите!"}
{"url": "http://www.bnews.bg/article/251114-tramp_nastapva_kam_meksiko_voennite_zapochnaha", "text": "\n Американските военни вече започнаха да прехвърлят бетонови заграждения към южната граница на страната в съответствие с плановете за развръщането на подразделения в този район. Това обяви министърът на отбраната на САЩ Джеймс Матис, цитиран от световните информационни агенции.  \r\n\r\n По думите на шефа на отбранителното ведомство, детайлите на този процес, както и количеството на военните, задействани в операцията, засега се уточнява.  \r\n\r\n Съществува определен ред на влизане в нашата страна\", заяви в ефира на Fox News министърът на вътрешната сигурност на САЩ Кирстен Нилсен, обръщайки се към мигрантите. \r\n\r\n Към границата на САЩ по територията на Мексико се насочва керван с хиляди бежанци от Централна Америка. Президентът на САЩ Доналд Тръмп заяви, че сред тях има престъпници и неизвестни жители от Близкия Изток и предупреди граничарите и военните, че това е извънредна ситуация от национален мащаб. \r\n  \r\n \n\t\t\t\t\t\t", "date": "2018.10.29", "title": "Тръмп настъпва към Мексико! Военните започнаха..."}
{"url": "http://www.bnews.bg/article/251115-zapochva_aktsiya_zima_shofyorite_tryabva_da_znayat", "text": "\n \r\nАкция „Зима“ ще стартира на 1 ноември 2018г. От тази дата ще бъдат  засилени и проверките от екипите на „Пътна полиция“ на територията на  цялата страна. Униформените ще следят доколко автомобилите са подготвени  за управление при зимни условия. Ще се проверяват изправността на  фаровете, чистачките, устройствата за почистване на стъкла, гумите и  др., като при констатирани нарушения контролните органи ще налагат  санкции. Важно е водачите да се дооборудват и с резервна гума, антифриз,  незамръзваща течност за почистване на стъклата, лопатка и др, съобщиха от СБА. \r\nВ първите 10 дни от кампанията (01-11 ноември) всички автомобилисти ще  могат да проверят напълно безплатно готовността на своя автомобил за  \r\nзимния период във всеки пункт на СБА в страната, както и в сервизите на  Мото-Пфое. По системата „Отворени врати“ в рамките на обявеното работно  \r\nвреме ще се предоставят безплатна проверка на фаровете и състоянието на  гумите на автомобила. Шофьорите ще получат и консултации за чистачки,  \r\nзимни течности и др. \r\n  \r\n \n\t\t\t\t\t\t", "date": "2018.10.29", "title": "Започва акция \"Зима\", шофьорите трябва да знаят..."}
{"url": "http://www.bnews.bg/article/251109-ani_tsolova_otkradna_biznesa_na_kolezhka_otkade_bezrabotnata_vodeshta_ima_tolkova_pari_za_noviya_proekt", "text": "\n Бизнесът, който Ани Цолова започна след раздялата си с журналистиката, май ще се окаже краден. Бившата водеща на Би Ти Ви и Нова разкри миналата седмица, че ще води обучения по публично говорене. Проектът бе обявен като „авторски“. Идеята за него обаче поразително напомня вече съществуваща дейност, която развива нейна колежка с 25 годишен стаж в националното радио. В сайта на Цолова и рекламния й клип също има сходство с конкуренцията. \r\nБившата радиожурналистка Радомира Михова споделя директно на страницата на новоизлюпената си конкурентка: \r\n„Здравейте, Ани! Пиша ви, защото се почувствах неловко, когато видях цели изрази във Вашето видео, които смущаващо са еднакви с тези от сайта (Радомира посочва собствения си сайт – б.а.). И правя уточнение, че моят проект „Успешен глас“ от една година е действащ. Автор на идеята и реализацията е на Евтим Чакъров\". \r\nОтговорът на Анна Цолова е: „Радомира Михова, за първи път виждам сайта ви. Очевидно и двете сме тръгнали по един и същ път. И много други хора са в тази писта. Вярвам, че не искате да спекулират с това, което сте написали на стената ми. И затова ви пожелавам успех!“. \r\nВажен въпрос, който засега няма отговор, е откъде Анна е взела пари за нови си бизнес. Съдейки по качеството на рекламния й клип, трябва да струва поне 3 000 лева. Зад рекламната кампания също трябва да стои сериозна сума, а в същото време Цолова месеци наред не е ходила на работа, пише „Уикенд“. \r\n \n\t\t\t\t\t\t", "date": "2018.10.29", "title": "Ани Цолова открадна бизнеса на колежка! Откъде безработната водеща има толкова пари за новия проект? "}
{"url": "http://www.bnews.bg/article/251106-fen_na_voennata_diktatura_oglavi_braziliya", "text": "\n Ще променим заедно съдбата на Бразилия, заяви снощи избраният за президент Жаир Болсонаро в първото си изявление по Фейсбук, след като бе обявен за победител на втория тур от президентските избори. \r\n\r\n \"Не можем да продължим флирта със социализма, комунизма и левия популизъм\", добави крайнодесният Болсонаро с войнствен тон. \r\n\r\n Той обеща в телевизионно обръщение, че правителството му \"ще защитава конституцията, демокрацията и свободата\". \"Това не е обещание на една партия, нито празни думи на един мъж, това е клетва пред Бог\", каза новоизбраният президент, който в предизборната кампания бе обвиняван в расизъм и хомофобия. Той каза, че ще бъде президент на \"Бразилия, в която хората имат различни мнения, цвят на кожата и ориентации\". \r\n\r\n Болсонаро обяви, че ще следва примера на лидери като Уинстън Чърчил и ще назначи \"достойно правителство\". \r\n\r\n Победеният кандидат на левицата Фернандо Адад обеща да защитава демокрацията в Бразилия. \"Живеем във време, когато институциите постоянно са подлагани на изпитания\", каза Адад пред поддръжници в Сао Пауло. \"Имаме огромна задача в нашата страна, която е, в името на демокрацията, да защитаваме мисълта и свободите на 45 милиона бразилци, гласували за нас\", заяви той.  \r\n\r\n Мнозина обаче виждат в негово лице опасност за демокрацията, тъй като той не крие носталгията си по годините на терор по време на военната диктатура. \r\n \n\t\t\t\t\t\t", "date": "2018.10.29", "title": "Фен на военната диктатура оглави Бразилия"}
{"url": "http://www.bnews.bg/article/251103-gerb_prizna_patreotite_klatyat_pravitelstvoto", "text": "\n Външният министър Екатерина Захариева коментира в БТВ, че голямата коалиция страда от проблемите в малката, а вицепремиерът Валери Симеонов е трябвало да се извини веднага, а не след разговор с министър-председателя Бойко Борисов. \r\n\r\n „Доста хора се почувстваха обидени, надявам се извинението му да е било искрено. Той обясни какво е имал предвид. Този закон се писа и се прие под голямо напрежение, има много добри неща в него. Средствата са важни, но много по-важно е отношението и създаването на възможност, тези деца да бъдат пълноценни”, каза външният министър. \r\n\r\n „Управлението не е в турбуленция, има напрежение в малката коалиция, надявам се, че колегите работят за изчистване на тези недоразумения. Цифрите говорят сами – в коалиционното споразумение бяхме заложили в края на мандата БВП да стигне 110 млрд. лв, а той тази година е 108 млрд. лв., за догодина прогнозата е 116 млрд. лв., същите са данните за безработицата и ръста на икономиката”, допълни още Захариева. \r\n \n\t\t\t\t\t\t", "date": "2018.10.29", "title": "ГЕРБ призна - патреотите клатят правителството!"}
{"url": "http://www.bnews.bg/article/251104-moryak_zagina_drug_e_s_tezhki_rani_sled_remont_na_korab_balgarka_vav_varna", "text": "\n Член на екипажа на кораба \"Българка\" загина при ремонт на плавателния съд във Варна в неделя сутринта. Пострадал е и още един моряк, който е настанен във Военноморската болница във Варна. Той е с тежки изгаряния. Плавателният съд е бил под малтийски флаг до 19 октомври, когато е излязъл в ремонт в “Булярд корабостроителна индустрия”. Той е построен през 2004 година в България. \r\n\r\n \"При възложени работи по заваряване на труднодостъпно място на кораба са влезли двама души. Имало е и трети човек, който е стоял навън. Възникнало е запалване по неизяснени до момента причини,“ заяви окръжният прокурор на Варна Радослав Лазаров. \r\n\r\n Той допълни, че за момента, не е направен оглед на местопроизшествието, тъй като това би било твърде опасно за лицата, които биха го извършили. “Извършват се периодични замервания на нивата на газовете в трюма, и при първа възможност ще извършим съответния оглед на кораба“, каза още прокурорът. \r\n\r\n Той допълни, че раненият моряк все още не е разпитан заради здравословното му състояние. През тази година имаше и друг случай на загинал моряк. Плавателният съд отново е бил собственост на Български морски флот. На борда на кораба “Героите на Севастопол“ един моряк загина в каютата си заради пожар. \r\n \n\t\t\t\t\t\t", "date": "2018.10.29", "title": "Моряк загина, друг е с тежки рани след ремонт на кораб \"Българка\" във Варна"}
{"url": "http://www.bnews.bg/article/251105-chovekat_na_patriotite_petar_haralampiev_e_arestuvan_pri_aktsiyata_v_dabch", "text": "\n По непотвърдена информация е задържан председателят на Агенцията за българите в чужбина Петър Харалампиев, твърди Нова тв. \r\n\r\n Припомняме, че Харалампиев подкрепи Обединените патриоти и застана зад тях на изборите. \r\nТова е във връзка със сигнал, по който се работи от няколко месеца. Става въпрос за това, че в агенцията се издават документи за български произход не по надлежен ред. Цената на един такъв документ е била 5000 евро и са издавани по 30-40 такива документа седмично. \r\nПо данни на Нова тв, служители на Агенцията съобщили, че тарифите са публична тайна. \r\n\r\n Припомняме, че   на адреси в София, Кюстендил и Плевен- претърсвания и изземвания,обиски на лица и разпити на свидетели в рамките на образувано ДП за организиране и ръководене на престъпна група, подкуп, документни престъпления и престъпление по служба. \r\n \n\t\t\t\t\t\t", "date": "2018.10.29", "title": "Човекът на патриотите  - Петър Харалампиев, е арестуван при акцията в ДАБЧ?"}
{"url": "http://www.bnews.bg/article/251102-nyama_postradali_balgari_v_uzhasnata_katastrofa_s_idnoneziyski_samolet", "text": "\n Българското външно министерство няма информация за българи, намиращи се на борда на падналия индонезийски самолет, каза министърът на външните работи Екатерина Захариева по bTV. \r\n\r\n \"Голяма трагедия е това. Няма оцелели от тази катастрофа. Веднага се е активизирал спешния център на европейската служба там, както и нашето посолство, но нито имаме данни за загинали българи, нито имаме до момента позвънявания от близки, които не знаят къде са техните роднини. Нашето посолство и нашата служба е на линия. Ако някой има нужда от информация, телефоните са на нашия сайт\", уточни Захариева. \r\n\r\n \"Боинг 737\" със 188 души на борда падна в морето. Спасители вече са открили отломки, спасителни жилетки и мобилни телефони. \r\n\r\n Преди да изчезне от радарите, самолетът е поискал да се върне обратно. Връзката с него се е загубила 13 минути след излитането му от Джакарта в 6.20 ч. местно време. \r\n\r\n Самолетът е Боинг 737 Макс 8 е изпълнявал полет от Джакарта за Пангкал Пинанг на остров Суматра. Машината е на компания Лайън еър и е била в експлоатация само от няколко месеца. Самолетът е доставен на Лайън еър през август, предаде Асошиейтед прес, цитирана от БТА. \r\n\r\n Говорителят на Боинг Пол Люис каза, че компанията следи внимателно ситуацията. \r\n\r\n Моделите Макс 8 смениха сходната серия самолети на Боинг 737-800. \r\n\r\n Пилотът и помощник пилотът са имали общо 11 000 летателни часа, се казва в изявление на Лайън еър, предаде Ройтерс. \r\n\r\n Метеорологичните условия са били безопасни за полета. Имало е малко облаци, но не и такива, които да застрашат полета, каза Двикорита Карнавати, директор на Агенцията по метеорология, геофизика и климатология на Индонезия, предаде ДПА. \r\n\r\n Компанията Лайън еър е нискотарифна и бързо развиваща се, припомня АП. Тя бе основана през 1999 г. и има над 600 полета дневно, както международни, така и между летищата на индонезийския архипелаг, който има над 17 000 острова. \r\n\r\n Компанията има основно самолети Боинг 737. Тя е най-голямата в страната по показателя брой на пътниците. \r\n\r\n Преди катастрофата от днес, компанията за последно съобщи за фатален инцидент през 2004 г. Тогава 25 души загинаха при катастрофа със самолет Ди Си 9, който падна при проливен дъжд в Соло в Централна Ява. \r\n\r\n ЕС забрани на Лайън еър да лети до редица европейски дестинации от юли 2007 г. до юни 2016 г. \r\n \n\t\t\t\t\t\t", "date": "2018.10.29", "title": "Няма пострадали българи в ужасната катастрофа с  иднонезийски самолет"}
{"url": "http://www.bnews.bg/article/251101-topal_i_slanchev_ponedelnik", "text": "\n Днес ще бъде предимно слънчево, максималните температури ще са между 23° и 28°. Такава е прогнозата за времето според Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. През нощта ще бъде предимно ясно, а утре – предимно слънчево, с разкъсана средна и висока облачност над Западна България. В сутрешните часове на места в източните райони от страната ще има ниска слоеста облачност. Ще продължи да духа слаб до умерен югозападен вятър. Минималните температури ще са от 8° – 10° в котловините от Западна България до 14° – 16° на места в Дунавската равнина. Максималните температури ще са предимно между 23° и 28° \r\nНад Черноморието ще е предимно слънчево. Ще духа умерен юг-югозападен вятър. Максимални температури на въздуха 20-22°. Температурата на морската вода е около 17°. Вълнението на морето ще бъде 1-3 бала. \r\n\r\n Над планините ще бъде предимно слънчево. По-значителна облачност ще има над масивите от Западна България, но ще остане почти без валежи. Ще духа умерен до силен югозападен вятър. Максималната температура на височина 1200 метра ще е около 17°, на 2000 метра – около 10°. Атмосферното налягане ще остане малко по-високо от средното за месеца. \r\n  \r\n \n\t\t\t\t\t\t", "date": "2018.10.29", "title": "Топъл и слънчев понеделник"}
{"url": "http://www.bnews.bg/article/251099-izvanredno_spetsprokuraturata_podhvana_i_agentsiyata_za_balgarite_v_chuzhbina", "text": "\n Днес 29.10.2018 г., следователи от СО-СП на Специализирана прокуратура извършват процесуално следствени действия на адреси в София, Кюстендил и Плевен- претърсвания и изземвания,обиски на лица и разпити на свидетели в рамките на образувано ДП за извършени престъпления по чл. 321,301,308,282 НК - организиране и ръководене на престъпна група, подкуп, документни престъпления и престъпление по служба. \r\n\r\n Разследването е свързано с дейността на ДАБЧ -  Държавна агенция за българите в чужбина, съобщиха от Спецпрокуратурата. \r\n \n\t\t\t\t\t\t", "date": "2018.10.29", "title": "Извънредно: Спецпрокуратурата подхвана и Агенцията за българите в чужбина!"}
{"url": "http://www.bnews.bg/article/251100-maglizh_na_nokti_romi_napadnaha_politsai_dvama_sa_arestuvani_izdirvat_tretiya_napadatel", "text": "\n Напрежението в Мъглиж е овладяно след вчерашните сблъсъци между роми и униформени в града, при които бяха ранени петима полицаи, съобщи на извънреден брифинг тази сутрин старши комисар Георги Хаджиев - директор на ОД на МВР Стара Загора. \r\n\r\n Двама души са арестувани. Полицията издирва още един от нападателите. \r\n\r\n \"Аз го призовавам, след като беше така смел да посегне на колега, сега да бъде така смел да се яви пред правораздавателните органи и да понесе своята отговорност. В момента обстановката в Мъглиж е спокойна. Има засилено полицейско присъствие на входа и на изхода на града, изградени са КПП-та и се проверяват преминаващите\", заяви ст. комисар Георги Хаджиев. \r\n\r\n По думите му са нанесени материални щети върху полицейската техника, а заради добрата си екипировка униформените са с повърхностни наранявания. \r\n\r\n Тази сутрин ситуацията в Мъглиж е привидно спокойна, но все още има засилено полицейско присъствие в града - около 100-тина полицаи бяха разположени, след сблъсъците в ромската махала. \r\n\r\n Напрежението ескалира вчера, след като служителите на реда получават два поредни сигнала за нерегламентирани състезания с конски каруци, които могат да предизвикат катастрофа на пътя. При поредният сигнал полицаите са посрещнати с дърва и камъни. \r\n\r\n Конфликтът започва след сигнал за надбягвания с каруци в село Черганово, където при опит да си свърши работата полицай беше ухапан, а след това служителите на реда отиват в Мъглиж, за да задържат агресивния мъж и са посрещнати от група жители на махалата. Полицаите са ранени на излизане от махалата, след като са арестували хората, за които са отишли. На излизане те са били атакувани с камъни, летящи предмети. \r\n\r\n Има данни, че катастрофата в събота край Казанлък, при която загинаха двама млади хора, е предизвикана от каруца на пътя, предаде Дир.бг.  \r\n \n\t\t\t\t\t\t", "date": "2018.10.29", "title": "Мъглиж на нокти, роми нападнаха полицаи, двама са арестувани, издирват третия нападател!"}
