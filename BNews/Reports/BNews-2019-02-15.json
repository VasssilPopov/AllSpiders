{"url": "http://www.bnews.bg/article/256841-spored_borisov_balgariya_e_gotova_za_brekzit_i_vsichki_vazmozhni_stsenarii", "text": "\n \"България е в напреднала подготовка за всички възможни сценарии за Брекзит. Вече имаме два приети плана за действие, свързани с оттеглянето на Великобритания от ЕС - \"със сделка\" и \"без сделка\".\" \r\n\r\n Това заяви премиерът Бойко Борисов по време на двустранната си среща с главния преговарящ на ЕС по въпросите на Брекзит Мишел Барние, която се проведе в рамките на Мюнхенската конференция по сигурността, съобщи пресслужбата на Министерския съвет, цитирана от БТА. \r\n\r\n В разговорите българският министър-председател посочи, че държим на ключовата роля на Европейската комисия за постигането на координиран подход между държавите членки, особено по отношение на подготвеността за Брекзит. \r\n\r\n \"За България на първо място стоят правата на гражданите, включително - социалните и здравните, пенсиите\", добави премиерът Борисов. \r\n\r\n Той заяви пълна подкрепа към главния преговарящ на ЕС за Брекзит Мишел Барние и го поздрави за отличната работа на преговорния екип. \r\n\r\n \"Споразумението за оттегляне е възможно най-добрата основа за уреждането на Брекзит. То определя деликатен баланс, който гарантира правата на гражданите и бизнеса, бюджета на ЕС, целостта на Единния пазар и мирния процес в Ирландия\", каза още премиерът Борисов пред Барние. \r\n\r\n Българският министър-председател заяви, че подкрепяме виждането на ЕК, че Споразумението не подлежи на предоговаряне. \r\n\r\n \"В този контекст високо оценяваме усилията на Комисията за намиране на приемлива алтернатива в диалог с британската страна. Надяваме се Споразумението да бъде подкрепено от британския парламент\", каза още премиерът Борисов. \r\n\r\n Той бе категоричен, че в настоящия ключов момент единството на 27-те държави членки на ЕС е от изключителна важност.  \r\n\r\n В Мюнхен Борисов се среща и с изпълнителния директор на Американския еврейски комитет Дейвид Харис в Мюнхен, съобщи пресслужбата на Министерския съвет. \r\n\r\n Той и Харис отбелязаха отличните отношения, които България поддържа с еврейските организации в САЩ. Българският премиер посочи, че еврейските организации през годините са подкрепяли България по евроатлантическия й път. Той подчерта, че страната ни разчита американските еврейски организации да окажат съдействие за оползотворяването на потенциала за икономическо и търговско сътрудничество между България и САЩ. \r\n\r\n \"Активното ни сътрудничество има важна роля както за развитието на двустранните българо-американски отношения, така и за сътрудничеството между България и Държавата Израел\", каза Борисов. \r\n\r\n Министър-председателят подчерта, че страната ни споделя загрижеността на световната еврейска общност относно растящия антисемитизъм. \r\n\r\n \"Ние осъждаме и отхвърляме такива опити, а нашият отговор е силният ангажимент да изследваме и разказваме историята в цялата й трагична сложност\", каза Борисов. \r\n\r\n В кулоарите на конференцията Борисов разговаря и с министър-председателя на Либия Файез Сарадж. Предстояха му двустранни срещи също с председателкете на германския Християндемократически съюз Анегрет Крамп-Каренбауер и с председателя на парламентарната група на Християнсоциалния съюз в Бундестага Александер Добриндт, предаде БТА. \r\n \n\t\t\t\t\t\t", "date": "2019.02.15", "title": "Според Борисов България е готова за Брекзит и всички възможни сценарии"}
{"url": "http://www.bnews.bg/article/256834-barabanistat_na_motli_kryu_tomi_liy_se_ozheni_za_chetvarti_pat", "text": "\n Барабанистът на „Мотли крю” Томи Лий се ожени за приятелката си – комедийната актриса Британи Фърлан. \r\n\r\n Новината съобщи Фърлан в профила си в „Инстаграм”. Тя публикува снимка на двете им кучета, облечени като младоженци, а съобщението гласи: „Това е официално – оженихме се!”. \r\n\r\n Освен това актрисата е сменила името си в профила на Британи Фърлан Лий. \r\n\r\n Двойката се сгоди на 14 февруари 2018 г. Това е четвърти брак за 56-годишния рокаджия и първи за Британи. \r\n\r\n С три от годениците си – моделът Илейн Берген и актрисите Хедър Локлиър и Памела Андерсън, музикантът е заставал през олтара. \r\n\r\n С четвъртата – София Туфа, Лий така и не сключва брак. Двамата се разделят през 2016 г., след като са се сгодили през 2014 г., припомня БТА. \r\n\r\n Въпреки че през леглото му са минали безброй жени, Томи Лий споделя, че е много претенциозен по отношение на представителките на нежния пол. \r\n\r\n Рокаджията обаче не крие, че след няколко питиета критериите му често са занижени. \r\n\r\n Що се отнася до Фърлан, наскоро тя придоби световна популярност след участието си в документален филм на „Нетфликс”, разказващ за феномена на социалните мрежи и живота на инфлуенсърите. Във филма актрисата споделя как след множество откази за роли в киното, решава да създаде профил в несъществуващото вече приложение за кратки видеа „Вайн”. Така набира популярност, създавайки скечове, и става първата жена с най-много последователи в приложението – близо 10 млн. \r\n\r\n Във филма актрисата разказва и за критиките по неин адрес, след като двамата с Лий разкриват публично връзката си.  \r\n \n\t\t\t\t\t\t", "date": "2019.02.15", "title": "Барабанистът на „Мотли крю” Томи Лий се ожени за четвърти път"}
{"url": "http://www.bnews.bg/article/256840-dmitriy_medvedev_pristiga_na_poseshtenie_v_balgariya", "text": "\n Руският премиер Дмитрий Медведев планира посещение в България в началото на март. \r\n\r\n Това съобщи в интервю за БГНЕС председателят на Българо-руската търговско-промишлена палата Георги Минчев. \r\n\r\n Това ще е второ посещение на Медведев у нас.  \r\n\r\n Той посети за първи път страната ни през зимата на 2008 г., малко преди да бъде избран за президент на Русия. Тогава той беше част от делегацията на президента Владимир Путин. \r\n \n\t\t\t\t\t\t", "date": "2019.02.15", "title": "Дмитрий Медведев пристига на посещение в България"}
{"url": "http://www.bnews.bg/article/256819-kotseto_varti_paynera_na_malkiya_si_prast_ostava_v_kompaniyata_do_yuni", "text": "\n Константин все още не иска да коментира публикациите, че напуска „Пайнер“, но стана ясно, че от две години той няма официален договор с музикалната компания. Продължава да приема ангажименти и да ходи на участия като неин изпълнител. Споразумението е до юни и след това той ще реши дали да се самопродуцира и да си плаща за ротация в „Планета“, или да сключи нов договор с „Пайнер“, писа „Галерия“. \r\n\r\n Не са верни публикациите, че е в обтегнати отношения с шефа на „Пайнер“ Митко Димитров и заради това не е участвал в големия концерт на музикалната телевизия на 17 декември в зала „Арена Армеец“. И дори че инженерът го бил изгонил. Напротив – двамата са в добри отношения и Коцето е един от малкото певци с по-специален статут в „Пайнер“. Той сам определя процента, който взима от концерти, и не поема повече от осем участия месечно, защото върти успешно и свой бизнес. Има верига дискотеки в София, Благоевград и Бургас. \r\n\r\n Освен това стопанисва и хотел в Ахтопол. Скоро ще пусне и своя нова песен, която ще се завърти по „Планета“. \r\n\r\n Колкото до семейството му, с Надя обмислят да направят втора сватба, тъй като не са сключвали църковен брак. Двамата са вярващи, но когато са сключили гражданския брак, е нямало как да минат под венчило и в църква. Със сигурност когато се решат на тази стъпка, церемонията ще бъде в тесен кръг. \r\n\r\n „Жена ми на шега ми казва, че ме е страх, защото съм вярващ, да не вземе да ми се натисне някоя фенка и да не мога да й откажа“, казва Константин. \r\n \n\t\t\t\t\t\t", "date": "2019.02.15", "title": "Коцето върти Пайнера на малкия си пръст, остава в компанията до юни"}
{"url": "http://www.bnews.bg/article/256838-za_putin_es_e_kato_sssr_darzhavite_nyamat_nezavisimost", "text": "\n В съвременния свят не съществуват напълно независими държави. Това е свят на взаимни зависимости, заяви днес руският президент Владимир Путин след среща в Сочи с беларуския си колега Александър Лукашенко. \r\n\r\n Като пример за зависимост Владимир Путин посочи отношенията между европейските институции и националните държави в Европейския съюз. \r\n\r\n „Европейският парламент приема повече задължителни за изпълнение от всички членове на Евросъюза решения, отколкото такива решения приемаше навремето Върховният съвет на Съветския съюз за съюзните републики. Нима това е независимост?“, коментира руският лидер. \r\n\r\n Путин постави под съмнение и суверенитета на европейските страни членки от НАТО. \r\n\r\n „Мислите ли, че някоя от европейските страни иска американските ракети със среден обсег да се появят в Европа? Никой не иска, но си седят и си мълчат. Къде е техният суверенитет?“, попита риторично президентът на Русия, предаде БНР. \r\n \n\t\t\t\t\t\t", "date": "2019.02.15", "title": "За Путин ЕС е като СССР - държавите нямат независимост"}
{"url": "http://www.bnews.bg/article/256837-smolyansko_v_snezhna_hvatka_shofyorite_da_karat_avtomobili_podgotveni_za_zimni_usloviya", "text": "\n Шофьорите, на които им предстои пътуване в област Смолян, да тръгват на път само с автомобили, подготвени за зимни условия и да карат със съобразена скорост, съветват от Агенция \"Пътна инфраструктура\". Причината е, че на места в областта снежната покривка достига 35 см. \r\n\r\n В момента за снегопочистване е ограничено движението на товарни автомобили над 12 тона и на ремаркета и полуремаркета през проходите \"Печинско\", \"Превала\" и \"Рожен\", по път II-37 Батак - Доспат, по път III-863 Соколовци - Момчиловци - Виево и по път III-197 Борино - разклон за Осина и по всички републикански пътища на територията на община Доспат. Трафикът на леки автомобили се осъществява без ограничения. \r\n\r\n От АПИ апелират туристите в Пампорово да не спират на пътното платно, тъй като паркирането на много автомобили затруднява работата на снегопочистващите машини и се създават задръствания и по-бавно придвижване при интензивния трафик в почивните дни. \r\n\r\n Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и на тел. 0700 130 20. \r\n \n\t\t\t\t\t\t", "date": "2019.02.15", "title": "Смолянско в снежна хватка: Шофьорите да карат автомобили, подготвени за зимни условия!"}
{"url": "http://www.bnews.bg/article/256818-lambo_plashta_po_5_bona_mesechno_na_bezrabotniya_si_sin", "text": "\n Стефан Данаилов ежемесечно превеждал на сина си Владимир по 5 хиляди лева издръжка. Макар наследникът на Ламбо да е на 32 години, той бил безработен, защото наскоро се хванал да учи трето висше – медицина. Заради лекциите и практическите занимания, които посещавал, нямал абсолютно никакво време да се труди срещу заплащане, защото университетът поглъщал почти по 12 часа от деня му, писа „Галерия“. \r\n\r\n Съпругата на Влади – американката Виктория, пък се занимавала предимно с благотворителност, която също не е доходоносно занимание, затова младото семейство разчитало на помощта на родителите си. Сумата, която Ламбо всеки месец пращал до Америка, където синът му живее от години, Влади използвал, за да погасява кредита си, който възлизал на стотици долари и който взел за образованието си. \r\n\r\n Родителите на Виктория, чийто баща е успешен прокурор, пък се грижели за останалите им разходи – битови сметки, пари за храна и гориво. И въпреки че неотдавна синът на актьора призна, че няма никакъв апетит към наследството му, с охота приемал издръжката си. \r\n\r\n Доходите на Ламбо като пенсионер и депутат в 44-тото Народно събрание са около 7 хиляди лева. Той обаче печелел и от други места, така че не му представлявало трудност да поддържа сина си, да има пари за себе си и да плаща редовно на домашните помощнички, които го обгрижват. \r\n \n\t\t\t\t\t\t", "date": "2019.02.15", "title": "Ламбо плаща по 5 бона месечно на безработния си син "}
{"url": "http://www.bnews.bg/article/256839-donald_tramp_obyavi_natsionalno_izvanredno_polozhenie", "text": "\n Президентът на САЩ Доналд Тръмп обяви национално извънредно положение на американско-мексиканската граница, за да се сдобие с пари за строителството на обещаната от него гранична стена, съобщават световни агенции. \r\n\r\n Американският лидер се обърна към нацията в \"Роуз Гардън\" в Белия дом. \r\n\r\n Той ще се възползва от извънредното положение, за да използва пари на данъкоплатците за финансиране строителството на стената без одобрението на Конгреса. \r\n\r\n Мярката, която според критици е противоконституционна, се очаква да бъде оспорвана в съда. Някои републиканци смятат, че решението на американския лидер е лоша идея. \r\n\r\n Държавният глава отбеляза, че извънредното положение е необходимо заради кризата с трафика на хора, наркотици и мигранти. \r\n\r\n Доналд Тръмп поясни, че ще се подпише под законопроект за границата и ще обяви извънредно положение, за да се сдобие със средствата. Така той ще използва правомощията си, за да заобиколи Конгреса. \r\n \n\t\t\t\t\t\t", "date": "2019.02.15", "title": "Доналд Тръмп обяви национално извънредно положение!"}
{"url": "http://www.bnews.bg/article/256831-brad_pit_se_izvini_na_dzhenifar_anistan", "text": "\n Не, няма да започваме със спекулациите за нова връзка между бившите съпрузи Брад Пит и Дженифър Анистън, въпреки че в момента и двамата са без официални партньори до себе си. И двамата са в процес на развод – той с Анджелина Джоли, тя с Джъстин Теру, и двамата са на кръстопът в живота си. Може би това бе причината Анистън да покани на партито за 50-ия си рожден ден своя бивш съпруг Брад Пит, за когото бе омъжена преди той да я изостави заради Джоли. Явно имат общи проблеми и сходни емоционални драми, през които преминават. Едва ли ще се преоткрият като съпрузи, но явно най-накрая ще станат приятели, пише \"Ева\". Според близки до двамата на въпросното парти за рождения й ден Брад Пит най-накрая се е извинил за начина, по който са се разделили. Тогава медиите гръмнаха с новината, че й е изневерявал с Джоли по време на снимките на Мистър и Мисис Смит, което впоследствие се оказа самата истина. Последва развод, той откри любовта в лицето на Анджелина, тя дълго време страда. Всичко това се случи преди повече от десетилетие, но явно чак сега двамата успяха да изгладят всички онези емоционални неравности. \r\n  \r\n \n\t\t\t\t\t\t", "date": "2019.02.15", "title": "Брад Пит се извини на Дженифър Анистън"}
{"url": "http://www.bnews.bg/article/256829-podpisano_ot_ivancheva_i_petrova_karakachanov_sistemno_oshtetyava_grazhdanite_na_mladost", "text": "\n \r\nПо повод днешния протест в Младост 1 срещу застрояването на поредната зелена площ в района – тази между блокове 1А, 3 и 36, Десислава Иванчева и Биляна Петрова информираме нашите съграждани, че февруари 2018 г., 2 месеца преди ареста ни ние поискахме съдействие за запазването на тази зелена площ като на собствениците на имота се предложи замяна с общински или държавни имоти. \r\n\r\n Още в началото на октомври 2017 г. имаше подписка на граждани и кметът на район \"Младост\" Десислава Иванчева поиска бъдат изключени от капитала на дружеството \"Софийски имоти\" ЕАД имотите, намиращи се между бул. \"Ал. Малинов\" и ул. \"Ат. Москов\" (до бл. 326), които да бъдат използвани за създаване на \"Лесопарк\" и имотите около \"Аулет Център\" (кръстовището на старото и новото трасе на бул. \"Ал. Малинов\") , които да се предложат за замяна на срещу имоти, собственост на физически и юридически лица, находящи се в междублокови пространства, а имотите, намиращи се в район Младост, за които е отпаднала необходимостта да се ползват от Министерството на отбраната да бъдат изключени от списъка за продажби и да се прехвърлят безвъзмездно на Столична община, за да се ползват за културна, социална и спортна дейност за нуждите на жителите на район \"Младост\". За този конкретен имот се обсъждаше идея МО да предостъпи два неизползвани магазина (в бл. 3 Полигона и бл. 377) и обявени в програмата за 2017 г от Министъра на отбраната за продан магазина в Младост като компенсация за собствениците на парцела. Такава помощ ни бе мълчаливо отказана, въпреки аргументирането ни, че тази зелена площ е важна за благодъстоянието и здравето на живеещите в квартала. Имотът до бл. 3 с площ от два и половина декара е залесен със здрави иглолистни и широколистни дървета на около 40-50 години. Използва се за разходки от стотици жители на Младост 1, защото е особено приятен, с вид на естествена планинска смесена гора и поляна. \r\n\r\n Поискахме това от министър Каракачанов, защото мислим че това министерство е в дълг на гражданите на Младост, поради продадените от него държавни имоти на частни инвеститори в Младост 3 – между Първата частна метростанция „Младост 3” и детския център „Боби и Кели” (бившият „Патиланци”). Единият от тези имоти, до самата метростанция, стои безстопанствен от години, като е опасен за ждравето и живота на гражданите и техните деца. Безпризорни и със свободен достъп са оставени няколко разрушаващи се сгради и голямо хале. Бездомни хора превръщат мястото в сметище и редовно правят пожари в едната от сградите, на метри от прозорците и входа на бл. 372. Другият продаден от МО имот е срещу детския център на ул. „Филип Аврамов”. Огромният строеж на жилищен блок там, известен между хората от Младост като „Китайската стена”, вече е стигнал до третия си етаж. Открихме документи, че тези имоти и още много имоти (общо 350 дка) са били общински и през 1946 г са подарени от общината на военните. И най-морално и най-естествено е сега, когато военните не се нуждаят вече от тези имоти да ги върнат обратно на предишния им собственик - общината. Тези също така естествено залесени и озеленени имоти можеха да бъдат дарени или продадени от МО на Столична община, която да ги отреди за зелени площи за ползване от гражданите. Министерството обаче явно няма интерес да се погрижи и за интереса на гражданите. \r\n\r\n Още повече, при снимки на мястото днес, открихме, че в последния терен, който все още се води собственост на МО се режат здрави дървета до корен. Предполагаме, че МО подготвя и неговата продажба на частен инвеститор. \r\n\r\n Призоваваме кмета на София г-жа Йорданка Фандъкова и Общинския съвет да намерят начин да обезщетят собствениците на естествено озеленената и залесена площ между блокове 1А, 3 и 36, за да остане тя непокътната за ползване от гражданите на Младост. Настояваме вицепремиерът и министър на отбраната Красимир Каракачанов да обясни какво възнамерява да прави с имотите на министерството в Младост и защо е разпоредил изсичането на здрави дървета в един тях. Призоваваме също незаконно избрания от Столичния общински съвет и.д. кмет на Младост арх. Румен Русев да потърси сметка за безстопанствените и опасни за здравето и живота на гражданите бивши имоти на Министерство на отбраната. \r\n\r\n Десислава Иванчева и Биляна Петрова \r\n \n\t\t\t\t\t\t", "date": "2019.02.15", "title": "Подписано от Иванчева и Петрова: Каракачанов системно ощетява гражданите на \"Младост\"!"}
{"url": "http://www.bnews.bg/article/256833-osadiha_na_2_godini_uslovno_mayka_ubila_novorodenata_si_rozhba", "text": "\n Съдът е признал за виновна Д.И., обвинена от Районна прокуратура – Етрополе за умъртвяване на рожбата си – престъпление по чл. 120 от Наказателния кодекс. \r\n\r\n Подсъдимата И. укривала бременността си и умишлено не уведомила личния си лекар за провеждане на наблюдение и проследяване на родилния процес от медицинско лице. Тя не желаела да има четвърто дете, но не предприела своевременно действия за прекратяване на нежеланата бременност. По време на раждането, извън болнично заведение, настъпило на 01.02.2018 г. в къщата в с. Рибарица, жената умъртвила рожбата си от мъжки пол. Смъртта на бебето била причинена в резултат на настъпила вътреутробна асфикция. \r\n\r\n Производството срещу Д.И. е било проведено по реда на съкратеното съдебно следствие, при което подсъдимата е признала изцяло фактите по обвинителния акт. Наложеното й наказание е две години „лишаване от свобода“ с четиригодишен изпитателен срок. \r\n\r\n Присъдата може да бъде обжалвана пред Софийски окръжен съд. \r\n \n\t\t\t\t\t\t", "date": "2019.02.15", "title": "Осъдиха на 2 години условно майка, убила новородената си рожба"}
{"url": "http://www.bnews.bg/article/256832-naglost_i_bezsramie_ms_dade_na_mis_tigrova_v_politikata_da_izgotvya_pravila_za_obuchenie_na_shofyori", "text": "\n \"Вечната Амбър\", каквото  е новото прозвище на вечната \"калинка\" в иституционалните дела -  Калина Крумова, се гласи да лапне нова сума държавни пачки на фона на скръбта и мъката на почернените майки, загубили децата си при катастрофи. \r\n\r\n Оказва се, че МС възлага на бившата атакистка нова мисия, отново свързана с пътната безопасност. Мис Тигрова в политиката, която смени няколко партийни листи,  ще бъде включена в работна група по изготвяне на учебна документация за обучение на шофьори. \r\n\r\n Новото й прозвище се появило, защото Крумова оставала и след махането на Валентин Радев като съветник на новия вътрешен министър по въпросите на пътната безопасност, полицаите започнаха да я наричат „Вечната Амбър“. \r\n\r\n Проверка на Фрог показва, че Крумова е предложена  за новата работа на МС от зам.-шефа на МВР Красимир Ципов, но в качественото му на временен министър. На 17 януари т. г. правителството иска кандидатура й в групата да бъде одобрена от двама министри-образователния и транспортния. Очаква се днес министърът на образованието Красимир Вълчев  да реши дали ще сложи подписа си в подкрепа на Калина Крумова. \r\n\r\n Експерти признаха, че членовете на подобна работна група трябва да са хора с доказан професионализъм в областта на пътната безопасност и обучението на шофьори. Освен това сферата е много чувствителна, тъй като могат много лесно да се прокарват едни или други бизнес интереси. \r\n\r\n Последно името на Крумова се свързва с разразил се скандал преди няколко месеца. Става дума за това, че бившата депутатка от „Атака“ участва в проект за обновяване на психотестове за  професионални шофьори за близо половин милион лева., заедно с политическия психолог от БАН Антоанета Христова. По този повод майките, загубили децата си при катастрофа изригнаха:  .  Друга допълни: „Според мен Калина Крумова не е компетентна за тази дейност. С какво тя е по-добра от един специалист от КАТ или пътен инженер, например? Този избор буди неодумение. Тези средства трябва да отидат за подобряване на пътната безопасност“. Гласът на жените, обаче пропадна вдън земя. \r\n\r\n Наглото некомпетентно калинче продължава да стои на държавна служба и да скубе пари за сметка на личната си некадърност и нищонезнаене, което не пречи на дивата й безпардонност безсрамно да се вре в различни групи и проекти, за които няма грам познания. Фактът, че е възможно такива хора да определят живота ни, с подкрепата на правителството, е меко казано груба подигравка с всеки български гражданин и нарушаване на правата му. \r\n\r\n   \r\n \n\t\t\t\t\t\t", "date": "2019.02.15", "title": "НАГЛОСТ И БЕЗСРАМИЕ: МС даде на Мис Тигрова в политиката да изготвя правила за обучение на шофьори!"}
{"url": "http://www.bnews.bg/article/256835-mvr_shte_pomaga_na_balgarite_pri_brekzit", "text": "\n От днес на официалния сайт на МВР има специална рубрика \"Брекзит\". Тя има за цел да предоставя на гражданите на Обединеното кралство и членовете на техните семейства, които са се установили в България, информация за реда и условията за влизане и пребиваване в страната след оттеглянето на Обединеното кралство от ЕС, съобщиха от пресцентъра на ведомството. \r\n\r\n Ето какво съобщават още от МВР: \r\n\r\n \"По предложение на МВР на 13 февруари 2019 г. Министерският съвет взе решение за одобряване и внасяне в Народното събрание на законодателни предложения във връзка с оттеглянето на Обединеното кралство от Европейския съюз без споразумение. \r\nСлед оттеглянето си от Европейския съюз Обединеното кралство ще бъде трета страна и влизането и пребиваването на британските граждани в Република България ще се извършва по реда и при условията на Закона за чужденците в Република България и правилника за неговото прилагане.  \r\nПодготвените от Правителството изменения предвиждат изключение от това положение за британските граждани и членовете на техните семейства, които са се установили в България и са изградили трайни връзки с нашата страна.  \r\n\r\n Целта на уредбата е да запази правата на пребиваване на тези граждани такива, каквито са към момента на оттеглянето.  \r\nВъв връзка с това е предвидена процедура по пререгистрация на всички граждани от посочените в законопроекта категории. С преминаването й тези граждани ще придобият специален статут, позволяващ спрямо тях да бъдат прилагани основанията и изискванията, които са били приложими към тях към момента на Брекзит, т.е. основанията по законодателството за европейските граждани.  \r\n\r\n Чрез предоставянето на този статут британските граждани и членовете на техните семейства, избрали да живеят и работят у нас, ще могат да продължат живота си в страната така, както и преди Брекзит.  \r\nПредлаганата уредба е реципрочна на тази, която британската страна ще предложи за гражданите на Европейския съюз, в т.ч. българските граждани, които към 29 март 2019 г. са се установили и пребивават законно в Обединеното кралство. При оттеглянето на Обединеното кралство от Европейския съюз без споразумение липсва преходен период, какъвто щеше да има, ако споразумението беше вляло в сила. Въпреки това, Британското правителство заяви своята решимост да третира гражданите на ЕС по начин, не по-малко благоприятен от предвидения в споразумението. В съответствие с това внесеният законопроект осигурява реципрочност по отношение както на правата, така и на сроковете за тяхното упражняване.  \r\n\r\n Право да кандидатстват за новия статут ще имат гражданите на Обединеното кралство и членовете на техните семейства, които към 29 март 2019 г. пребивават законно в Република България. Те ще разполагат със срок до края на 2020 г. за да извършат своята пререгистрация. За целта те ще трябва да се явят лично и да подадат заявление в дирекция „Миграция“ или в областните дирекции на МВР, като приложат документите, изискващи се по законодателството за гражданите на ЕС за съответния вид пребиваване.  \r\nСлед подаване на заявлението е предвиден едномесечен срок за издаване на разрешение за пребиваване, през което време кандидатите ще разполагат с временно удостоверение. Таксата за издаването на разрешение за пребиваване е в същия размер като таксите, които гражданите на ЕС плащат за подобен вид услуга.  \r\nАко Споразумението за оттегляне влезе в сила, Министерството на вътрешните работи има готовност да го изпълнява, както и да предложи съответни мерки с оглед гарантиране правата на гражданите.\" \r\n \n\t\t\t\t\t\t", "date": "2019.02.15", "title": "МВР ще помага на българите при Брекзит"}
{"url": "http://www.bnews.bg/article/256813-lora_krumova_zaryazana_ot_mazha_si_s_dvete_detsa", "text": "\n Лора Крумова едва успява да се справя с ежедневието си на майка. Тв водещата, която роди второто си дете през септември миналата година, е принудена сама да отглежда сина си и дъщеря си. \r\n\r\n Близки до журналистката издават, че още в началото на зимата половинката й Сотир, който през лятото е учител по сърф на къмпинг „Градина“ си хванал багажа и заминал за Банско. Там през студените месеци си изкарвал хляба като инструктор по ски и сноуборд на пистите в курорта, писа „Ретро“. \r\n\r\n Откакто я изоставил с децата, двамата не се били виждали, защото потокът от туристи не секвал и Сотир не можел да се прибере до София. Общувал с жена си само по телефона и не можел да й помага по никакъв друг начин освен финансово. \r\n\r\n За подкрепа в грижите за децата Лора разчитала на роднините си и пуснала сина си Явор на градина, за да има повече време. \r\n \n\t\t\t\t\t\t", "date": "2019.02.15", "title": "Лора Крумова зарязана от мъжа си с двете деца "}
{"url": "http://www.bnews.bg/article/256830-orlando_blum_i_keyti_peri_se_sgodiha_navrah_sveti_valentin", "text": "\n Певицата Кейти Пери каза \"да\" на Орландо Блум след 3-годишния им романс. \r\n\r\n Актьорът ѝ предложи на Свети Валентин с розов ретро пръстен, съобщават от \"24 часа\", цитирайки \"Дейли мейл\". \r\n\r\n Пери сподели снимка в Инстаграм с любимия си и бижуто на своята ръка. Майката на певицата също съобщи радостната новина във Фейсбук, като написа: \r\n\r\n \"Вижте кой се сгоди миналата нощ\". \r\n\r\n Орландо предложил на изпълнителката под арка във формата на сърце, а тя се разплакала. И двамата изглеждали изключително развълнувани на сцената. \r\n\r\n В този специален момент за двойката Кейти Пери бе с цикламена рокля на дизайнерката Александра Рич. Маникюрът ѝ също бе в същата гама и перфектно пасна на пръстена, с който Блум ѝ предложи брак. \r\n\r\n За да бъде в тон с празника, певицата бе и с големи обици, както и искрящ колан, във формата на сърце. Пиарите на двете знаменитости все още не са потвърдили официално, че годежът е факт. \r\n\r\n В интервю за списание Paper преди няколко дни Кейти сподели: \r\n\r\n \"Аз съм изключително прагматична и не съм капризна... Имам предвид, че бях женена на 25 години. Сега съм на 34, минаха почти 10 години оттогава. Да си с един човек до края на живота си - не бях сигурна, че това е за мен. Аз съм доста по-различен човек.\" \r\n \n\t\t\t\t\t\t", "date": "2019.02.15", "title": "Орландо Блум и Кейти Пери се сгодиха навръх Свети Валентин"}
{"url": "http://www.bnews.bg/article/256827-skandalno_eto_kak_vlastite_sa_davali_balgarsko_grazhdanstvo_na_izdirvani_chuzhdentsi", "text": "\n След като разказа за македонския гражданин Бранко М., получил българско гражданство, въпреки че е лежал в затвора, издирван и със забрана да влиза в Шенген, а проверките на българските власти не показаха, че има такива случаи, Валя Ахчиева публикува и втора част на разследването си. \r\n\r\n В нея журналистката дава и други примери за това, че властите са давали български паспорти и на издирвани и осъдени чужденци. \r\n\r\n Случаят Любиша П. \r\n\r\n Македонският гражданин Любиша П. е получил българско гражданство с указ на вицепрезидента на 20.12.2016 год. \r\n\r\n В дирекция „Международно оперативно сътрудничество” на МВР обаче се получава известие от Интерпол, че той е обявен за издирване с цел задържане и екстрадиция. На 31.10.2018 г. от МВР уведомяват за това и Министерството на правосъдието.  \r\n\r\n По данни на Интерпол на 19.09.2015 год. издирваният Любиша П. е влизал в България с автомобил и граничните служители са открили 9,78 гр. кокаин, пакетиран в чанта. На лицето е постановена присъда от 20.12.2017 год. от Съда в град Струмица, Македония, с която е осъдено на 1 година лишаване от свобода за незаконно производство и разпространение на наркотични вещества и прекурсори. \r\n\r\n Какви становища са дали МВР и ДАНС на Съвета по гражданство през 2016 година, когато молбата на Любиша П. е била уважена? Какво са проучили за него, пита Ахчиева. \r\n\r\n Случаят Благоя К.  \r\n\r\n Благоя К., македонски гражданин, получава български паспорт с указ на вицепрезидента от 18.06.2010 г.  \r\n\r\n На 02.03.2018 г., 29.03.2018 г. и 27.04.2018 г. от дирекция „Международно оперативно сътрудничество” – МВР пристигат писма в Министерството на правосъдието, че Благоя К. е със забрана за влизане в Шенген и е с шенгенски идентификационен номер на Норвегия. Той е бил осъден на 09.02.2007 г. от Апелативен съд – Borgarting за компютърно престъпление и квалифицирана кражба в съучастие на 2 години и 6 месеца лишаване от свобода. \r\n\r\n През месец юли 2006 година, в Осло, той успял да получи достъп до данни на голям брой банкови карти чрез поставяне на скимиращо устройство на два банкомата. \r\n\r\n От 31.07.2006 г. до 08.08.2006 г. е бил съучастник в използването на банкови карти. Норвежките полицейски власти ни уведомяват, че лицето е влязло и пребивавало незаконно на територията на Кралство Норвегия. Забраната за влизане в Шенген пък е в сила от 12.03.2008 г. и е със срок на валидност до 13.12.2019 г. \r\n\r\n На 28.06.2018 година Съветът по гражданството в Министерството на правосъдието решава да му бъде отнето българското гражданство. \r\n\r\n Случаят Илия С. \r\n\r\n Илия С. е македонски гражданин. Получил е български паспорт с указ на вицепрезидента на 17.11.2011 година. \r\n\r\n На 21.09.2017 г. и 12.02.2018 г. дирекция „Международно оперативно сътрудничество” към МВР уведомява Министерството на правосъдието, че Илия С. е с отказ за влизане в Шенген, с шенгенски идентификационен номер на Италия. \r\n\r\n Мярката е наложена от префектура PIACENZA заради нелегални влизания и пребивавания на територията на страната, като мярката е била издадена на 29.09.2005 година, а забраната за влизане в Шенген е валидна до 17.09.2019 год. \r\n\r\n Оказва се, че при получаването на българско гражданство Илия С. е бил вече 6 години със забрана да влиза в Шенген. \r\n\r\n Гражданството му е отнето на 17.05.2018 г.  \r\n\r\n Случаят Аце И. \r\n\r\n Аце И., отново македонски гражданин, получил български паспорт с указ от 26.07.2012 год.  \r\n\r\n На 25.01.2018 г., дирекция „Международно оперативно сътрудничество” към МВР уведомява с писмо Министерството на правосъдието, че Аце И. има наложена забрана за влизане и пребиваване на територията на страните от Шенгенското пространство заради присъда от Окръжния съд в Будапеща от 26.01.2012 год. за злоупотреба с наркотични вещества в големи количества. За това той е наказан с експулсиране за срок от 4 години. \r\n\r\n Българското гражданство му е отнето на 04.04.2018 год. \r\n\r\n Случаят Марко К.  \r\n\r\n Албанският гражданин Марко К. е получил българско гражданство на 27.12.2012 г. \r\n\r\n С писма от 26.08.2013 г. и от 28.11.2016 г. дирекция „Международно оперативно сътрудничество” уведомява Министерството на правосъдието, че лицето е със забрана за влизане в Шенген с шенгенски идентификационен номер на Гърция. \r\n\r\n Гръцките власти са уведомили българското МВР, че Марко К. е арестуван няколко пъти за нелегално влизане и престой в Гърция и фалшифициране на документи. Осъден е на 4 месеца затвор, като е депортиран на 13.05.2011 год., а забраната за влизане в Шенген е от 26.04.2011 г. \r\n\r\n Българското гражданство на Марко К. е отнето на 13.04.2017 год. \r\n\r\n Списъкът с такива случаи продължава, но всички показват една и съща схема.  \r\n\r\n Регистрирани вече лица в Шенгенската информационна система, които са осъдени и са със забрана за влизане в Шенген, идват в България да си подадат документите за българско гражданство - първо в Държавната агенция за българите в чужбина, а след това в Министерството на правосъдието. Образува се преписка на всеки молител за български паспорт, а след това ДАНС и МВР проучват всеки кандидат. \r\n\r\n И тук идва проблемът за българските служби. Те търсят в своите системи данни за лицата, но тях ги няма в базата данни. Защо? Защото тези хора са дошли в България като фантоми. Те не живеят в България. Те не работят в България. Те дори не извършват престъпления в България, за да са регистрирани някъде. И има причина за всичко това - не е изпълнен принципът на уседналост, обяснява Валя Ахчиева. \r\n\r\n В Закона за българското гражданство има чл.12 ал.1 т.2, според който се изисква, чужденците да имат не по-малко от 5 години постоянно пребиваване в България, за да получат български паспорт. Изключение законът прави само за тези, които представят удостоверение за български произход. И практиката досега показва, че точно това изключение генерира порочни схеми.  \r\n\r\n Според това изключение в закона, ако си се снабдил от ДАБЧ с удостоверение за български произход, тогава не е нужно дори да се намираш физически в България, за да получиш български паспорт. Можеш ей така, минавайки през България, да пиеш едно кафе и да подадеш документи. После ще минеш да пиеш още едно кафе и…ще си получиш паспорта, допълва Ахчиева. \r\n\r\n По думите ѝ все пак има начин това да се случи - ако от ДАНС отидат в сградата на МВР – в дирекция „Международно оперативно сътрудничество” – сектор „СИРЕНЕ”, и погледнат в Шенгенската електронна система. Това се отнася обаче само за тези, които имат присъди в Европа. \r\n\r\n За лицата от трети страни няма електронна система, в която да се погледне. Проучването за тях е сложно и дълго и изисква доста работа с бюрата на Интерпол в тези трети страни. \r\n\r\n И като няма факти, питам се, колко обективни са тогава Становищата на българските служби? Колко „тежат” те? Каква стойност имат, след като някои хора си лежат по затворите, а МВР и ДАНС ги проучват през това време? А като излязат от затвора, получават българския си паспорт. После чакаме да ги хванат някъде в Европа, за да научим тези факти за тях, подчертава Ахчиева. \r\n \n\t\t\t\t\t\t", "date": "2019.02.15", "title": "Скандално: Ето как властите са давали българско гражданство на издирвани чужденци!"}
{"url": "http://www.bnews.bg/article/256822-tsetsi_krasimirova_poddarzha_forma_s_boks", "text": "\n Цеци Красимирова ясно показва, че с нея шега не бива – поне по отношение на спорт и дисциплина. Отскоро фаталната красавица тренира активно бокс, като по този начин поддържа и атлетичната си фигура. \r\n\r\n Наскоро в социалните мрежи тя качи кратко видео от последната си тренировка в Испания, в което си личи колко добре владее техниката на бойното изкуство. \r\n\r\n Любопитен детайл е, че треньорът й е българин. Двамата тренират с екипи, на които ясно личи българския трибагреник. \r\n\r\n Ден по-рано – на „Свети Валентин” пък, Цеци не скри колко влюбена продължава да бъде в дългогодишния си приятел – американският мултимилионер Майкъл Струмейтис. „Благодаря ти, любов моя”, написа манекенката под фотоса си в социалните мрежи, на който е с огромен букет червени рози в ръцете. \r\n\r\n Двамата се познават от близо 10 години, имали са и раздели, но решението да споделят живота си вече изглежда окончателно. \r\n \n\t\t\t\t\t\t", "date": "2019.02.15", "title": "Цеци Красимирова поддържа форма с бокс"}
{"url": "http://www.bnews.bg/article/256815-taynata_lyubov_na_aleks_raeva_zhivee_v_chuzhbina", "text": "\n Докато си почива от професионалните ангажименти, Алекс Раева се отдава на екзотични приключения. Сега тв водещата и певица е на гмуркане в Катар. Както е известно, тя е почитателка на дайвинга и не пропуска да покаже кадри от изумителния подводен свят в профила си в Инстаграм. Тя е там заедно с колежката си Мария Игнатова, а след това я чака още едно пътешествие с новия й приятел, когото пази в пълна тайна, писа „Галерия“. \r\n\r\n По време на едно от пътуванията си до Малдивите миналата година Алекс го показа като силует в далечината, а към кадрите често се появяваше хаштаг #love. Алекс и новото й гадже се познават отдавна, но са заедно от около две години. \r\n\r\n „Крия новия мъж до мен, защото той не желае да разкривам името му. Има правото на избор и аз се съобразявам с него“, разказва Раева, която е убедена, че показността усложнява всяка връзка. \r\n\r\n Приятелят на Алекс живее и работи в чужбина и двамата се виждат рядко – няколко пъти в месеца. В началото им било трудно да свикнат с дистанцията. Научили се обаче да оценяват хубавите моменти и да свързват всяко виждане с емоциите от мястото, където са се срещнали. \r\n\r\n Двамата се познават все пак в България, а връзката им се случила след много писане и говорене. Гаджето й е с година по-голям от нея и по собствените й думи имал забележителна кариера зад граница. Въпреки силната емоция, Алекс не обмисля да зареже своята работа и да замине при приятеля си в чужбина. Иначе темата за деца не й е чужда. Тя иска да стане майка още когато е била с Дончо, но не успява да забременее. В момента не си прави планове в тази насока, тъй като вярва, че всичко се случва в подходящия момент. \r\n \n\t\t\t\t\t\t", "date": "2019.02.15", "title": "Тайната любов на Алекс Раева живее в чужбина"}
{"url": "http://www.bnews.bg/article/256812-es_ni_dava_milioni_za_chist_vazduh", "text": "\n Средства за 12 проекта в областта на околната среда ще получат 10 държави от ЕС, съобщи Европейската комисия.  \r\n\r\n Страните, които получават средствата, са Австрия, България, Чехия, Естония, Финландия, Гърция, Унгария, Италия, Португалия и Словения. Проектите са насочени към опазването на природата, водите, въздуха. \r\n\r\n Избраните 12 проекта са с общ бюджет от 215,5 млн. евро, от които 116,1 млн. евро съфинансиране от ЕС. Средствата от ЕС се очаква да привлекат инвестиции до 3,2 млрд. евро. \r\n\r\n Градове в България и Унгария ще получат средства за борба със замърсяването на въздуха. Проектите, които ще бъдат подкрепени, включват подмяна на замърсяващите битови отоплителни уреди или осигуряването на чист обществен транспорт, велоалеи, електрически зарядни станции. Двата проекта са с общ бюджет от 32,6 млн. евро, се посочва в съобщението, цитирано от БТА. Уточнява се, че средства в нашата страна ще бъдат насочени към София, Бургас, Велико Търново, Монтана, Русе и Стара Загора. \r\n\r\n В тези градове живее една трета от българското население, подчертават от ЕК.  \r\n \n\t\t\t\t\t\t", "date": "2019.02.15", "title": "ЕС ни дава милиони за чист въздух"}
{"url": "http://www.bnews.bg/article/256816-14_sa_zadarzhani_v_blagoevgrad_pri_spetsoperatsiya", "text": "\n \r\nСпециализираната прокуратура и ГДБОП извършват действия по разследването на организирана престъпна група за наркотици в Благоевград \r\nОт 20 часа на 14 февруари 2019 г. до момента Специализираната прокуратура и ГДБОП провеждат следствени действия по досъдебно производство срещу \r\nорганизирана престъпна група за разпространение на наркотици в Благоевград. \r\n\r\n Задържани за 24 часа по Закона за МВР са общо 14 лица. Претърсени са 14 адреса и 1 автомобил, извъшени са 3 лични обиска. Намерени и иззети са \r\nнаркотици – амфетамин, марихуана и кокаин. Предстои наблюдаващият прокурор да анализира събраните доказателства и да прецени на колко и кои от задържаните да бъдат повдигнати обвинения. \r\n  \r\n \n\t\t\t\t\t\t", "date": "2019.02.15", "title": "14 са задържани в Благоевград при спецоперация"}
{"url": "http://www.bnews.bg/article/256817-demonstranti_podkrepyat_kyoveshi_iskat_da_stane_glaven_evropeyski_prokuror", "text": "\n Демонстранти са се събрали в Букурещ пред сградата на Главната прокуратура, където се очаква да се яви Лаура Кьовеши, за да бъде обвинена в злоупотреба със служебно положение, вземане на подкуп и лъжесвидетелстване, съобщават румънските медии. \r\n\r\n Бързо стартиралото разследване на Специалния отдел за разследване на престъпленията в съдебната система дойде в момент, когато Кьовеши трябва да бъде изслушана в Европейския парламент в рамките на процедурата по избор на главен прокурор на новата Европейска прокуратура. Кьовеши е смятана за фаворит за поста, припомня БТА. \r\n\r\n Румънските медии съобщават, че пред Главната прокуратура са се събрали хора, които изразяват подкрепата си за Кьовеши. \"Г-жа Кьовеши, ние сме с вас\", \"СДП, червена чума\", \"Искаме справедливост, искаме коректно правосъдие\", \"Кьовеши - в Брюксел, оставка Тудорел\", гласят някои от плакатите. \r\n\r\n Министъра на правосъдието Тудорел Тоадер отстрани от длъжност като главен прокурор Кьовеши през лятото на миналата година. \r\n \n\t\t\t\t\t\t", "date": "2019.02.15", "title": "Демонстранти подкрепят Кьовеши, искат да стане главен европейски прокурор"}
{"url": "http://www.bnews.bg/article/256826-ne_e_dobra_praktika_da_se_slaga_razlichna_tsena_na_kuponite_za_hrana_v_uchilishtata", "text": "\n Просветният министър е против различната цена на купоните за обяд в училище. Такава практика е налице в десетина столични училища, докладвали на министъра от Регионалното управление по образование след поискана от него проверка. \r\n\r\n \"В София има такава практика, и то от тази година. Това, което получих информация от директори чрез РУО, е, че в повечето случаи това е практика, която са я поискали родителите\", разкри министърът. обикновено разликата била от 1 лев, какъвто и случай нашумя тази седмица - в едно училище се продавали купони с цена от 2,50 лв. и други от 3,50. Веднага някои от децата реагирали, че съучениците им ядат с купони за бедни. \r\n\r\n Според министъра може би има основание за различна цена на купоните за обяд, защото децата са различни, едни нужди има първокласникът, други десетокласникът. \"Но се обединихме, че това по-скоро не е добра практика, защото не е желателно разделението на децата. Макар и децата да са различни, училището не трябва да е това, което да усилва различието, напротив, образователната система трябва да е тази, която осигурява равни възможности на всички деца\", категоричен е министърът на образованието. \r\n\r\n \"Най-дората практика е може би децата да имат възможност за избор между различни менюта\", смята Красимир Вълчев. По случая с Айтос, където децата от селата, докарвани с училищния автобус, обядвали безплатно, а останалите, от града, плащали по 2 лева, министърът отсече, че никъде в нормативната уредба няма такова положение, съобщи Канал 3. \r\n\r\n \"Там са разделени децата. Нищо не предполага такава презумпция за разделение. Напротив, нормативите за целодневна организация и поевтиняване на храненето са в един и същи размер, винаги във всички училища правата на децата до обедно хранене са едни и същи. Изказах го това становище. Доколкото знам, училището в Айтос е взело мерки да уеднакви цената\", добави Вълчев. Според него, ако на едно училище не му достигат средствата, за да дотира изцяло безплатен обяд, то трябва да ги използва, за да намали цената на купоните, но на всички в равен размер. \"Това е постановката\", категоричен е министърът. \r\n \n\t\t\t\t\t\t", "date": "2019.02.15", "title": "Не е добра практика да се слага различна цена на купоните за храна в училищата"}
{"url": "http://www.bnews.bg/article/256814-lyubo_neykov_vze_visshe_na_47_g", "text": "\n Точно 20 години след дипломирането си в НАТФИЗ в класа по куклено актьорско майсторство на проф. Румен Рачев Любо Нейков взел още една диплома от същия ВУЗ. Комикът вече се хвалел с гордост, че е станал магистър на 47 години, защото наскоро завършил курса по продуцентство в Националната академия за театрално и филмово изкуство, писа „Ретро“. \r\n\r\n Любо дълго време обмислял да запише специализацията, но все се срамувал, че е преминал отдавна студентската възраст. \r\n\r\n „Хората на неговите години преподават вече в НАТФИЗ, не учат“, коментират колегите на актьора от гилдията. В крайна сметка Нейков се престрашил и в продължение на година и половина посещавал от дъжд на вятър лекции заедно с младежите, а накрая дори защитил дипломна работа. \r\n\r\n Двамата с Евтим Милошев разделили бизнеса си. Назначили външен управител на фирмата си „Дрийм тийм“ и създали две нейни малки поддружества – „Дрийм тийм пикчърс“ и „Дрийм тийм филмс“ ООД. В първата от тях като съдружник се е включил и режисьорът Мартин Макариев, съпруг на актрисата Луиза Григорова. В двете нови фирми името на Нейков не фигурира, защото той нямал нищо общо с „Откраднат живот“ и „Дяволското гърло“. Комикът въртял основно „Столичани в повече“ и театрални постановки, които фирмата му продуцира. Въпреки рокадите в бизнеса с Евтим нямали никакви спорове за пари. \r\n \n\t\t\t\t\t\t", "date": "2019.02.15", "title": "Любо Нейков взе висше на 47 г. "}
{"url": "http://www.bnews.bg/article/256821-ispaniya_obyavi_predsrochni_izbori", "text": "\n Политическата криза в Испания се задълбочава. Премиерът Педро Санчес вече  обяви, че в страната ще има предсрочни парламентарни избори. Те ще се проведат на 28 април. \r\n\r\n Дотук се стигна, след като тази седмица парламентът отхвърли бюджета му за 2019 г. Така на практика депутатите нанесоха тежък удар на правителство на малцинството. \r\n\r\n Социалистът Санчес дойде на власт едва през юни миналата година, след като правителството на Мариано Рахой падна при вот на недоверие. \r\n \n\t\t\t\t\t\t", "date": "2019.02.15", "title": "Испания обяви предсрочни избори"}
{"url": "http://www.bnews.bg/article/256823-bsp_poiska_anketna_komisiya_za_tol_sistemata_gerb_ochakvano_otkaza", "text": "\n Анкетна комисия в парламента да провери защо има проблеми с ТОЛ системата и кой е виновен за гафовете с електронните винетки, които побъркаха шофьорите в началото на годината. Това поискаха депутатите от БСП и изненоха информация, че фирмата-изпълнител на системата за е-винетките е била притискана и изнудвана. \r\n\r\n Пороците на системата за електронните винетки бяха заложени още при самото възлагане на поръчката, коментира от трибуната Димитър Данчев от левицата. Социалистът обясни, че заданието за поръчката е изработено без нормативен регламент, а необходимите законови промени са били напаснати по вече практически изработената електронна система. \r\nДанчев припомни, че по закон Електронната система за събиране на таксите за ползване на републиканската пътна мрежа трябваше да влезе в сила на 1 януари, но имаше проблеми със сайта, мобилното приложение, наличието на пунктове за самообслужване по бензиностанции и гранични пунктове, както и изобщо проверката дали автомобилът има винетка от страна на полицията. С две думи - пълен хаос. Експертите от АПИ се оправдаха, че системата е „нова, сложна“ и е нормално нещата да не се случват за „миг“. Интересното е, че \"сложната система\", която е \"нова\", е била уж тествана от август до декември миналата година. А АПИ е имала повече от четири месеца да се подготви за старта на системата. \r\n\r\n Защо в система за десетки милиони левове не са предвидени елементарни проверки за допустимост на въвежданите данни, така и не стана ясно. За сметка на това бяха обвинени „недобросъвестните граждани“, продължи с въпросите Данчев. \r\n\r\n По време на хаоса с електронните винетки в първите дни на новата година се разбра, че \"Капш трафик солюшънс\", които изграждат системата за електронни винетки и тол системата, не са отговаряли за изграждането на злополучния сайт bgtoll.bg. Очевидно според възложителите на поръчката за изграждане на тол системата, когато даваш 150 млн. лв за една електронна система, не е необходимо да получиш срещу тях и сайт, през който да извършваш събирането на електронните пътни такси, коментира Данчев. \r\n\r\n Той подчерта, че левицата е поискала договора, но той не е бил предоставен. По-късно научихме, че договорът и анексът към него се пазят в тайна, защото очевидно в тях има информация, която за пореден път показва порочността на модела на управление на обществените поръчки, каза още Димитър Данчев. \r\nПропуските, като липсата на колцентър, недоставени автомати за самообслужване, проблеми, свързани с дистрибуцията, ненужна фирма посредник, която събира гигантска комисионна, струват на държавата милиони, подчерта депутатът. И отново попита кой ще понесе отговорността. \r\nВярна ли е информацията, че частната фирма е получила от АПИ ексклузивни права за разпространение на винетки? Това защитава ли националния интерес, защото тези пари могат да бъдат прибирани от държавата, в лицето на АПИ, попита на свой ред зам.-председателят на групата на БСП Христо Проданов. Според него, ако са верни сметките, че системата ще генерира приход 1 млрд.лв. годишно, приходите на тази частна фирма ще бъдат в размер на 70 млн. лв.  \r\nГеорги Свиленски попита имало ли е в обществената поръчката намалени дейности. Имало ли е заповед от АПИ една седмица преди 31 декември да спре монтажа на тол апаратите, които направиха този хаос, който и вие оценихте в началото на годината, бе следващият въпрос на Свиленски към регионалния министър Петя Аврамова. \r\n\r\n По тази причина ние искаме комисия, която не да разследва, а да види всички обстоятелства по обявяването на поръчката, подчерта социалистъти и обърна внимание, че тази поръчка и била спирана 5 пъти. По думите му това е сигурен признак, че е имало проблем. \r\n\r\n Социалистите настояха за временна анкетна комисия, която да работи два месеца. Мнозинството, очаквано, отхвърли предложението. Вместо това Александър Ненков от ГЕРБ поиска парламентът да задължи министъра да направи до края на март Обществен консултативен съвет и на всеки два месеца да се отчита за ТОЛ системата, пише \"Дума\". \r\n \n\t\t\t\t\t\t", "date": "2019.02.15", "title": "БСП поиска анкетна комисия за ТОЛ системата, ГЕРБ очаквано отказа"}
{"url": "http://www.bnews.bg/article/256805-shefat_na_infektsioznoto_v_stolichnata_sv_anna_razkri_podrobnosti_za_bolnite_ot_morbili_detsa", "text": "\n Д-р Петър Петров, началник на \"Инфекциозно отделение\" в УМБАЛ \"Св. Анна\", разкри подробности за състоянието на децата от Разлог, които са болни от морбили и са настанени в столичната болница за лечение. \r\n\r\n „Децата са на възраст от 4 месеца до 6 години и са в УМБАЛ \"Св. Анна\" от вчера следобед. Те не са имунизирани и повечето от тях са лекувани в локалната болница заради различни заболявания - пневмонии, бронхити и др. Заболяването им с морбилна инфекция е започнала от болницата. Всичките деца днес са в сравнително добро състояние. Сега задачата ни е да не позволим влошаване на състоянието на децата“, обясни той, предаде репортер на Novini.bg. \r\n\r\n На въпрос дали има опасност от епидемия, д-р Петров отговори, че опасност няма, имало е епидемичен взрив, който са момента е овладян. \r\n\r\n Д-р Петър Петров посъветва всички родители да имунизират децата си и при всеки един обрив да се обръщат към медици. При тези, които са имунизирани, трябва да се спазва хигиена, добър хранителен режим и имунна среда. \r\n\r\n   \r\n \n\t\t\t\t\t\t", "date": "2019.02.15", "title": "Шефът на Инфекциозното в столичната \"Св. Анна\" разкри подробности за болните от морбили деца"}
{"url": "http://www.bnews.bg/article/256828-dashteryata_na_tsvetana_maneva_raboti_v_starcheski_dom", "text": "\n Единствената дъщеря на Цветана Манева от брака й с Николай Пенчев е постъпила в старчески дом във Виена, но като медицински работник. Надежда започнала новата работа в австрийската столица, където емигрира преди много години, от началото на 2019-а. Взели я, защото била опитен кадър, а преди да стане част от колектива, помагала на пенсионери на частно и имала много добри препоръки, писа „Ретро“. \r\n\r\n Надежда има дълъг стаж в бранша, макар никога да не си била представяла, че това ще бъде нейното призвание. Навремето, когато със съпруга си Борислав Петранов, който е назначен за директор на Дом „Витгенщайн“ във Виена, а после бе свален от поста, емигрирали, имала съвсем различни професионални амбиции. \r\n\r\n Финансовият недоимък и скандалите около името на мъжа й обаче я принудили да започне да се грижи за възрастни хора, за да се препитават. \r\n \n\t\t\t\t\t\t", "date": "2019.02.15", "title": "Дъщерята на Цветана Манева работи в старчески дом "}
{"url": "http://www.bnews.bg/article/256774-magi_zhelyazkova_izumi_fenovete_si", "text": "\n „Зелено, зелено... всичко е зелено”. Дори лицето на Маги Желязкова \r\n\r\n Мисис България сподели забавен кадър в социалните мрежи, на който е с лице като на Шрек, пише „България днес”. Двамата може и да си приличат, но само по цвят на кожата. \r\nНа килограми моделката все още е перфектна. Маги сама се похвали със зелената си маска за свежа кожа и въобще не се притеснява феновете й да я видят така. \r\nАко обаче човек е сънен и я види с тази смес върху лицето, със сигурност ще се стресне. И може да му прескочи сърцето. \r\n \n\t\t\t\t\t\t", "date": "2019.02.15", "title": "Маги Желязкова изуми феновете си "}
{"url": "http://www.bnews.bg/article/256820-darzhavata_tryabva_da_dade_1_mlrd_leva_ako_reshi_da_izkupi_tereni_po_chernomorieto", "text": "\n Над 1 млрд. лв. ще трябва да отдели държавата, ако се вземе решение да бъдат изкупени терени по Черноморското крайбрежие, които попадат в частни имоти. Това стана ясно от отговор на министъра на регионалното развитие и благоустройството Петя Аврамова на въпрос на журналисти в парламента. \r\n  \r\n„Нека да попитаме българските граждани искат ли в пясъците на Черноморието да изтече една магистрала и над 1 млрд. лв. да бъдат дадени за изкупуване на тези терени“, коментира Аврамова. \r\n  \r\nТя обясни, че всички тези терени са попаднали в частни ръце в периода 2006 - 2007 г. чрез заменки или връщане на собственици като земеделски земи, впоследствие обаче са променили предназначението им и попадат в урбанизирани територии с разрешение за строеж. \r\n  \r\n„Има терени, в които дюните са малка площ, тогава за мен е неоправдано от терен 4 декара да отчуждим 100 квадрата дюни, защото останалата част на терена остава с възможност за строеж“, посочи министърът. \r\nТя допълни, че такъв е случаят с терен на плажа Корал. За този терен има заповед за спиране на строителство от 2014 г. от МОСВ, тази заповед е потвърдена от ВАС и в момента там не може да се строи, каза Аврамова, пише Дарик. \r\n  \r\n„Не са стартирали никакви процедури по екологичното законодателство, за да се получи разрешение и отпадане на тази заповед“, допълни тя. \r\n \n\t\t\t\t\t\t", "date": "2019.02.15", "title": "Държавата трябва да даде 1 млрд. лева, ако реши да изкупи терени по Черноморието"}
{"url": "http://www.bnews.bg/article/256806-prisadata_na_elena_poptodorova_za_krazhba_na_krem_vleze_v_sila", "text": "\n Присъдата на бившия посланик на България в САЩ Елена Поптодорова за кражбата на крем от летището във Варшава влезе в сила вчера. \r\n\r\n Това съобщи в. „Монитор“, позовавайки се на TVNWarszawa. \r\n\r\n Това сe случи след като Окръжният съд във Варшава отхвърли протеста на прокуратурата и остави в сила наказанието, постановено от първоинстанционния съд през октомври м. г. – условно прекратяване на производството с едногодишен изпитателен срок, опция, предвидена от полския НК. \r\n\r\n Елена Поптодорова беше задържана на летише „Фредерик Шопен“ на 27 февруари 2017 при завръщането си във Варшава три дни, след като е установено, че е откраднала скъп крем от безмитния магазин на летището. \r\n\r\n Кремът е намерен у нея, алуминиевото капаче на крема не е било дори повдигнато, липсвала е само кутията. Българката пожелала споразумение с прокуратурата, но в момента, в който трябваше съдът да го одобри, защитата и представи отказ от споразумение и настоя делото да се гледа по същество. \r\n\r\n Съдът прекрати условно наказателното производство срещу подсъдимата за изпитателен период от 1 година, присъдил е от подсъдимата в полза на Фонда за пострадали от престъпления и за Постнаказателна помощ парична сума в размер на хиляда злоти, а също така е присъдил в полза на Държавния бюджет 170 злоти за възстановяване на съдебните разноски по делото. \r\n\r\n Протест срещу условното наказание внесе прокурор Станислав Вешняковски. Адвокатът настояваше за приемане на кражбата като инцидентна, тъй като до този момент подсъдимата никога не била влизала в конфликт със закона. \r\n \n\t\t\t\t\t\t", "date": "2019.02.15", "title": "Присъдата на Елена Поптодорова за кражба на крем влезе в сила\r\n"}
{"url": "http://www.bnews.bg/article/256807-olimpiyski_shampion_po_dzhudo_kontuzi_putin", "text": "\n Владимир Путин се контузи по време на тренировка по джудо в Сочи. При едно от единоборствата с олимпийския шампион Беслан Мудранов руският президент изкълчи палеца си. \r\n\r\n Спортистите веднага превързаха пръста на Путин и тренировката продължи. Руският президент е майстор на спорта по джудо и самбо, има и черен пояс по карате. \r\n \n\t\t\t\t\t\t", "date": "2019.02.15", "title": "Олимпийски шампион по джудо контузи Путин\r\n"}
{"url": "http://www.bnews.bg/article/256836-burgaskata_prokuratura_proveryava_spryana_proverka_za_obsebeni_zemi_v_nesebar", "text": "\n Апелативна прокуратура – Бургас се самосезира по журналистически материал и ще извърши проверка на постановление на Окръжната прокуратура в града (от 17.01.2019 г.), с което е постановен отказ за образуване на досъдебно производство, съобщиха от държавното обвинение. \r\n\r\n Преписката е започнала по жалба на Председателя на Управителния съвет на Националната асоциация „Българско Черноморие“. В същата се твърди че достъпът до 600 дка общински горски масив край с.Емона, Община Несебър, е неоснователно възпрепятстван. \r\n\r\n В постановлението на окръжната прокуратура е посочено, че не са налице достатъчно данни за извършено престъпление от общ характер.       \r\n\r\n Преписката по случая е изискана от Апелативна прокуратура Бургас, която е компетентна да извърши служебна проверка за обоснованост и законосъобразност на така цитирания прокурорски акт. \r\n\r\n   \r\n \n\t\t\t\t\t\t", "date": "2019.02.15", "title": "Бургаската прокуратура проверява спряна проверка за обсебени земи в Несебър"}
{"url": "http://www.bnews.bg/article/256809-ima_treti_zapozodryan_za_otravyaneto_na_skripal", "text": "\n Британски следователи са идентифицирали офицер от руското военно разузнаване ГРУ като трети заподозрян за отравянето на бившия руски двоен агент Сергей Скрипал, заявиха европейски източници по сигурността, цитирани от Ройтерс. \r\nТе потвърдиха съобщението на разследващия уебсайт \"Белингкат\", който вчера идентифицира като заподозрян висшия офицер от ГРУ Денис Сергеев, завършил Военно-дипломатическата академия на Русия. \r\nСкрипал и дъщеря му Юлия бяха отровени с нервнопаралитично вещество през март 2018 г. в английския град Солсбъри. Впоследствие и двамата се възстановиха. \r\nПрез септември британската прокуратура обвини двама руснаци, известни с псевдонимите Александър Петров и Руслан Боширов, в опит за предумишлено убийство. Русия отрича да е замесена в отравянето. \r\n \n\t\t\t\t\t\t", "date": "2019.02.15", "title": "Има трети запозодрян за отравянето на Скрипал"}
{"url": "http://www.bnews.bg/article/256783-totsa_razkri_kak_e_svalila_11_kila_za_mesets", "text": "\n Бившата миска Антония Петрова роди сина си Благовест преди по-малко от месец, а вече е в отлична форма. Тя се похвали, че за три седмици е свалила 11 килограма и си е върнала манекенските мерки. За да докаже твърдението си, блондинката показа и снимки. Облечена в прилепнал клин и изрязана горна част, тя успя да впечатли почитателите си с тънка талия. \r\n„Това е резултатът от естественото раждане, кърменето и личната грижа за сина ми – стопих 11 килограма! Отново съм в чудесна форма! Изводът е -  раждайте естествено, кърмете и се грижете пълноценно за децата си, така ще отслабнете без спорт и диети”, коментира г-жа Батинкова. И допълни, че никога не се е ограничавала в храненето, а стройната си фигура дължи най-вече на добрия ген. \r\nБлондинката до последно се чудела дали да роди по естествен път или чрез секцио, но благодарение на професионалистите в частна софийска болница не се стигнало до операция. Антония се възстановила бързо и била изписана на третия ден след раждането. Улисана в грижи за новороденото, тя неусетно свалила всички натрупани килограми по време на бременността и днес се хвали с напълно плосък корем. \r\nПетрова е категорична, че ще се опита да кърми сина си възможно най-дълго. Тя не се притеснявала, че може да развали бюста си, защото здравето на бебето било по-важно от суетата й. Младата майка отказала да ползва услугите на детегледачки и сама се справяла с отглеждането на малкия Благовест. Разбира се, съпругът й Ивайло Батинков също се включвал активно и денонощно бдял над бебето. \r\nМъжът на Тоца не бил от притеснителните родители и даже сам настоял да присъства на раждането, за да подкрепи любимата си и да й вдъхне кураж по време на контракциите. Момченцето се появило с тегло 3,600 кг и през цялата бременност вървяло по-едро от обичайното, та съществувала вероятност да проплаче по-рано, но в крайна сметка дочакало термина, пише \"Уикенд\". \r\nАнтония кръсти наследника си на своя свекър, който много държал внучето да носи неговото име. Тя твърди, че е в отлични отнощения и със свекърва си – противно на слуховете, че не могат да се гледат, двете дами се разбирали много добре. \r\n \n\t\t\t\t\t\t", "date": "2019.02.15", "title": "Тоца разкри как е свалила 11 кила за месец"}
{"url": "http://www.bnews.bg/article/256808-sadat_varna_na_mayka_deteto_otneto_zashtoto_nyamala_kola_i_dohodi", "text": "\n Районният съд в Смолян отхвърли искането на социалните за настаняване в приемно семейство на двумесечния Александър от родопското селце Речани, който бе отнет от майка си Симона Алексова, тъй като нямала кола, доходи и елементарни жилищни условия за гледане на новородено.  \r\n\r\n Според съдия Райна Русева не са налице причини за настаняване на малкия Александър извън семейството. Съдът прецени, че бебето има право да е при майка си и да осъществява непрекъснат контакт със своите родители, съобщи адвокат Петър Николов. \r\n\r\n Александър е роден на 11 декември в смолянската болница. По време на бременността си, 26-годишната му майка посещавала АГ консултации. Детето било чакано и желано, въпреки че Симона е самотна майка. Бащата обещал, след ДНК тест, да припознае момченцето и да поеме отговорността си за него. За това обаче не е имало време, защото Александър е взет дни след раждането си от социалните. Самото раждането е било преждевременно и със секцио по медицински показатели. \r\n\r\n Бебето бе поверено на приемни родители веднага след изписването му от неонатологичното отделение на МБАЛ- Смолян. От отдел \"Закрила на детето\" мотивираха през януари тази стъпка с резултатите от проверка на условията в дома на майката. Проверката е предизвикана след сигнал от медици от неонатологичното отделение, а инспекцията от страна на социалните работници е потвърдила предположенията, че бебето би било в риск в семейната си среда. \r\n\r\n 26-годишната Симона обаче разказа пред медии, че социалните работници й обяснили, че ако малкият се разболее, в селото им нямало лекар и тя нямало как да го закара до болница в Смолян, защото няма кола. Освен това била заплашена, че ще бъде освидетелствана за психично болна.  \r\n\r\n Съдебното решение, което може да бъде обжалвано, подлежи на незабавно изпълнение. Делото пък бе гледано при закрити врата. От \"Социално подпомагане\" заявиха, че ще решат дали да обжалват решението, след като получат мотивите на съда, пише Дир.бг.  \r\n \n\t\t\t\t\t\t", "date": "2019.02.15", "title": "Съдът върна на майка детето, отнето, защото нямала кола и доходи"}
{"url": "http://www.bnews.bg/article/256825-kratka_konstatatsiya_neyasno_badeshte_nato_e_v_kriza", "text": "\n НАТО е в криза. Това се посочва в доклад, в който се подчертава, че Алиансът е пред изпитание, докато се подготвя да отбележи 70 г. от създаването си. \r\n\r\n Докладът е представен от двамата бивши посланици на САЩ в НАТО Никълъс Бърнс и Дъглас Лют на започналата днес 55-та Мюнхенска конференция по сигурността. \r\n\r\n НАТО е единствената и най-важна организация, която допринася за сигурността, стабилността и мира в Европа и Северна Америка, се казва в доклада на Центъра за наука и международни отношения \"Белфър\" към Harvard Kennedy School, пише Нюз.бг. \r\n\r\n Съюзниците на НАТО обаче са изправени пред обезкуражаващи и сложни предизвикателства, които изпитват целта и единството на Алианса, предупреждават авторите. \r\n\r\n В изследването се отбелязва, че НАТО трябва да се справи с десет големи предизвикателства през тази година. В този дълъг списък влизат и предизвикателствата в самата организация. Най-важното предизвикателство, пред което НАТО никога не се е изправяло преди, е липсата на силно лидерство от страна на американския президент. \r\n\r\n Организацията трябва да действа решително през 2019 г., за да преодолее тези изпитания, да преодолее разделението в рамките на Алианса преди да е станало твърде късно, призовават авторите на изследването. \r\n\r\n Президентът Доналд Тръмп е първият американски президент, който разглежда ЕС като икономически съперник, а не като важен партньор на САЩ и НАТО. Анти-НАТО и антиевропейската му позиция бият тревога в европейските столици, където поставят под съмнение надеждността на американския президент като лидер на Запада за първи път от Втората световна война. \r\n\r\n Като други големи предизвикателства се посочват: възстановяването на европейската отбранителна мощ; поддържане на демократичните ценности в НАТО; сдържане на Русия на Владимир Путин; прекратяване на войната в Афганистан; съревнование с Китай и победа в технологичната битка в цифровата ера. \r\n \n\t\t\t\t\t\t", "date": "2019.02.15", "title": "Кратка констатация, неясно бъдеще: НАТО е в криза!"}
{"url": "http://www.bnews.bg/article/256811-parvata_kolektsiya_na_yana_sredkova_vdahnovena_ot_pikaso_i_ispaniya", "text": "\n Първата колекция дрехи от линията Green Bаsket на „Мисис България Свят 2018“ Яна Средкова е вдъхновена от цветовете на Испания и великият Пабло Пикасо. \r\n\r\n На страницата си във Фейсбук Яна представи част от блузите с щампи „Пурпурна гора“, „Четирите котки на Барселона“. Картините са дело на художничката Цветелина Русалиева, чиито цветни, изпълнени с настроение платна вече са познати в САЩ, Италия и Женева. Тя споделя, че идеята за „Четирите котки на Барселона“ се родила в едноименното  заведение в готическия квартала на Барселона, където Пикасо излага първите си картини. Блузите са от 100% памук в размери S,M,L. \r\n\r\n Спортно елегантните панталони на Green Bаsket ще бъдат представени от участничките в предстоящия конкурс “Lady Bulgaria”, издава Средкова. Колекцията ще включва и уникални дънки с инкрустирани кристали Сваровски и ръчно изработени колани. В същото време Мис България подготвя и уникална колекция за Fashion Week 2019 през април. \r\n\r\n Яна Средкова създава дрехите Green Bаsket,като продължение на успешната си бизнес линия свързана със здравословни храни, безглутеново и клетъчно хранене със същото наименование. \r\n\r\n Идеята е последователите на здравословния начин на живот, екологичните и органични материи, да намерят своята дреха за свободното време, при спорт, туризъм и пътувания, в делник, в работни или домашни условия. \r\n\r\n „Дрехите няма да са за активен спорт. Залагаме на екологични материи, шарени принтове, които освен удобство при носене, ще създават и настроение на нашите клиенти в свободното им време“, издава Средкова. \r\n\r\n \r\n \n\t\t\t\t\t\t", "date": "2019.02.15", "title": "Първата колекция на Яна Средкова вдъхновена от Пикасо и Испания"}
{"url": "http://www.bnews.bg/article/256810-obrat_prevozvachite_nyama_da_izlizat_na_protest", "text": "\n Превозвачите няма да излизат на протест. Това обяви на пресконференция председателят на Конфедерацията на автобусните превозвачи в България и председател на Браншовия съюз за стопанска инициатива в транспорта Магдалена Милтенова. \r\n\r\n До това решение, браншът е стигнал след среща с финансовия министър Владислав Горанов и министъра на транспорта на Росен Желязков в четвъртък. На нея превозвачите и държавата са се разбрали как да действат оттук насетне. \r\n\r\n \"Много е важно, че в разговорите с министрите Владислав Горанов и Росен Желязков постигнахме съгласие, че двете министерства започват активна работа за справяне с проблема с нерегламентираните превози. От години искаме това да бъде криминализирано. Ако успеем да се справим с този проблем, ще бъдат решени и останалите казуси, които произтичат от него”, заяви Милтенова и добави, че по време на срещата са начертали пътна карта, по която да се движат и да решат проблемите до месец юни. \r\n\r\n Милтенова обясни, че ще бъде създадена работна група, която ще работи за справянето с проблемите в бранша. Тя поясни още, че заедно с държавата са фиксирали и срок за промяна на Закона за автомобилните превози. \r\n\r\n \"Има необходимост да бъде дадена точна дефиниция обществения превоз на пътници. За да намери държавата начин да се справи с нерегламентираните превози“, посочи тя и добави, че срокът за промяна на Наредбата за субсидиите на транспорта и компенсациите е 2 месеца, като Постановление 66 също трябва да бъде променено. \r\n\r\n В отговор на журналистически въпрос дали действията им не са с цел да повлияят на евроизборите, Милтенова каза, че те не обслужват политически партии и заложените крайни срокове за решаване на проблемите е юни, което е след самите избори. \r\n\r\n Стана ясно още, че планираният протест за 18 февруари окончателно отпада, но ако държавата не спази поетите ангажименти, превозвачите ще бъдат принудени да излязат на протест, защото в противен случай браншът е изправен пред фалит, предаде Канал 3. \r\n \n\t\t\t\t\t\t", "date": "2019.02.15", "title": "ОБРАТ: Превозвачите няма да излизат на протест!"}
{"url": "http://www.bnews.bg/article/256796-nikoleta_lozanova_s_intimen_tatus_posveten_na_niki_m_goreshta_snimka", "text": "\n 33 години празнува днес новата звезда на \"Левски\" Валери Божинов. \"България Днес\" научи от отлично запознати източници, че нападателят няма да прави шумен купон. \r\n\r\n \r\nБожигол ще посрещне Христовата възраст у дома. Той е поканил на гости своя баджанак и съотборник при \"сините\" Ники Михайлов. Двамата са свързани прекалено много и са като едно семейство. Именно вратарят е като втори баща на дъщеричката на Валери от брака му с Николета Лозанова. Малката Никол също ще присъства на празника на татко си. В същото време дългогодишното гадже на рожденика - Биляна Дол, е първа приятелка с Николета. Двете са почти неразделни. Дори навръх Свети Валентин сръбкинята показа снимка с дружката си. Двете брюнетки са замязали досущ като близначки. Те самите нямат търпение да изненадат Валери за празника му тази вечер. \r\nНиколета показа, че си е татуирала името на сегашния си любим Ники Михайлов. Тя е избрала доста интимно място за надписа. Лозанова е увековечила Ники отстрани на лявата си гърда, над хълбока. \"Белязана в сърцето, в душата, по кожата ми... Любовта ти завинаги моя остава!\", обяви бившата телевизионна водеща. \r\nБожинов е отхвърлил възможността да събира по-широк кръг от приятели на заведение. Причината е, че още тази неделя новият му клуб \"Левски\" подновява мачовете си от пролетния дял на футболното първенство. Очаква се дошлият от \"Ботев\" (Враца) голмайстор да се появи на терена срещу \"Локомотив\" (Пд). Той иска да се представи добре по време на повторния си дебют на \"Герена\" и затова няма да нарушава режима си. Освен това старши треньорът Георги Дерменджиев много държи на дисциплината и няма да толерира прегрешения, дори и що се касае до рожденици. \r\nВалери е в добри отношения с Николета, въпреки че двамата официално се разведоха през 2016 година. \r\n\"Развеждаме се по взаимно съгласие. Нямам претенции за космически издръжки и апетит към състоянието на Валери. Споразумението касае само и единствено дъщеря ми Никол\", обяви Николета по време на бракоразводното дело. Впоследствие тя се върна при тийнейджърската си любов Николай Михайлов. \r\nОткакто станаха отново съотборници, баджанаците демонстрират много топли чувства един към друг. Двамата играха заедно в националния отбор на България, но сега и двамата трябва да се преборят, за да си заслужат отново място в селекцията на Петър Хубчев. Всъщност Ники М. и Валери са тройни баджанаци. Другата им обща жена е фолкпевицата Алисия, която дари Божинов с първородния му син Валери-младши. Двамата футболисти са мачкали чаршафите и с популярната плеймейтка Моника Валериева. Снимката вижте \r\n \n\t\t\t\t\t\t", "date": "2019.02.15", "title": "Николета Лозанова с интимен татус посветен на Ники М. (Гореща снимка)"}
{"url": "http://www.bnews.bg/article/256784-lili_sabira_zloba_s_botushi_za_5_bona", "text": "\n Лили Иванова отново доказа, че е безкомпромисната №1 дори като модна икона. Най-новата фотосесия на естрадната прима събра погледа на злобари и ценителите на прет-а-порте с екстравагантни дрехи и маркови ботуши на елитната френска модна къща „Сен Лоран”. Проверката на „Уикенд” показа, че само чепикът ѝ от змийска кожа струва 5000 лева. \r\nБърз преглед на сайта на марката, основана от Ив Сен Лоран, който си отиде на 1 юни 2008-а от рак на мозъка, показа, че черните обувки от кожата на питон, с които се издокарала певицата, вече не могат да бъдат поръчани. Същият модел все още е в продажба, но не в черно, а в оригиналната шарка на питон и цената им отново е 2500 евро. \r\nНе е тайна, че Лили е фен на висшата мода и не пести пари за парцалки от елитни марки. Според медийни публикации през последните години Лили Иванова направо се влюбила в продуктите на френската висша мода и особено в произведенията на „Сен Лоран”. Смята се, че певицата е сред малкото българки, които притежават фрапиращо количество дрехи, аксесоари и обувки на бранда. За да се сдобива с глезотиите, дамата от Кубрат пращала личния си асистент в командировки до Париж, откъдето слугата купувал и доставял дрехите направо в дома на Лили. Мълвата носи, че през декември изпълнителката на „Детелини“ се ощастливила сама с чанта на „Сен Лоран” за 3500 евро, т.е., 7 бона. \r\nЗа нещастие на малкото й приятелки гонещата 80-те естрадна диктаторка не обичала да подарява натрупаните през годините камари изискани дрешки, които кътала в безчет гардероби вкъщи. Напук на злобарите най-богатата поп звезда у нас продължава да трупа имане във вид на облекла и аксесоари от квалитетни брандове. Когато сама намирала време за шопинг, Лили се доверявала само на едни магазин в София, дистрибутор на висша мода на баснословни цени. Всичко друго си набавяла с директни поръчки от сайтовете на компаниите или при своите воаяжи зад граница. Според светски хроникьори екстравагантната звезда къта в дома си бижута, дрехи и обувки за близо милион лева.  \r\n \n\t\t\t\t\t\t", "date": "2019.02.15", "title": "Лили събира злоба с ботуши за 5 бона "}
{"url": "http://www.bnews.bg/article/256804-ot_poslednite_minuti_mvr_progovori_vizhte_kolko_pari_e_zadignal_banditat_obral_klon_na_banka", "text": "\n Мъжът, който по-рано тази сутрин обра банка в столичния кв. \"Сухата река\", е задигнал от нея между 10 и 12 000 лева. Това съобщи главният секретар на МВР гл. комисар Ивайло Иванов.  Той обясни, че мъжът е носил пистолет, който не е използвал. Все още не е уточнено дали оръжието е бойно газово или бутафорно. След като взел плика с парите, избягал пеша, а от МВР са разпространили описанието на облеклото му до всички патрули в столицата.   \r\n \n\t\t\t\t\t\t", "date": "2019.02.15", "title": "OT ПОСЛЕДНИТЕ МИНУТИ! МВР ПРОГОВОРИ! Вижте колко пари е задигнал бандитът, обрал клон на банка"}
{"url": "http://www.bnews.bg/article/256799-emiliya_lekuva_panika_i_besove_s_leene_na_kurshum", "text": "\n Емилия още не може да надмогне ужаса, който преживя през май 2018 година, когато при зверска катастрофа почина доведеният ѝ син Феди Башур, а тя и баща му Жорж, вече неин съпруг, оцеляха по чудо. Месеци наред фолк певицата сънува кошмари и изпитва страх от високи скорости. За да се успокои, красавицата се е доверила на възрастна жена, която ѝ ляла куршум срещу страха, научи „Уикенд”. \r\nДо момента бившата половинка на бизнесмена Коко Динев ходила два пъти при врачката, която заръчала да отиде и трети, за да се махне изцяло паниката и всички бесове, които се настанили в главата на фолк дивата. „Оловото изкарва  негативната енергия от човек под формата на живак. Когато в човека има негативна енергия, във водата падат ситни топчета живак и хората ги виждат. В организма живакът е отрова, след като се махне хората стават спокойни, започват да спят добре. Когато някой претърпи катастрофа или негов близък почине, се стресира, трупа всичко в себе си, вече не е същият и се затваря в собствените си страхове”, разясни пред вестника ни практикуваща гледачка. \r\nВъпреки че близо година от ужасното меле, изпълнителката на „Само тебе искам”, така и не можела да се отърве от кошмарите. Тя все още не се чувствала добре и непрекъснато повтаряла, че се страхува и не смее да шофира сама. Затова съпругът ѝ - богатия сириец Жорж Башур, наел личен шофьор. Мъжът има отговорността да вози блондинката по участия из страната и да е същевременно бодигард. Баровецът Жорж осигурил солидна заплатата на мъжа, но най-важното било да кара спокойно и бавно, за да не се плаши Емилия. Тя зорко следяла шофьорът да не превишава ограниченията. За щастие 36-годишната певица вече се похвалила пред приятелки, че вече усеща подобрение след двата „оловни сеанса” и била обнадеждена, че ще се пребори с паник атаките. \r\n \n\t\t\t\t\t\t", "date": "2019.02.15", "title": "Емилия лекува паника и бесове с леене на куршум\r\n"}
{"url": "http://www.bnews.bg/article/256797-eto_dokade_ni_dokaraha_otchayana_ot_bednostta_zhena_se_samozapali", "text": "\n 52-годишна жена се самозапали в двора на къщата си в стражишкото село Камен. Трагедията се разиграла в четвъртък сутринта. \r\n\r\n Славка направила клада от стари дрехи и драснала клечката, а после влязла в пламъците. Жената веднага лумнала като факла, но за щастие съседи се притекли светкавично на помощ и успели да я изгасят, като мятали върху нея одеяла. \r\n\r\n Съпругът на жената през това време бил отишъл до магазина, но тя по-рано му казала, че сложи край на живота си по този начин. Славка била отчаяна от мизерията, семейството нямало пари за осигуровки и лекарства. \r\n\r\n Според съселяни на жената, преди време Славка пак правила опити за самоубийство, но я спасявали. Тя е откарана с изгаряния в болницата във Велико Търново, но без опасност за живота. \r\n \n\t\t\t\t\t\t", "date": "2019.02.15", "title": "ЕТО ДОКЪДЕ НИ ДОКАРАХА! Отчаяна от бедността жена се самозапали "}
{"url": "http://www.bnews.bg/article/256794-liyana_vrazkata_mi_s_blagoy_beshe_greshka", "text": "\n Фолкпевицата Лияна призна, че връзката й с Благой Георгиев е била една от най-големите грешки в живота й. \r\n\r\n Тя се влюбила сляпо във футболиста, който по това време чакаше първото си дете от гимнастичката Христина Витанова. Лияна повярвала, че ще са заедно цял живот, но бързо разбрала, че Благой не е сериозен. Според певицата това е една от най-нещастните й връзка. \r\n \n\t\t\t\t\t\t", "date": "2019.02.15", "title": "Лияна: Връзката ми с Благой беше грешка"}
{"url": "http://www.bnews.bg/article/256801-tragediyata_e_ogromna_tir_blasna_i_pregazi_chovek_postradaliyat_zagina_na_myasto_a_shofyorat", "text": "\n ТИР блъсна и уби човек в Левски, съобщават от Областната дирекция на МВР в Плевен. \r\n\r\n Инцидентът станал около 20.00 часа вчера, 14 февруари. Шофьорът избягал от мястото на произшествието. \r\n\r\n Веднага били изпратени полицейски служители, които открили жертвата - 50-годишен мъж. Той лежал на около 700 метра от града в посока село Козар Белене в дясно от пътя. \r\n\r\n Разследването на полицията установило паркиран в Левски товарен \"Опел Мовано\". Шофьорът на камиона - 50-годишен местен жител, бил изпробван за употреба на алкохол, като дрегерът отчел 0,74 промила. Мъжът е задържан за 24 часа. \r\n\r\n По случая е образувано досъдебно производство. \r\n \n\t\t\t\t\t\t", "date": "2019.02.15", "title": "ТРАГЕДИЯТА Е ОГРОМНА! ТИР блъсна и прегази човек! Пострадалият загина на място, а шофьорът...."}
{"url": "http://www.bnews.bg/article/256798-paparatsi_snimaha_dzhoni_dep_v_tsentara_na_belgrad_snimki", "text": "\n Въпреки огромните мерки за сигурност, папараци от сръбските медии успяха да заснемат Джони Деп, който от началото на месеца е в Белград за снимките на филма „Минимата“. \r\n\r\n Екипът бе разположил снимачен сет в центъра на сръбската столица, а на площадката освен Деп бе позициониран и дубльора на световната звезда. \r\n\r\n Джони Деп, който е познат със своите различни актьорски трансформации, този път е надминал себе си, коментират хора от киносредите. По време на снимките той е дегизиран с дълга коса и брада, тъмни очила и черна баретка на главата. Специално за филма Деп е качил и няколко килограма. \r\n\r\n Една от локациите на американската драма е известната сръбска печатница „Борба“, където за нуждите на филма ще бъде отпечатано световноизвестното списание Life, което публикува за първи път ужасяващите снимки на фотографа Юджийн Смит, заснети в японското градче Минимата. \r\n\r\n Сръбските таблоиди гръмнаха, след като певицата Ивана Николич публикува в социалните мрежи снимка със звездата от „Карибски пирати“. Оказва се че, солистката на аренби групата „Hurricane“ е била в елитен белградски ресторант, а по това време в заведението е вечерял самият Деп. \r\n\r\n „Джони беше много любезен. Отидох до масата му и го помолих да се снимаме. Охраната му не направи никакъв проблем и аз спокойно разговарях с него. \r\n\r\n Споделих му, че съм певица, показах клипове, а най-много се учуди на факта, че заедно с моята група често гастролираме на Карибите. Накрая си разменихме и личните имейли“, споделя Ивана, която освен певица е и национален шампион по танци. \r\n\r\n Още една седмица ще продължат снимките на „Минимата“ в Сърбия, сле което екипа на режисьора Андрю Левитас се мести в крайбрежния град Тиват, Черна гора. Снимки вижте  \r\n \n\t\t\t\t\t\t", "date": "2019.02.15", "title": "Папараци снимаха Джони Деп в центъра на Белград (СНИМКИ)"}
{"url": "http://www.bnews.bg/article/256802-velikobritaniya_e_gotova_da_izleze_bez_sdelka_ot_es_prez_sledvashtiya_mesets", "text": "\n Британското правителство е готово да излезе от Европейския съюз без споразумение за развод, освен ако парламентът не гласува за плана за Брекзит на премиера Тереза Мей. Това обяви председателят на Камарата на общините (долната камара на британския парламент) Андреа Ледсъм, цитирана от \"Ройтерс\". \r\n\r\n \"По същество това ще се случи, освен ако не гласуваме за споразумение. Правната позиция е, че ние си тръгваме без споразумение\", коментира Ледсъм. \r\n\r\n \"Хора казват удължете (действието на) чл. 50 (от Лисабонския договор), но аз имах две срещи с обществеността в избирателния си район през последните няколко седмици и хората, независимо дали са гласували за оставане или излизане от ЕС, преобладаващото мнение е просто да се продължи с процедурата\" по Брекзит, отбеляза още председателят на Камарата на общините. \r\n\r\n Мей претърпя поредно поражение относно стратегията си за Брекзит снощи в британския парламент, което подкопава обещанието ѝ към лидерите на ЕС да получи одобрение на споразумението си, ако се съгласят да ѝ предоставят отстъпки. \r\n \n\t\t\t\t\t\t", "date": "2019.02.15", "title": "Великобритания е готова да излезе без сделка от ЕС през следващия месец\r\n"}
{"url": "http://www.bnews.bg/article/256785-deo_s_vtori_sin_navrah_sveti_valentin", "text": "\n В Деня на влюбените любимата жена на Део го зарадва, като го направи баща за втори път. Тв водещият Деян Славчев стана татко отново на син. Малкият се казва Теодор. Това е второ дете както за него, така и за съпругата му Мариана. \"Добре дошъл, Теодор. Благодарности на д-р Ганева, на д-р Чавеева и на целия прекрасен екип на \"АГ болница Д-р Щерев\". \r\n\r\n Честит празник, банда\", отбеляза той в личния си профил. Део и Мариана вече имат едно момченце - Борислав, който през април ще стане на три години. \r\n  \r\n \n\t\t\t\t\t\t", "date": "2019.02.15", "title": "Део с втори син навръх Свети Валентин"}
{"url": "http://www.bnews.bg/article/256803-mis_balgariya_se_omazhi_za_bivshiya_na_elen_koleva", "text": "\n Мис България Марина Войкова, вече е мисис. Носителката на титлата за 2015 година изненадващо обяви, че се омъжва за бизнесмена Давид Бонев. Двамата си казаха „Да” навръх празника на влюбените и дори се похвалиха с халките си в социалните мрежи. \r\n\r\n Марина и Давид се сгодиха миналата година на остров Пукет. Годежът се състоя през октомври, а младоженците решиха, че не искат пищно тържество. \r\nВлюбеният Давид поиска ръката на годеницата си с огнено признание, като изписа на плажа с огнени букви „Омъжи се за мен”. Двойката вече официално е семейство, но предпочете да вдигне тиха сватба, вместо обичайните големи и пищни тържества. \r\n \n\t\t\t\t\t\t", "date": "2019.02.15", "title": "Мис България се омъжи за бившия на Елен Колева"}
{"url": "http://www.bnews.bg/article/256789-feysbuk_e_zaplashen_ot_miliardna_globa", "text": "\n Фейсбук\" е заплашен от милиардна глоба. Социалната мрежа е заплашена заради скандала с изтичането на данни на потребителите. По този начин се излага на риск личната информация, отбелязва в. \"Вашингтон пост\". \r\n\r\n Федералната търговска комисия на САЩ и \"Фейсбук\" преговарят за глоба от няколко милиарда долара, с която би се сложило край на разследването на агенцията относно практиките за поверителност на социалните медии. \r\n\r\n Глобата ще бъде най-голямата, която агенцията някога е налагала на технологична компания, но двете страни все още не са се споразумели за точна сума. Ако преговорите се провалят, Федералната търговска комисия може да отнесе въпроса до съда. \r\n\r\n От \"Фейсбук\" потвърдиха, че са в разговори с агенцията, но отказа коментар. Федералната търговска комисия също отказа да разкрие подробности. \r\n \n\t\t\t\t\t\t", "date": "2019.02.15", "title": "\"Фейсбук\" е заплашен от милиардна глоба"}
{"url": "http://www.bnews.bg/article/256790-gerb_dps_i_simeonov_ot_patreotite_pogrebaha_preferentsialniya_vot_vmro_i_bsp_podsmarchaha", "text": "\n Депутатите от ГЕРБ, ДПС и НФСБ приеха тази нощ промени в Изборния кодекс, с които праговете за преференциите при избори стават нереално високи.  \r\n\r\n Досега в изборите за национален парламент квотата за избор с преференция е пет процента, а за европейски парламент - седем процента. \r\n\r\n Приетото тази нощ предложение на ДПС предвижда преференциите да са валидни, ако кандидатът е получил действителни гласове не по-малко от районната избирателна квота.  \r\n\r\n Така за пренареждане на листата кандидатите трябва да съберат около 130 000 преференции за евроизборите, 17 000 за парламентарните избори и около 6 000 за местните избори (в София). \r\n\r\n \"Против\" предложението гласуваха от БСП, ВМРО и \"Воля\". \r\n\r\n От парламентарната трибуна Александър Сиди от ВМРО заяви, че очаква от президента да наложи вето на приетите промени в Изборния кодекс. \r\n\r\n Недейте да давате цялата власт на човека от Банкя и на човека от Сараите - да ви редят листите и да ви пращат тук, в парламента, обърна се към депутатите народният представител от БСП Кристиан Вигенин. \r\n\r\n Според ДПС обаче с приетите промени се утвърждавала \"европейска практика на изчисляване на преференциите\", а досега преференциите били просто \"най-ярката форма за контролиран и корпоративен вот\". \r\n\r\n Докато течеше дебата, пред парламента се събраха протестиращи от Европейска партия Волт и Демократична България, които също настояват преференцията да не се обезсмисля с гласуваните промени. Те скандираха \"Шайка 2!\" по адрес на депутатите, приели предложението на ДПС. \r\n\r\n Аналогичен протест срещу обезсмислянето на преференциите се проведе тази вечер и пред сградата на Областната администрация в Бургас. В него също се включиха активисти на извънпарламентарните десни партии. \r\n\r\n Номерата в бюлетините \r\n\r\n С гласовете на ДПС пък беше одобрено предложението на ГЕРБ номерата на партиите и на кандидатите в бюлетините да се различават, за да се избегне феноменът 15/15. \r\n\r\n Отсега нататък за партиите и коалициите в интегралната бюлетина ще има номера до 100, а за кандидатите номерът ще започва от 101 нагоре. \r\n\r\n От \"Обединени патриоти\" настояваха номерата на партиите и коалициите в бюлетината да отпаднат, за да се реши проблемът с купения вот, но от ГЕРБ и ДПС не приеха предложението. \r\n\r\n БСП настояваха да се запази досегашният модел за номерата в бюлетините, но и тяхното предложение не беше подкрепено. \r\n\r\n Хартиените бюлетини отпадат, но чак след местните избори \r\n\r\n С приетите днес на второ четене в пленарна зала промени в Изборния кодекс машинно гласуване ще има в най-малко 3000 избирателни секции на евровота и в най-малко 6000 секции на местните избори. \r\n\r\n След евроизборите и местния вот тази година хартиените бюлетини ще отпаднат и ще има само машинно гласуване. \r\n\r\n Машинно гласуване обаче няма да има в избирателни секции с по-малко от 300 избиратели, при гласуване с подвижна избирателна кутия, в избирателни секции в лечебни заведения, домове за стари хора и други специализирани институции за предоставяне на социални услуги, в избирателни секции на плавателни съдове под българско знаме и в избирателни секции извън страната. \r\n\r\n БСП настоява машинното гласуване да бъде въведено изцяло, още сега. За всички е ясно, че ако искаме прозрачен и истински вот, без съмнения за фалшификации, трябва да въведем машинното гласуване. Това е ясно на абсолютно всички, заяви зам.-председателят на ПГ на „БСП за България“ Драгомир Стойнев от парламентарната трибуна. \r\n\r\n Лидерът на БСП Корнелия Нинова е на мнение, че \"ГЕРБ се готвят да фалшифицират изборите през 2019 г.\" \r\n\r\n Машинното гласуване бе въведено в Изборния кодекс през 2014 г., с пътна карта през 2019 г. да имаме такова във всяка изборна секция в България. Вместо това да се случи, днес сме свидетели на опит това модерно и съвременно постижение на българското изборно законодателство да бъде редуцирано или отменено. Питаме се защо? След като по уверение от председателя на бюджетната комисия имаме пари за закупуването на машини, след като имаме технически възможности, защо 5 години ги няма? Защото управляващите от ГЕРБ искат да ви подменят гласа. Защото машинното гласуване е гаранция за честен вот, а те не искат такъв, заяви Нинова. \r\n\r\n   \r\n \n\t\t\t\t\t\t", "date": "2019.02.15", "title": "ГЕРБ, ДПС и Симеонов от патрЕотите погребаха преференциалния вот! ВМРО и БСП подсмърчаха! "}
{"url": "http://www.bnews.bg/article/256788-otnovo_blamiraha_tereza_mey_za_brekzit_velikobritaniya_navleze_v_patova_situatsiyata", "text": "\n Отново бламираха плана на Тереза Мей за Брекзит. Великобритания навлезе в патова ситуацията, съобщи АП. \r\n\r\n 303-ма депутати гласуваха против правителственото предложение за потвърждаване на подкрепата за плана на Мей, а едва 258 гласа бяха \"за\", отбелязва \"Ройтерс\". \r\n\r\n Според британските медии подобно гласуване е очаквано на фона на твърдата позиция на фракцията на Борис Джонсън от Консервативната партия срещу опитите на премиера Тереза Мей да предложи плавно напускане на ЕС. \r\n\r\n Лидерът на опозиционните лейбъристи Джеръми Корбин заяви в британския парламент ,че премиерът Мей няма мнозинство за своя план. \r\n\r\n Той направи своята оценка веднага след обявяването на резултатите от гласуването. \r\n\r\n Правителството не може да продължава да игнорира парламента или да действа до 29 март без съгласуван план. \r\n\r\n Тереза Мей не може да продължи да се носи по течението и да се надява, че нещо ще се появи, което ще я спаси, заяви Корбин \r\n \n\t\t\t\t\t\t", "date": "2019.02.15", "title": "ОТНОВО БЛАМИРАХА ТЕРЕЗА МЕЙ ЗА БРЕКЗИТ! Великобритания навлезе в патова ситуацията"}
{"url": "http://www.bnews.bg/article/256787-kray_na_toploto_vreme_idva_snyag", "text": "\n Днес ще преобладава облачно време.Превалявания от сняг ще има главно до обяд, ще са предимно слаби, по-обилни и на повече места ще са в планините. По Черноморието и покрай Дунав преваляванията ще са от дъжд и мокър сняг. С умерен, в Източна България до силен вятър от север-североизток ще нахлува студен въздух. Максималните температури ще са между 1° и 6°, по-високи по долното поречие на Струма. \r\n\r\n Това съобщават от НИМХ. \r\n\r\n Над планините ще е предимно облачно,мъгливо и ще превалява сняг. Със силният североизточен вятър ще има условия и за снегонавявания. Максималната температура на височина 1200 метра ще е около минус 4°, на 2000 метра - около минус 10°. \r\n\r\n Над Черноморието ще е предимно облачнои главно в часовете преди обяд ще има превалявания от дъжд. Ще духа умерен и силен вятър от север-североизток. Максимални температури между 4° и 6°. Температурата на морската вода е 6-7°. Вълнението на морето ще е 3-4 бала. \r\n \n\t\t\t\t\t\t", "date": "2019.02.15", "title": "КРАЙ НА ТОПЛОТО ВРЕМЕ! Идва сняг! "}
{"url": "http://www.bnews.bg/article/256793-ekstradirat_mityo_ochite_pod_konvoy_s_vecheren_polet", "text": "\n Шест месеца след задържането му в Истанбул, турските власти ще екстрадират днес в България Димитър Желязков. \r\n\r\n Предаването ще стане в полицейски участък на летище \"Ататюрк\", след което Желязков ще бъде конвоиран до София с вечерен полет. \r\n\r\n Мярката му за неотклонение ще се гледа до 72 часа след пристигането му у нас. Вчера стана ясно, че разследването срещу него като лидер на група за рекет и наркоразпространение е пред финал. \r\n\r\n По това обвинение Митьо Очите беше издирван от Интерпол. Арестуваха го в Турция в компанията на бившия депутат от ДПС Несрин Узун и общинския съветник от Бургас Бенчо Бенчев. \r\n\r\n Предстои предявяване на окончателни обвинения на всички лица по делото, съобщиха разследващите. \r\n \n\t\t\t\t\t\t", "date": "2019.02.15", "title": "Екстрадират Митьо Очите под конвой с вечерен полет"}
{"url": "http://www.bnews.bg/article/256792-zhestok_udar_maskiran_obra_bankov_klon_na_dsk_v_stolichen_kvartal", "text": "\n Въоръжен грабеж в банков клон на ДСК в столичния квартал \"Сухата река\". Маскиран е нахлул в офиса в 8,36 ч. тази сутрин, бил е въоръжен с пистолет. \r\n\r\n Той е заплашил служителките и, след като използвал спрей, отнел сума пари.  \r\n\r\n Няма данни за пострадали хора. Незабавно са предприети оперативно-издирвателни действия, изясняват се всички факти и обстоятелства около случая.  \r\n\r\n   \r\n \n\t\t\t\t\t\t", "date": "2019.02.15", "title": "ЖЕСТОК УДАР! Маскиран обра банков клон на ДСК в столичен квартал"}
{"url": "http://www.bnews.bg/article/256800-manolova_dava_izborniya_kodeks_na_konstitutsionnite_sadii", "text": "\n Омбудсманът Мая Манолова ще сезира Конституционния съд за Изборния кодекс. Новината съобщи самата тя в парламента. Според нея измененията са грубо посегателството върху правата на българските граждани. \r\n\r\n Отнемат правото на българите да гласуват за личности, отсече тя. Преференцията вече става абсолютно безсмислена, това е все едно да имаш право да си купиш хляб, но той да струва 130 000 лева, изтъкна общественият защитник. Именно толкова гласове са нужни за разместване на листата. Това било невъзможно да се случи. Лишават се българите зад граница от възможност да гласуват, защото за пореден път електронният вот не се въвежда. Манолова не е доволна, че се орязва и обжалването на актове на изборните комисии. \r\n\r\n Тя не приема критиките относно изготвения от нея кодекс в качеството й на законотворец. Именно тя дала възможност за преференциален вот и да се избират кметове на малки населени места. Всяка следваща поправка отнема още и още права, недоволна е Манолова. Изборният кодекс ставал все по-трагичен. \r\n\r\n Припомняме, преди дни левите обявиха, че ще се обърнат към омбудсмана и президента заради промените в Изборния кодекс. Нинова бе убедена, че ГЕРБ ще се опитат да фалшифицират изборите. Соцлидерът призова Румен Радев да наложи вето на Кодекса. Президентът разкритикува законодателните инициативи, заявявайки, че управляващите са изкушени от служебна победа. \r\n\r\n Вчерашният дебат по предложенията за промени в Изборния кодекс в пленарна зала продължи цял ден. След бурното начало с взаимни обвинения,правната комисия се събра на извънредно заседание, което депутатите от БСП демонстративно напуснаха заради несъгласието си с почти всички промени. \r\n\r\n Заседанието обаче продължи, като работното време бе удължено, а заседанията на комисиите бяха отменени. \r\n\r\n Припомняме, че сред промените бяха отпадането на преференциалния вот, отлагане на машинното гласуване, оповестяването на социологически проучвания. \r\n\r\n Не минаха предложенията на ДПС за агитация на майчин език с преводач, както и за разкриването на изборни секции в чужбина. \r\n\r\n От ВМРО се противопоставиха на отпадането на преференциалния вот, но пленарна зала го одобри. \r\n\r\n Много извънпарламентарни партии се обявиха против прокарването промени в Изборния кодекс, като дори от Обществения съвет към ЦИК разкритикувахавъвеждането на промени до една година преди изборите. \r\n\r\n Не е нормално правителството да научава от чужди посланици какво се случва у нас \r\n\r\n Днес социолози посочиха, че допускат произнасяне на Конституционния съд.Те се обявиха за механичното преброяване на бюлетини, тъй като при него най-лесно могат да се открият евентуални злоупотреби. \r\n\r\n От своя страна от асоциация \"Прозрачност без граници\" разкритикуваха остро народните представители. Според тях промените в Изборния кодекс са били непрозрачни, хаотични и в нарушение на международните стандарти. \r\n \n\t\t\t\t\t\t", "date": "2019.02.15", "title": "Манолова дава Изборния кодекс на конституционните съдии\r\n"}
{"url": "http://www.bnews.bg/article/256781-mihaela_marinova_brani_gadzheto_si_ot_naporisti_fenki", "text": "\n Певицата Михаела Маринова призна, че често брани любимия си Александър Дюлгеров от настойчиви фенки. \r\n\r\n Оказва, че ревността е болезнена тема за изпълнителката, която често прекъсвала разговори между любимия си и непознати за нея дами. \"Отивам, за да се представя като гледам да го направя деликатно. А после се чудя защо съм го направила\", разкрива Михаела, предават от Телеграф.  \r\n \n\t\t\t\t\t\t", "date": "2019.02.15", "title": "Михаела Маринова брани гаджето си от напористи фенки"}
{"url": "http://www.bnews.bg/article/256762-asdis_ran_se_pohvali_s_nova_tatuirovka", "text": "\n Популярната футболна съпруга Асдис Ран се похвали с нова татуировка.  Ледената кралица сложи стилна рисунка на ръката. В изпълнението са вплетени разнообразни цветни елементи. \r\nБившата жена на ексфутболиста на ЦСКА Гардар Гунлаугсон има още няколко татуировки. Една от тях е в близост до интимно място. Красавицата прекарва доста време в България. Наскоро тя посети зимен курорт у нас, където покара ски, предават от Телеграф. \r\n  \r\n \n\t\t\t\t\t\t", "date": "2019.02.15", "title": "Асдис Ран се похвали с нова татуировка"}
{"url": "http://www.bnews.bg/article/256795-zhenata_na_magi_halvadzhiyan_leti_martvo_piyana_za_maldivite", "text": "\n Съпругата на продуцента Маги Халваджиян Кремена се напивала до „безпаметност“ за да се качи на самолет. \r\n\r\n Това се налагало заради огромния й страх от летене. \r\n\r\n За да преодолее тежката си фобия приятелите напивали Креми и така я качвали на самолета до екзотичната дестинация, станала любима на продуцента и семейството му. \r\n\r\n Порокът на стилистката издаде най-добрата й приятелка Гала, която добави в разказа си, че Кремена вече е преодоляла страха си, който произлизал основно от желанието й да контролира всичко около себе си. \r\n \n\t\t\t\t\t\t", "date": "2019.02.15", "title": "Жената на Маги Халваджиян лети мъртво пияна за Малдивите"}
{"url": "http://www.bnews.bg/article/256824-nedopustimo_vatrebolnichna_infektsiya_dovela_do_epidemichniya_vzriv_ot_morbili_v_razlog", "text": "\n Вътреболнична инфекция е довела до епидемичния взрив в болницата в Разлог. Отделението е затворено. Децата, които се лекуват вътре, са под карантина. \r\n\r\n Почти всички заразени с морбили са лежали в детското отделение на болницата в града, където са имали контакт с вируса. Това съобщиха за bTV от здравното министерство. \r\n\r\n Там са се заразили 18 от всички 21 болни – те са били на лечение в болницата по друг повод. Пет деца бяха докарани в столичната болница „Св. Анна”. Няма пряка опасност за живота им. \r\n\r\n Един от болните е на 27 години, заразил се е в Италия и прекарва болестта по-тежко. \r\n \n\t\t\t\t\t\t", "date": "2019.02.15", "title": "НЕДОПУСТИМО: Вътреболнична инфекция довела до епидемичния взрив от морбили в Разлог!"}
