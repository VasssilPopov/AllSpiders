{"url": "http://www.bnews.bg/article/260535-kitay_prashta_vitsepremier_da_prekrati_targovskata_voyna_s_tramp", "text": "\n Вицепремиерът на Китай Лю Хъ ще пристигне в САЩ за сключване на търговско споразумение с Вашингтон. Това обяви държавният глава на САЩ Доналд Тръмп в \"Туитър\". \r\n\r\n Китай току-що ни информира, че те (техен вицепремиер) идва в САЩ, за да сключат сделка. Ще видим, но съм много доволен от над 100 милиарда долара годишно от мита, запълващи хазната на САЩ ... чудесно за САЩ, но не и за Китай!, написа американският президент. \r\n\r\n В неделя Доналд Тръмп обяви в Туитър, че ще повиши митата от 10% на 25% върху китайски вноски стоки на стойност 200 милиарда долара от 10 май. Други стоки, доставяни от Китай за САЩ на стойност 325 милиарда долара, остават без мита, но скоро ще бъдат обложени с 25 процента, уточни американският държавен глава в Туитър. \r\n\r\n Двете страни ще продължат преговорите - вече с участието на вицепремиера Лю Хъ, от 9 май. Източник от частния сектор, запознат с преговорите, каза, че предходният кръг дискусии е минал зле, понеже \"Китай стана алчен\", предаде Ройтерс. \r\n\r\n Китай се отдръпна от десетина неща, ако не и повече (...) Преговорите бяха толкова зле, че е истинска изненада, че Тръмп избухна чак в неделя, каза източникът. \r\n\r\n Във Вашингтон е пристигнала дипломатическа грама от Пекин в петък през нощта, в която са направени поправки по проекта на търговско споразумение от 150 страници между двете страни, съобщи Ройтерс, като се позова на три източници от американското правителство и три от частния сектор. Това може да унищожи резултатите от продължилата месеци наред работа по споразумението, отбеляза по-рано днес агенцията. \r\n\r\n Документът е пълен с поправки от страна на Китай, които подкопават основни американски искания, отбелязват източниците. \r\n\r\n Във всяка от седемте глави от търговското проектоспоразумение Китай е заличил ангажиментите си да промени законите и да реши основните искания, които дадоха началото на търговската война - кражба на американска интелектуална собственост и търговски тайни, принудителен технологичен трансфер, политика в областта на конкуренцията, достъп до финансовите услуги и валутни манипулации. \r\n\r\n   \r\n \n\t\t\t\t\t\t", "date": "2019.05.08", "title": "Китай праща вицепремиер да прекрати търговската война с Тръмп"}
{"url": "http://www.bnews.bg/article/260541-na_22_sekundi_v_sveta_umira_chovek_v_katastrofa", "text": "\n На всеки 22 секунди в света умира човек в катастрофа на пътя, на 1:20 минути умира шофьор, на 7 минути умира велосипедист, на 53 секунди умира моторист, на 1:16 минути умира пешеходец. Травмите от пътнотранспортни произшествия са водещата причина за смъртност при децата от 5 до 14 г. и втората по честота причина за смърт при хората от 15 до 29 години. Тази ужасяваща статистика е причината Световната здравна организация да обяви Световна седмица за безопасност по пътищата от 6 до 12 май. \r\n\r\n Официалният й старт бе даден и в България с пресконференция в БТА, организирана от Офиса на Световната здравна организация в България с председател д-р Скендер Сила, новоучредената Държавна агенция „Безопасност на движението по пътищата” и Българска асоциация на пострадалите при катастрофи. \r\n\r\n Мотото на световната седмица за безопасност по пътищата е е „Лидерство за безопасност на пътя”, СПАСИ ЖИВОТИ #ГОВОРИ\". Целта е с помощта на вдъхновяващо лидерство на правителства, международни агенции, фондации, учебни заведения и частни компании да се подобри безопасността по пътищата. \r\n\r\n „Смъртните случаи в резултат на катастрофи са се увеличили през 2018 г. – 1,35 милиона души умират годишно в пътни инциденти. Цената на спешната помощ, медицинското обслужване и човешката мъка е огромна. Катастрофите на пътя не са само „нещастни случаи”, те имат рискови фактори и следователно са предотвратими. Затова трябва да намерим начин да елиминираме рисковите фактори”, коментира д-р Скендер Сила. \r\n\r\n Малина Крумова пък допълни, че България е на второ място по смъртност в катастрофи. \r\n\r\n \"Всеки ден по пътищата на страната се случват 18 пътнотранспортни произшествия, като 10% от тях са с фатален изход. Ето защо в началото на 2019 г. беше създадена Държавната агенция „Безопасност на движението по пътищата”, обясни шефката на новоучредената Държавна агенция \"Безопасност на движението по пътищата\". \r\n\r\n Структурата има координиращи и контролиращи функции, тъй като досега действията на институциите, отговорни за пътната безопасност, не са били достатъчно координирани, размивала се е тяхната отговорност и не са вземали адекватни и навременни мерки на базата на системен анализ на обективни данни. \r\n\r\n „Само с ограничения и забрани не можем да постигнем безопасност по пътищата. Ще анализираме кои мерки дават резултат и кои не дават. Ще оценим всички фактори за безопасност – от обучението на шофьорите до стандартите за безопасност при пътното строителство и оценката на риска на участъци с висока концентрация на движението”, добави Крумова. \r\n\r\n Комисар Росен Рапчев – началник отдел в Пътна полиция припомни, че през първите четири месеца на 2019 г. са станали 1838 катастрофи в България със 153 загинали и 2338 ранени. \r\n\r\n „Основните причини за катастрофите са превишена скорост и загуба на контрол над автомобила. Само през април 10 души са загинали след сблъсък в крайпътно съоръжение. Това трябва да ни накара да преоценим безопасността на тези съоръжения”, обясни комисар Рапчев и обяви, че ще има масирани кампании на Пътна полиция за контрол на движението. \r\n\r\n През миналата година при такива кампании са санкционирани 25% повече водачи на МПС, като с автоматични средства са регистрирани 130 000 нарушения на пътя. Върху безопасното превозване на деца акцентира Владимир Тодоров от Българската асоциация на пострадалите при катастрофи. \r\n\r\n „70% от загиналите в катастрофи деца са пътували в колите на родителите си, без да са с поставен предпазен колан или не са седели в специално столче или седалка. Това означава, че са убити от собствените си родители”, заяви Тодоров. Той апелира родителите да слагат децата си в специалната седалка или столче дори когато ги превозват на кратки разстояния в града. \r\n\r\n Владимир Тодоров алармира, че шофьорите масово са неподготвени да оказват първа помощ при катастрофи, тъй като това се учи само 8 часа в шофьорските курсове и се забравя с времето.  \r\n \n\t\t\t\t\t\t", "date": "2019.05.08", "title": "На 22 секунди в света умира човек в катастрофа"}
{"url": "http://www.bnews.bg/article/260538-nedelev_prepodpisa_i_slozhi_kray_na_spekulatsiite_za_badeshteto_si", "text": "\n Тодор Неделев удължи договора си с Ботев Пловдив с още една година, съобщи клубният сайт на \"канарчетата\". \r\n\r\n Плеймейкърът сложи подпис под ново споразумение, което е със срок до лятото на 2021 г. Досегашният контракт на осмицата на \"жълто-черните\" изтичаше в края на следващия сезон. \r\n\r\n Намиращият се в отлична форма Неделев прави много силен сезон, в който освен, че дирижира играта на \"канарчетата\", записва и най-резултатната си година. \r\n\r\n В 37 мача за първенството и Купата на България \"осмицата\" на Ботев и националния отбор е реализирал 17 гола и е асистирал за още 16. \r\n\r\n Говореше се за интерес към него към софийските грандове Левски и ЦСКА, но явно Неделев ще изпълни обещанието си, че в България ще играе само за пловдивчани. \r\n\r\n Наскоро в интервю плеймейкърът заяви, че ако получи добра оферта от чужбина, ще я приеме. Възможно е новият договор да е трик за увеличаване на цената му на трансферния пазар. \r\n\r\n   \r\n \n\t\t\t\t\t\t", "date": "2019.05.08", "title": "Неделев преподписа и сложи край на спекулациите за бъдещето си"}
{"url": "http://www.bnews.bg/article/260544-makedonskiyat_nauchen_institut_v_sofiya_iska_severna_makedoniya_da_priznae_balgarskata_obshtnost", "text": "\n Правителството в Скопие да признае конституционно българската национална общност в Република Северна Македония. За това настояват в декларация от Македонския научен институт в София. Според Любчо Трохаров - член на УС на института, България трябва да постави това искане като главно условие за членството на югозападната ни съседка в ЕС. \r\n\r\n Договорът за добросъседство между България и Република Северна Македония не дава очакваните резултати. Мултидисиплинарната комисия по историческите и образователните въпроси също не постига резултат, заявиха от Македонския научен институт. Според Трендафил Митев, зам.- председател на института, най-доброто решение е комисията да се оттегли от двустранните разговори и да се задейства членът от договора, който регламентира в рамките на година неговото действие да се преустанови. Необходим е нов договор, в който българските национални интереси да бъдат защитени. В противен случай според Трендафил Митев ще попаднем в ситуация, в която в рамките на Европейския съюз България ще трябва да защитава своята идентичнот от Република Северна Македония. \r\nБългарските граждани да получат еднакви права с другите етноси, посочени в конституцията на Република Северна Македония, настояват в декларацията си от Македонския научен институт в София. В документа те се обявяват и за преустановяване на държавната информационна медийна политика в югозападната ни съседка, подхранваща езика на омразата към българите. Според бившия посланик в Белград и Сараево Любчо Трохаров, който е в ръководството на института, признаването на българската общност трябва да е в основата на двустранните отношения между  България и Република Северна Македония. \r\n  \r\n\"Искането за признаване на българска национална общност в Република Северна Македония трябва да бъде главното условие, което България трябва да постави на Скопие за членството за ЕС\", обясни Трохаров. \r\nЗаради липсата на напредък в преговорите по спорните моменти от общата история от Македонския научен институт призоваха София да се оттегли от двустранните разговори в смесената комисия и да се пристъпи към преговори за изработването на нов договор за добросъседство със Скопие.   \r\n\r\n Въпреки искреното и добронамерено отношение на България, поведението на Република Северна Македония към нас е противоречиво, неясно и колебливо, което означава, че се защитава неомакедонитската доктрина и се отрича общата българска история, посочи още Трендафил Митев. \r\n \n\t\t\t\t\t\t", "date": "2019.05.08", "title": "Македонският научен институт в София иска Северна Македония да признае българската общност"}
{"url": "http://www.bnews.bg/article/260542-ebvr_ponizhi_progozite_si_za_ikonomikite_v_koito_izpalnyava_programi", "text": "\n Европейската банка за възстановяване и развитие (ЕБВР) понижи прогнозата си за икономическия растеж за 2019 година на страните, в които изпълнява програмите си, до 2,3 на сто. \r\n\r\n Основната причина отново е рязкото влошаване на икономическата ситуация в Турция. Това се посочва в доклад на банката за регионалните икономически перспективи, обхващащи 37 страни с нововъзникващи пазарни икономики, предаде ТАСС. \r\n\r\n Докладът бе представен в Сараево на срещата на съвета на управителите на ЕБВР. \r\n\r\n Прогнозата за средния икономическия растеж за тази година е понижен с 0,3 процентни пункта в сравнение с ноемврийските предварителни оценки. Тогава ЕБВР отново коригира надолу предвижданията си за икономическия растеж за тази година с 0,6 процентни пункта заради ситуацията в Турция. \r\n\r\n Експертите на ЕБВР очакват през 2019 година турският брутен вътрешен продукт (БВП) да спадне с 1 процент, докато през ноември предвижданията им бяха той да нарасне с 1 процент. \r\n\r\n При все това ЕБВР очаква, че кризата в Турция няма да бъде продължителна и още през 2020 година икономиката на страната ще нарасне с 2,5 на сто, а в същото време ще се повиши и БВП на целия регион с 0,3 процентни пункта до 2,6 на сто. \r\n\r\n ЕБВР предвижда, че през 2019 година темповете на растежа ще бъдат умерени на практика във всички региони, в които банката работи, с изключение на Южното и Източното Средиземноморие. \r\n\r\n В Централна Европа и страните от Балтика се очаква забавяне на растежа от 4,7 на сто през 2018 година до 3,8 на сто през 2019 година и 3,2 на сто през 2020 година. В Югоизточна Европа също се очертава по-слаб темп на растеж - от 3,4 на сто през 2018 година до около 3 на сто през 2019-2020 година. \r\n\r\n В Източна Европа и района на Кавказ темповете на растеж средно ще се забавят от 3 на сто през 2018 година до 2,9 на сто през 2019 година. \r\n\r\n Понижение на темповете на нарастване на БВП се очаква и за Централна Азия - от 4,8 на сто през 2018 година до 4,4 на сто през 2019 година и 4,2 на сто през 2020 година. Според експертите на ЕБВР това е свързано със забавянето на активността в минната промишленост. \r\n \n\t\t\t\t\t\t", "date": "2019.05.08", "title": "ЕБВР понижи прогозите си за икономиките, в които изпълнява програми"}
{"url": "http://www.bnews.bg/article/260536-kzp_nalozhila_globi_na_targovtsi_za_blizo_2_mln_lv", "text": "\n Председателят на Комисията за защита на потребителите (КЗП) Димитър Маргаритов съобщи по време на представяне на доклада за работата на ведомството през 2018 г. пред ресорната парламентарна комисия, че през периода са били извършени са 37 522 инспекции на търговци - физически и електронни магазини, туристически обекти и други. \r\n\r\n За констатираните нарушения са съставени 2627 акта за административни нарушения. Издадени са 2503 наказателни постановления. Влезли в сила са 2181, като с тях са наложени глоби и имуществени санкции за 1 934 591 лева. \r\n\r\n През отчетния период в институцията са постъпили 23 799 писмени жалби и сигнали на потребители, каза Маргаритов. По тях са извършени 11 223 инспекции. Маргаритов изтъкна, че през последните години има трайна тенденция на увеличаване на броя на жалбите. Хората станаха по-активни и това личи и по обажданията на националния телефон на потребителя, коментира председателят на КЗП в отговор на депутатски въпрос. \r\n\r\n Като проблем той изтъкна недостига на инспектори, които в момента са около сто, а работят, по думите на Маргаритов, по над 12 закона, по които са вменени контролни функции и компетентност на Комисията. Всяка възможност за допълване на числеността на Комисията би била добре дошла, защото хората могат да се демотивират от това, че работата става все повече, а и може да бъде намалена ефикасността на контрола, когато натоварването е по-голямо от оптималното, което можем да си позволим, коментира председателят на КЗП. \r\n\r\n На националния телефон на потребителя са постъпили 15 596 обаждания. За проверка са приети 134 сигнала, които основно касаят етикетирането на стоки, обявяването на цените, се посочва в доклада на комисията. \r\n\r\n През отчетния период в туризма са извършени 8016 инспекции, от които 7951 по възложените за периода кампании и 65 - по инициатива на и съвместно с други органи. Съставени са 830 акта, от които 744 са за нарушения на Закона за туризма, 63 - за нарушения на Закона за защита на потребителите, и 23 - във връзка с извършени съвместни проверки с други контролни органи и такива от предходен период, се изтъква в доклада на КЗП. Издадени са 668 наказателни постановления, част от които са по проверки, започнали в края на 2017 година. \r\n\r\n Инспекциите са обхванали места за настаняване, заведения за хранене и развлечения, туроператори и/или туристически агенти, скиписти и лица, извършващи дейността \"екскурзовод\". Друга част от проверките са по повод на жалби на потребители. \r\n\r\n Издадени са били 116 заповеди за налагане на принудителна административна мярка \"временно затваряне на туристически обект\" и 27 заповеди - за отмяна на наложената мярка. Докладвани са 90 случая за предоставяне на туристически услуги, които не отговарят на изискванията за определената категория на съответния обект. За установените нарушения на съответните разпоредби от Закона за туризма са уведомени писмено категоризиращите органи. \r\n\r\n През периода са забранени 83 нелоялни търговски практики, се посочва в доклада. Те са свързани основно с предоставянето на невярна (подвеждаща) информация за вида и категорията на туристическите обекти, включително на интернет сайтове и в рекламни брошури. \r\n\r\n В рамките на Програмата \"Зима 2017-2018\" са били извършени 693 проверки в туристически обекти на територията на зимните курорти, като за установените нарушения са съставени 95 акта. По Програмата \"Лято 2018\", състояла се в периода 1 май 2018 г. - 14 септември 2018 г., са били извършени 2003 проверки в туристически обекти на територията на българското Черноморие, като са съставени 198 акта. \r\n \n\t\t\t\t\t\t", "date": "2019.05.08", "title": "КЗП наложила глоби на търговци за близо 2 млн. лв."}
{"url": "http://www.bnews.bg/article/260546-bomba_ministerstvoto_na_pravosadieto_nyama_informatsiya_kade_i_koga_e_provel_zadalzhitelniya_stazh_za_yuristi_angel_dzhambazki", "text": "\n Току що журналистът Димитър Байрактаров публикува интересен пост на личният си профил във Фейсбук.„ \r\n\r\n Ето какво написа той: \r\n\r\n \r\n\r\n \r\n\"Благодаря на Министерство на правосъдието за бързия отговор, касаещ юридическата правоспособност на лицето Ангел Джамбазки! От получения отговор става ясно, че министерството не разполага с информация къде и кога е бил разпределен и провел юридически стаж за получаване на юридическа правоспособност Ангел Джамбазки, което поставя редица въпроси!\" \r\n\r\n От тук нататък ситуацията се заплита страшно много, тъй като липсата на документ, доказващ къде и кога е проведен задължителния юридически стаж в министерството на правосъдието от Ангел Джамбазки поставя под въпрос неговата репутация. Поясняваме, че юридическа правоспособност се придобива след проведен шест месечен юридически стаж в съответен съд и полагане на изпит в министерството на правосъдието след представяне на документ за проведен юридически стаж.  \r\n  \r\n \n\t\t\t\t\t\t", "date": "2019.05.08", "title": "БОМБА! Министерството на правосъдието няма информация, къде и кога е провел задължителния стаж за юристи Ангел Джамбазки! "}
{"url": "http://www.bnews.bg/article/260545-prokuraturata_iska_postoyanen_arest_za_predadenite_ot_rumaniya_telefonni_izmamnitsi", "text": "\n Прокуратурата ще иска постоянен арест за предадените петима българи днес на границата с Румъния, каза говорителят на спецпрокуратурата Сийка Милева. \r\n  \r\nТя допълни, че ДНСК също ще се заеме да провери доколко недвижимите им имоти са законно изградени, доколко за всеки от тях има строителни книжа. Ако такива няма, то незаконните строежи ще бъдат съборени. \r\nНа 18 април при мащабна полицейска акция в България и Румъния срещу телефонни измамници бяха задържани няколко лица в страната ни, както и в северната ни съседка. \r\nЗа шестия задържан в Румъния има искане от прокуратурата в Горна Оряховица, обясни Милева и допълни, че това лице е издирвано във връзка с наложено наказание. \r\nПредадените днес на българските власти петима сами са дали съгласие за това. А от разбиването на групата досега има подадени само 4 сигнала за телефонни измами. Преди това сигналите били по 4 на ден. \r\n\r\n Засега не е ясно кой е ръководител на групата, занимавала се с телефонни измами, каза Милева. \r\n \n\t\t\t\t\t\t", "date": "2019.05.08", "title": "Прокуратурата иска постоянен арест за предадените от Румъния телефонни измамници"}
{"url": "http://www.bnews.bg/article/260540-es_se_gotvi_da_bade_sayuz_ot_27_strani", "text": "\n Лидерите на страните от ЕС ще се срещнат утре в румънския град Сибиу, за да обсъдят \"стратегическия си дневен ред\" за следващите пет години и да открият надпреварата на претендентите за високи европейски постове. \r\n\r\n Петнайсетина дни преди европейските избори държавните и правителствени ръководители ще се стремят да демонстрират единство на страните членки. Освен това те ще избягват да говорят за напускането на Великобритания, което беше водеща тема на много от последните им срещи на върха. \r\n\r\n \"Има колективна воля да не се говори за Брекзит\", чийто краен срок беше отложен за 31 октомври, и да се \"върнем към европейския дневен ред\", обясни френското президентство. \r\n\r\n Избраната дата - 9 май - е годишнината от декларацията, произнесена от французина Робер Шуман през 1950 г., с която той предлага създаването на Европейската общност за въглища и стомана (ЕОВС), предшественичката на ЕС. \r\n\r\n В малкият планински трансилвански град този четвъртък 27-те страни ще се задоволят по-скромно с приемане на \"10 приоритета\" в кратка декларация. Те бяха иронично наречени от европейски дипломат \"десетте заповеди\". \r\n\r\n Тези водещи принципи се очаква да включват обещанието да се защитава една обединена Европа \"от Изток до Запад и от Север до Юг\", чиито  \r\n\r\n \r\n\r\n Някои лидери ще наблегнат на конкретни теми, като Еманюел Макрон, който ще постави акцента върху околната среда. Франция, заедно с коалиция от седем други страни, ще пледира да се постави като цел до 2050 г. да бъде постигнато нулево нетно равнище на въглеродни емисии на европейско равнище. \r\n\r\n Това няма да бъде \"среща на върха, на която се вземат изключителни решения\", а ще послужи за встъпление за подготвянето на \"нова стратегическа програма на ЕС до 2024 г.\", която трябва да бъде приключена през идните седмици, според високопоставен европейски представител. \r\n\r\n \"Но е доста трудно да се дискутира бъдещата стратегическа програма без да се засегне въпросът за смяната на лидерите на институциите\", призна той. \r\n\r\n Неформалната среща на високо равнище в Сибиу би трябвало да позволи и да се постави началото на надпреварата за ръководните постове, която ще стартира с тази за Европейския парламент на изборите, предвидени от 23 до 26 май. \r\n\r\n Но въпросът, който занимава най-много духовете, е за заместника на Жан-Клод Юнкер начело на Европейската комисия. Тази тема вече доведе до конфронтации. \r\n\r\n Изборът на новия ръководител на изпълнителната власт в Брюксел ще бъде направен чрез гласуване в Европейския парламент, който държи той на всяка цена да бъде избран отново измежду лидерите, посочени от различните политически семейства за европейските избори. \r\n\r\n \r\n\r\n Това вече се случи през 2014 г. с Юнкер, който беше лидер (Шпиценкандидат, според често използвания немски термин) на консерваторите от ЕНП, спечелили европейските избори. \r\n\r\n Но изборът на кандидат, който ще бъде предложен за гласуване в Европарламента, принадлежи на Европейския съвет, институцията, обединяваща лидерите на страните членки, които отказват, с Еманюел Макрон начело, да обещаят, че ще го посочат сред един от съревноваващите се \"шпиценкандидати\". \r\n\r\n Очаква се в Сибиу председателят на Европейския съвет Доналд Туск да \"информира лидерите за начина, по който смята да организира процеса на номиниране на бъдещите ръководители на институциите на ЕС\", обясни европейски източник. \r\n\r\n Освен за шеф на Комисията, номинации ще има по-късно и за председател на Европейския съвет, на Европейската централна банка (ЕЦБ) и на ръководителя на европейската дипломация. \r\n\r\n През 2014 г. \"бяха нужни три срещи на високо равнище и три месеца, за да се реши\" кой ще заеме най-важните постове, припомня европейски представител. \r\n\r\n Няколко източника посочиха, че принципното решение за провеждане на среща на върха на ЕС на 28 май вече е практически взето, за да може ръководните постове да бъдат обсъдени в светлината на резултатите от европейските избори. \r\n\r\n Очаква се също на срещата на върха в Сибиу да се състоят няколко двустранни срещи, подобни на планираната между Доналд Туск и унгарския премиер Виктор Орбан. \r\n\r\n Орбан, чиято партия е със замразено членство в ЕНП заради критиките й срещу Брюксел, обяви в понеделник, че оттегля подкрепата си за германеца Манфред Вебер, кандидата на консервативното си политическо семейство за председател на Комисията. \r\n \n\t\t\t\t\t\t", "date": "2019.05.08", "title": "ЕС се готви да бъде съюз от 27 страни"}
{"url": "http://www.bnews.bg/article/260537-osnovnata_opozitsionna_partiya_v_turtsiya_poiska_anulirane_na_izbora_na_erdogan_za_prezident", "text": "\n Основната опозиционна политическа сила на Турция - Народнорепубликанската партия (НРП) поиска от Висшата избирателна комисия (ВИК) да анулира и миналогодишните президентски и парламентарни избори през 2018 г., след като в понеделник взе решение да анулира резултатите от изборите за кмет на Истанбул, предаде турската частна телевизия СиЕнЕн-Тюрк, цитирана от БТА. \r\n\r\n НРП е внесла иск да бъдат анулирани също изборите за общински съвети и кметове в 39-те избирателни района на Истанбул, а не само тези в Истанбулската голяма община, съобщи още заместник-председателят на политическата сила Мухаррем Еркек. \r\n\r\n По думите на Еркек същите нередности, които са станали причина за анулирането на изборите в Истанбул на 31 март, са били налице и на изборите на 24 юни 2018 г. \r\n\r\n Представителят на НРП във ВисИК Хадими Якупоглу заяви, че изборите за кмет на Истанбулската голяма община бяха отменени от ВИК и беше разпоредено те да бъдат повторени на основание, че е имало нередности при съставянето на избирателните комисии. Якупоглу обаче каза, че същият метод за съставяне на избирателни комисии е бил приложен и на предишните избори, НРП ще поиска анулиране и на президентските и парламентарни избори от 24 юни 2018 г. \r\n\r\n При същите условия беше избран президент и беше променена конституцията с референдум, заяви и самият Екрем Имамоглу, който спечели изборите в Истанбул на 31 март, на многолюдния митинг. преди две вечери. \r\n\r\n Освен това ВИК анулира избора само на Истанбулската голяма община, а начинът на съставяне на избирателните комисии е засегнал всичките 39 избирателни района на Истанбул, поради което партията иска да бъдат анулирани и изборите за общински съвети и кметове. \r\n\r\n \r\n\r\n Висшата избирателна комисия отмени в понеделник резултатите от изборите за кмет на Истанбул, произведени на 31 март, на които кандидатът на управляващата Партия на справедливостта и развитието и бивш премиер Бинали Йълдъръм претърпя поражение от Екрем Имамоглу от НРП. ВИК се произнесе в полза на ПСР на президента Реджеп Тайип Ердоган, която оспорва резултата от изборите на 31 март в Истанбул и твърди, че вотът е бил белязан от нередности. \r\n\r\n Основание за решението на ВИК са неподписани протоколи с изборни резултати и нередности при формиране на секционните избирателни комисии. Според жалбата на управляващата партия в тях са участвали около 19 000 души, които не са държавни служители, каквото е изискването на закона. \r\n \n\t\t\t\t\t\t", "date": "2019.05.08", "title": "Основната опозиционна партия в Турция поиска анулиране на избора на Ердоган за президент"}
{"url": "http://www.bnews.bg/article/260543-intsident_na_letishteto_fenove_na_barsa_napadnaha_mesi", "text": "\n Фенове на Барселона атакуваха с упреци Лионел Меси на летището в Ливърпул, информира каталунският в. \"Мундо Депортиво\". \r\n\r\n Звездата на отбора остана близо час повече от останалите на стадион \"Анфийлд\" след шокиращото 0:4 от Ливърпул в Шампионската лига, защото името му бе посочено за допинг-контрол. \r\n\r\n Меси се появи на летището с човек от клуба, както и с личния си асистент Пепе Коста, а там имаше запалянковци на Барса, които също чакаха полета си за дома. \r\n\r\n Около полунощ английско време, аеропорт \"Джон Ленън\" е бил огласен от викове, като Лео е чул и доста обиди заради отпадането. Намесата на охранители на сградата потушила скандала, а Меси е отвърнал на виковете с \"Какво искате, какво да ви обясня?\", пак според \"Мундо\". \r\n\r\n Друга група фенове, която се е появила малко по-късно, е аплодирала звездата на Барса и се е наредила за снимки и автографи. \r\n\r\n След края на мача аржентинският №10 изглеждаше напълно отчаян, след като за втора поредна година Барселона допуска конфузно елиминиране от Шампионската лига при 3 гола аванс преди реванш. През миналия сезон това се случи срещу Рома, сега - от Ливърпул. \r\n \n\t\t\t\t\t\t", "date": "2019.05.08", "title": "Инцидент на летището, фенове на Барса нападнаха Меси"}
{"url": "http://www.bnews.bg/article/260531-lavina_zatrupa_ruski_turisti_v_altay", "text": "\n Седем туристи са изчезнали след падане на лавина в планините на руския регион Алтай в Сибир и се смятат за мъртви, съобщи днес местният клон на министерството на извънредните ситуации, което изпрати екип от спасители на местопроизшествието, предаде Франс прес. \r\n\r\n Група от 9 души е била застигната от лавина в понеделник в \"Чуйските Алпи\" - планинска верига в Алтай, регион в южната част на Сибир, близо до границите с Монголия, Китай и Казахстан. \r\n\r\n Двама оцелели са се добрали сами днес до село и са съобщили на властите, каза ръководителят на спешните служби в Алтайския край Андрей Бурлаков. \r\n\r\n \"Когато лавината е твърде голяма, операциите по издирване и спасяване може да отнемат известно време\", посочи Бурлаков. \r\n\r\n Жертвите са били опитни туристи, които се изпълнявали сложен преход, одобрен от властите, обяви техният инструктор Владимир Юдин в руския информационен сайт Бе Еф Ем. Юдин посочва, че ще трябва да се изчака до лятото, за да се проведе сериозно издирване в района. \r\n\r\n Инструкторът добави, че планинарите са били част от група, пристигнала от Новосибирск - най-големия град в Сибир. \r\n \n\t\t\t\t\t\t", "date": "2019.05.08", "title": "Лавина затрупа руски туристи в Алтай"}
{"url": "http://www.bnews.bg/article/260533-dimitar_bayraktarov_s_kolegata_barekov_otkrihme_interesni_neshta_za_obrazovanieto_na_angel_dzhambazki", "text": "\n През последните дни в юридическите среди се развихри огромен скандал относно номинацията на Ангел Джамбазки за юрист на годината от изданието \"Правен свят\". Някои юристи директно обвиниха Джамбазки, че е заблудил престижното издание, тъй като нямал нито един ден юридически стаж, а други дори се съмняват, че няма и диплома за висше образование. \r\n\r\n Би Нюз потърси за коментар журналиста и водач на листата на \"Движение Презареди България\" за евродепутати Димитър Байрактаров, който заедно с Николай Бареков първи постави въпроса за образованието и дипломата на Ангел Джамбазки. \r\n\r\n : Г-н Байрактаров, защо се заинтересувахте от дипломата и юридическата правоспособност на Ангел Джамбазки? \r\n\r\n : Знаете ли, около ВМРО витае страшно много неистина и лъжа. В публичното пространство липсва информация за образованието на Ангел Джамбазки. Ние с колегата Бареков многократно го призовавахме през последните месеци да публикува дипломата си за висше образование, но той и до днес не го е направил. Ситуацията придоби още по-голям обществен интерес когато възмутени юристи се свързаха с нас и изразиха възмущението си от номинацията за юрист на годната на Ангел Джамбазки. Никой от юристите няма спомен Джамбазки да е практикувал някъде юридическата професия. \r\n\r\n : Възможно ли е да се окаже, че евродепутатът Ангел Джамбазки няма завършено висше образование? \r\n\r\n : Трудно ми е да го повярвам, защото това би предизвикало огромен скандал. По-скоро подозирам, че дипломата му е \r\nс нисък успех и той се срамува да я публикува, така както направихме ние с колегата Николай Бареков. Все пак е редно да кажа, че с колегата Бареков открихме интересни неща за образованието на Ангел Джамбазки! \r\n\r\n : Какви са тези интересни неща? \r\n\r\n : Ето сега ще ви пусна линк от публикация на сайта   от 28.05.2014 г.  Може да я видите  . В тази публикация от май месец 2014 година са представени новоизбраните евродепутати и Ангел Джамбазки е представен като завършил семестриално \"Право\" в СУ Св.Климент Охридски. Никъде не открихме Джамбазки да е направил опровержение на тази информация вече пет години. \r\n\r\n : Вие като опитен журналист добре разбирате, че тази информация не е достатъчна. \r\n\r\n : Да, така е. Затова изпратих запитване до министерството на правосъдието за достъп до обществена информация и се надявам служителите да реагират бързо и коректно с предоставянето на информацията, а и самия Ангел Джамбазки също може да помогне като даде публичност на дипломата си и юридическата си правоспособност. Все пак искам да му припомня, че заема публична длъжност и обществото има право да знае всичко за него. \r\n  \r\n \n\t\t\t\t\t\t", "date": "2019.05.08", "title": "Димитър Байрактаров: С колегата Бареков открихме интересни неща за образованието на Ангел Джамбазки!"}
{"url": "http://www.bnews.bg/article/260529-padat_limitite_za_priem_na_detsa_v_stolichnata_pediatrichna_bolnitsa", "text": "\n Няма да има ограничения при приемането и лечението на деца в столичната педиатрична болница. Това каза пред журналисти заместник-министърът на здравеопазването и председател на Надзорния съвет на НЗОК Жени Начева след заседание на надзорниците. \r\n\r\n Решението идва след протест на медиците от столичната педиатричната болница като част от исканията им бе отпадането на лимитите при хоспитализацията на деца в болничното заведение. \r\n\r\n Лекарите ще имат възможност да приемат дете с определено заболяване в клиника, която е за лечение на друго заболяване, като целта е да отпаднат тези ограничения и да няма върнати пациенти, съобщи още Начева. Приемът на пациенти може да се отчита с общ \"педиатричен\" код, като по думите на Начева това е било възможно и досега. Ограничението за легла по клиники и отделения не се отнася за педиатричната болница, категорично подчерта Начева. Вероятно по темата има някакво неразбиране или не добра комуникация с Касата и днес ще има среща с ръководството на болницата, за да се обсъди въпросът, допълни още тя. \r\n\r\n Предстои промяна на цените на някои клинични пътеки, по които се работи в областта на педиатрията, като за целта ще бъдат отделени 50 млн.лв. от резерва на Касата, каза още Начева. Следващата седмица предстоят разговори по темата и с Българския лекарски съюз. \r\n\r\n Начева не уточни конкретно цените на кои клинични пътеки ще се променят, но подчерта, че са с приоритет в областта на детското и майчино здравеопазване. Желанието ни е от второто полугодие цените на пътеките да бъдат увеличени, каза още Начева. \r\n\r\n Част от резерва на Касата вече е разпределен за лекарства за домашно лечение, за медикаменти за лечение на онкологични заболявания в болнични условия, посочи Начева. \r\n\r\n За тази година не се очаква намаляване на цените на клинични пътеки, но предстои работа по Националния рамков договор за 2020 год. и по-задълбочено ще бъдат анализирани редица дейности, включително и цените на някои клинични пътеки, допълни тя. \r\n\r\n Начева каза още, че към момента няма преразход по пера в бюджета на НЗОК. \r\n \n\t\t\t\t\t\t", "date": "2019.05.08", "title": "Падат лимитите за прием на деца в столичната педиатрична болница"}
{"url": "http://www.bnews.bg/article/260532-antimonarhist_zaplashil_da_ubie_12_godishniya_prints_hisahito", "text": "\n Мъжът, арестуван през април от японската полиция, защото незаконно бе влязъл в частното училище, където учи 12-годишният принц Хисахито, и бе оставил на чина му два ножа, призна, че се е канел да нападне момчето, предаде агенция Киодо. \r\n\r\n Петдесет и шестгодишният заподозрян Каору Хасегава признал това на разпит. Освен това арестуваният критикувал монарха и самата императорска система в Япония. Предстои правоохранителните органи да установят доколко е вменяем. \r\n\r\n Преоблечен като работник, мъжът проникнал на 26 април в сградата на елитното училище, което не работело заради десетдневната ваканция в цяла Япония по повод абдикацията на император Акихито и възкачването на трона на сина му принц Нарухито. \r\n\r\n След това на чина на Хисахито открили два ножа, закрепени на алуминиев прът, преправен по този начин на копие, посочва Киодо, цитирана от ТАСС. За щастие принцът и съучениците му по това време се намирали в училищния двор. \r\n\r\n Хисахито е единственият син на принц Фумихито, известен още с името Акишино - по-малкия син на 85-годишния император Акихито, абдикирал на 30 април заради преклонната си възраст. На 1 май Тронът на хризантемата бе зает от най-големия му син Нарухито, а престолонаследник стана Акишино. Така ученикът Хисахито, единственият внук на Акихито, стана втори в списъка за наследяване на трона. \r\n\r\n   \r\n \n\t\t\t\t\t\t", "date": "2019.05.08", "title": "Антимонархист заплашил да убие 12 годишния принц Хисахито"}
{"url": "http://www.bnews.bg/article/260539-spas_rusev_i_elvin_guri_okonchatelno_pridobiha_dyalovete_na_telekom_albaniya", "text": "\n Сделката за продажбата на \"Телеком Албания\" на българския бизнесмен Спас Русев и предприемача Елвин Гури (съпруг на бившата зам.-шефка на Комисията за финансов надзор Ралица Агайн) вече е финализирана за 50 млн. евро, съобщи на сайта си досегашният собственик OTE Group. \r\n\r\n В съобщението се казва, че групата е продала всичките си дялове в \"Телеком Албания\". \r\n\r\n В края на миналата година Спас Русев спечели търга в конкуренция от трима кандидати. \"Телеком Албания\" е първият албански мобилен оператор. Той е създаден през 1995 г. и стартира търговска дейност през 1996 г. под името АМС Albania Mobile Communications. През 2000 г. компанията става част от OTE Group водещия телеком в Гърция, опериращ под марката Cosmote. \r\n\r\n Освен в Гърция и Албания Cosmote работи и в Румъния, където притежава 54% от най-големия местен оператор \"Телеком Румъния\". През юли 2009 г. основен акционер на групата ОТЕ става \"Дойче телеком\". Така в момента 99,79% от \"Телеком Албания\" са собственост на германския телеком. \r\n\r\n Като изпълнителен директор в Тирана отива техническият директор на \"Виваком\" Емил Георгакиев. В официалното съобщение се посочва, че в рамките на повече от десетилетие той е бил ключова фигура в българския телеком. Цитиран е и да анонсира нови продукти и услуги с цел операторът да стане най-добрият на пазара. \r\n\r\n Финансов директор е друг българин - Борислав Борисов. \r\n \n\t\t\t\t\t\t", "date": "2019.05.08", "title": "Спас Русев и Елвин Гури окончателно придобиха дяловете на \"Телеком Албания\""}
{"url": "http://www.bnews.bg/article/260530-germanskata_politsiya_arestuva_8_dushi_ot_balkanite_sabirali_pari_za_idil", "text": "\n В рамките на мащабна полицейска операция на територията на германската провинция Северен Рейн-Вестфалия са арестувани осем души от държави на Балканите, заподозрени във финансиране на терористичната групировка \"Ислямска държава\", съобщава вестник \"Билд\", цитиран от \"Фокус\". \r\n\r\n В акцията са задействани 150 тежко въоръжени полицейски служители, които около 4:00 часа сутринта местно време са обискирали седем къщи в Оберхаузен, които са били обитавани от членове на едно семейство. \r\n\r\n Прокуратурата в Есен подозира, че задържаните са част от терористична клетка. \r\n\r\n Говорителят на полицията Улрих Фасбендер поясни пред изданието: \"Всички членове на семейството са под подозрение, че са събирали средства за терористичната организация \"Ислямска държава\". Полицията обаче \"все още не разполага\" с доказателства, че семейството е планирало нападение на територията на Германия. \r\n\r\n И осмината арестувани са членове на едно семейство. Те са на възраст между 19 и 58 години, седем от тях имат германски паспорт, но идват от страни Балканите. Един от заподозрените е гражданин на Босна и Херцеговина. \r\n\r\n АП и ТАСС съобщават, че според следствието задържаните германски граждани също имат босненски произход. \r\n\r\n Уточнява се, че две от жилищата са щурмувани от спецчасти, тъй като властите не са изключили възможността лицата в тях да са въоръжени. Към настоящия момент продължават обиските за търсене на доказателства, оръжия и експлозиви. \r\n\r\n Осмината заподозрени в тероризъм трябва да бъдат изслушани пред съда в рамките на деня, след което ще бъде взето решение дали те да бъдат оставени в ареста. Друга информация засега не се предоставя с оглед продължаващото разследване. \r\n \n\t\t\t\t\t\t", "date": "2019.05.08", "title": "Германската полиция арестува 8 души от Балканите, събирали пари за ИДИЛ"}
{"url": "http://www.bnews.bg/article/260534-izbraha_sadiya_za_derbito_mezhdu_tsska_i_ludogorets", "text": "\n Станаха ясни съдийските назначения за двубоите от поредния кръг на първата шестица в Първа лига. Дербито ЦСКА - Лудогорец бе поверено на Георги Кабаков. \r\n\r\n Колегата му Ивайло Стоянов пък ще свири Левски - Черно море. Вижте всички съдийски назначения за кръга. \r\n\r\n \r\n\r\n ПФК Ботев - ПФК Берое \r\n\r\n ГС: Волен Валентинов Чинков АС1: Мартин Руменов Ангелов АС2: Красимир Владимиров Миланов \r\n\r\n 4-ТИ: Георги Николов Николов \r\n\r\n СН: Кирил Манолов Лозанов \r\n\r\n \r\n\r\n ПФК ЦСКА-София - ПФК Лудогорец 1945 \r\n\r\n ГС: Георги Николов Кабаков АС1: Мартин Веселинов Маргаритов АС2: Диян Христов Вълков \r\n\r\n 4-ТИ: Радослав Петров Гидженов \r\n\r\n СН: Костадин Ангелов Гергинов \r\n\r\n \r\n\r\n ПФК Левски - ПФК Черно море \r\n\r\n ГС: Ивайло Иванов Стоянов АС1: Мирослав Максимов Иванов АС2: Драгомир Руменов Милев \r\n\r\n 4-ТИ: Николай Йорданов Колев \r\n\r\n СН: Евгени Тодоров Геров \r\n \n\t\t\t\t\t\t", "date": "2019.05.08", "title": "Избраха съдия за дербито между ЦСКА и Лудогорец"}
{"url": "http://www.bnews.bg/article/260528-tsenata_na_iznevyarata_shef_manchev_gubi_3_mln_evro_pri_razvod_lyubovnitsata_mu_e_bremenna_v_6_iya_mesets_s_momche", "text": "\n 18-годишният брак на популярния шеф Иван Манчев приключва със скандален развод, от който той ще загуби милиони, узна HotArena. \r\n\r\n Експертът е хлътнал до ушите по любовницата си, която е бременна и ще му роди трето дете. \r\n\r\n Секси красавицата е от Берковица, но според слуховете живее във Варна. Именно в морската столица готвачът се запознава с нея по време на командировка, свързана с изявите му като критичен анализатор в предаването „Кошмари в кухнята“. \r\n\r\n Връзката им бързо се задълбочила и новото му гадже вече е в шестия месец, издадоха запознати. Според твърденията им тя очаква момче, докладва „Галерия“. \r\n\r\n Манчев и съпругата му Марина имат общ бизнес с ресторанти и две деца – 13-годишната Виктория и 17-годишния Христо. Наследниците също били в шок от изневярата на баща си, както и от мераците му да създаде ново семейство. \r\n\r\n Раздялата обаче ще бъде трудна, защото Марина и Иван ще водят битка за заведенията си, а собственик на половината от тях е жена му. Луксозният апартамент за близо 500 бона в столицата също щял да остане за жена му. \r\n \n\t\t\t\t\t\t", "date": "2019.05.08", "title": "Цената на изневярата! Шеф Манчев губи 3 млн. евро при развод! Любовницата му е бременна в 6-ия месец с момче!"}
{"url": "http://www.bnews.bg/article/260516-samolet_s_13_dushi_na_borda_se_razbi_v_meksiko", "text": "\n Самолет с 13 души на борда се разби в Мексико. Никой на борда не е оцелял. \r\nЖертвите, сред които петчленно семейство, се връщали от боксов мач в Лас Вегас.  \r\nОстанките на машината са открити при въздушен оглед в отдалечена планинска местност.  \r\nСамолетът излетял от Лас Вегас малко след 15 ч. местно време в неделя. Връзката с него е загубена близо два часа по-късно.  \r\nСпоред местни медии пилотът възнамерявал да се приземи, за да избегне буря. \r\n \n\t\t\t\t\t\t", "date": "2019.05.08", "title": "Самолет с 13 души на борда се разби в Мексико"}
{"url": "http://www.bnews.bg/article/260523-politicheski_natovarena_godishnina_ot_pobedata_vav_voynata", "text": "\n Днес се навършват 74 г. от капитулацията на Третия Райх, сложила край на Втората световна война в Европа. \r\n\r\n В Париж започнаха традиционните чествания. Президентът Еманюел Макрон се поклони пред паметника на ген. Шарл де Гол и участва в церемониите на Триумфалната арка и на Паметника на незнайния воин – исторически точки за френската столица, които обаче се превърнаха и в арена на сблъсъците между властите и „Жълтите жилетки” през последните месеци. \r\n\r\n Днес се навършват и 2 години за Макрон като президент, като проучванията показват, че партията му не успява да набере преднина пред крайната десница. \r\n\r\n Освен това, всички политически прояви в страната – по исторически поводи или не, вече са обвързани с предстоящите след по-малко от 3 седмици европейски избори. \r\n \n\t\t\t\t\t\t", "date": "2019.05.08", "title": "Политически натоварена годишнина от победата във войната"}
{"url": "http://www.bnews.bg/article/260525-hero_prizna_za_predlozhenie_ot_levski", "text": "\n Димитър Димирто - Херо, вече е свободен, след скандалната си раздяла с казахстанския Иртиш. \r\n\r\n Родният специалист заведе дело срещу клуба във ФИФА заради неправомерното си уволнение преди седмица, когато собствениците на клуба не го допуснаха на стадиона, макар Херо все още да имаше действащ договор. \r\n\r\n Пред медиите в Казахстан, той призна, че адвокатите му вече са подготвили вички документи около делото, като не отрече слуховете за предложение от Левски. \r\n\r\n В последните седмици Херо бе гласен за спортен директор на \"Герена\", като планът е да работи съвместно с Петър Хубчев. \r\n\r\n \"Нямам планове за работа. Освен Левски имам и дружи възможности, те са в чужбина\", сподели Херо. \r\n \n\t\t\t\t\t\t", "date": "2019.05.08", "title": "Херо призна за предложение от Левски"}
{"url": "http://www.bnews.bg/article/260520-v_ukrayna_predlagat_montirane_na_yadreni_mini_po_granitsata_s_rusiya", "text": "\n Украйна може да използва ядрени мини като средство за възпиране на руската агресия. Това обяви военният експерт от киевския Институт за евроатлантическо сътрудничество Игор Козий пред телевизия \"ObozTV\". \r\n\r\n По думите му Киев може безпрепятствено да разработи тактическо ядрено оръжие, а също и средства за неговата доставка. \r\n\r\n \"Кой ни пречи всъщност да подготвим места за поставяне на ядрено-минни полета по границата между Русия и Украйна, както го правеше Западна Германия по времето на Студената война\", запита Козий. \r\n\r\n Същевременно според него въпросът за разработването на стратегически ядрени оръжия от страна на Украйна в момента не стои на дневен ред. \r\n\r\n \"Тъй като това са безумни разходи, и кажете ми, моля, къде ще го изпитваме? Назовете поне една област, която е съгласна да бъде изпитателна зона. Ние не разполагаме със задгранични територии\", добавил експертът. \r\n\r\n Това не е първото амбициозно изявление на украински военни експерти относно ядрени оръжия. По-рано бившият представител на Украйна в НАТО Петър Гаращук заяви, че страната разполага с уникални възможности да създаде свои собствени ядрени оръжия. Експертът по въпросите на сигурността генерал-лейтенант Василий Богдан също увери, че Украйна разполага с всички предпоставки за започване на обсъждания на въпроса за възстановяване на ядрения статут. \r\n\r\n От своя страна Иван Апаршин, съветник на новоизбрания президент на Украйна Владимир Зеленски по въпросите на сигурността и отбраната, заяви в началото на май, че Киев не трябва да създава тактически ядрени оръжия, тъй като в противен случай могат да бъдат наложени санкции. \r\n\r\n Ядрената мина е ядрен боеприпас за създаването на ядрено-минни бариери. По време на Студената война НАТО предложи създаването на ядрено-минен пояс покрай границите на Федерална република Германия и на нейна територия в случай на офанзива от страна на Източния блок. Предполага се, че при детонация на всички заряди ще бъде създадена зона на радиоактивно замърсяване и труднопреодолими прегради. Понастоящем използването на ядрени мини е признато за неефективно. \r\n \n\t\t\t\t\t\t", "date": "2019.05.08", "title": "В Украйна предлагат монтиране на ядрени мини по границата с Русия"}
{"url": "http://www.bnews.bg/article/260526-komertsbank_s_nad_50_sriv_na_pechalbata_za_1_vo_trimesechie", "text": "\n Голямата германска банка \"Комерцбанк\" (Commerzbank AG) отчете драматично свиване на печалбата с над 50% през първото тримесечие на годината главно в резултат на по-висока данъчна тежест, като данните са факт само няколко седмици след провалените преговори за сливането ѝ с \"Дойче банк\". \r\n\r\n Нетната печалба на \"Комерцбанк\" се понижи с цели 54% до 120 млн. евро от 262 млн. евро година по-рано, като от кредитната институция отбелязаха, че това се дължи до голям степен на по-висока данъчна тежест в размер на около 90 млн. евро. През първото тримесечие на 2018-а година възстановяването на данъци оказа позитивен ефект върху нейните печалби. \r\n\r\n Финансовите резултати също така бяха повлияни от по-слаби с около 60 млн. евро печалби от бизнеса на банката на стоковите и пазарите на акции. \r\n\r\n Приходите на Commerzbank пък се понижиха през първото тримесечие с 2,7% до 2,16 млрд. евро от 2,22 млрд. евро преди година. Нетните приходи от лихви - разликата между това, което банката получава от отпуснатите кредити и това което плаща по депозитите, обаче се увеличиха с 12% до 1,23 млрд. евро, докато приходите от комисионни се понижиха с 4,2 на сто. \r\n\r\n Банката заяви, че ще продължи стратегията си за растеж през 2019-а година и очаква по-високи основни приходи, отколкото през предходната година. \r\n \n\t\t\t\t\t\t", "date": "2019.05.08", "title": "\"Комерцбанк\" с над 50% срив на печалбата за 1-во тримесечие"}
{"url": "http://www.bnews.bg/article/260524-vaorazhen_s_bradva_otkradna_dzhipa_na_gorski_i_go_goni_s_neya_po_ulitsata", "text": "\n Полицията издирва 44-годишен мъж от чепеларското село Забърдо, гонил служител от Горското стопанство с краден джип и го заплашил с брадва. \r\n\r\n Екшънът се е разиграл на 7 май в центъра на родопското село. Агресивният мъж е откраднал колата на 56-годишен мъж - Тойота \"Хайлукс\" и подгонил горския. Лесничеят започнал да бяга по улиците в селото. \r\n\r\n Не след дълго, разбеснелият се мъж ударил джипа в дърва, които били наредени край пътя, след което с брадва в ръка продължил да преследва горския служител. Той успял да се измъкне и подал сигнал в полицията. \r\n\r\n От МВР уточниха, че в момента 44-годишният мъж е в неизвестност и го издирват, като срещу него са заведени две досъдебни производства - за отнемане на автомобил и за закани за убийство. \r\n \n\t\t\t\t\t\t", "date": "2019.05.08", "title": "Въоръжен с брадва открадна джипа на горски и го гони с нея по улицата"}
{"url": "http://www.bnews.bg/article/260511-zaloviha_19_5_tona_kokain_v_ukrayna", "text": "\n Украинските граничари са заловили в Одеса рекордна пратка наркотици – задържани са 19,5 тона кокаин от Колумбия. Кокаинът бил скрит в пластмасови кофи за боя, съобщава БГНЕС. \r\n\r\n Наркоконтрабандистите планирали да внесат объркания с лак и боя кокаин на адреса на украинска фирма, а след това да отделят дрогата от ненужните съставки в лаборатория, съобщиха от украинската финансова служба. \r\n\r\n Според резултатите на разследването всяка кофа от 30 кг. съдържала по 3 кг. дрога. \r\n \n\t\t\t\t\t\t", "date": "2019.05.08", "title": "Заловиха 19,5 тона кокаин в Украйна"}
{"url": "http://www.bnews.bg/article/260527-minalo_li_e_martin_elvisa_emanuela_svali_godezhniya_prasten", "text": "\n В последно време личният живот на Емануела е мистерия. Откакто пред цяла България от Къщата на \"Биг Брадър\" поднови връзката си с юриста Мартин Николов - Елвиса, чалга дивата е станала потайна за случващото й се в сърдечен план. \r\n\r\n Покрай затоплянето на отношенията й с Николов в края на миналата година, върху безименния пръст на Емануела се появи красиво диамантено бижу, което много наподобяваше годежен пръстен. Не е тайна, че пред април миналата година отраканата певица сама предложи брак на гаджето си по време на свое участие и от тогава чакаше пръстен от него. \r\n\r\n Бижуто обаче мистериозно изчезна от ръката на Емануела, видя ПИК по време на участието й в хитовия \"Клуб 33\" преди няколко вечери. Това навежда на мисълта, че поредният опит ан сексапилната чалга звезда и Мартин да закрепят връзката си, най-вероятно е бил неуспешен. Още повече, че от началото на годината двамата не са се появявали заедно на публично място, липсват и техни снимки от профила на звездата. \r\n\r\n Иначе участието на Емануела в Сърцето на Студентски град премина по традиция с много настроение, веселба, хитове и наздравици. Зеленооката певица зарадви почитателите си и на двете сцени в двуетажния увеселителен комплекс. Изпълнителката на \"Скъпото се плаща\" грееше с 24-каратова усмивка на лицето и както винаги впечатли с перфектната си форма. \r\n\r\n   \r\n \n\t\t\t\t\t\t", "date": "2019.05.08", "title": "Минало ли е Мартин Елвиса? Емануела свали годежния пръстен!"}
{"url": "http://www.bnews.bg/article/260510-mihaela_fileva_izbyaga_dalech_s_gadzheto_si", "text": "\n Певицата Михаела Филева реши да се скрие от любопитните погледи на родните папараци и замина на почивка далеч. \r\n\r\n Компания, разбира се, й прави новото й гадже, за което не обелва и дума.  \r\n\r\n Чаровната треньорка от \"Гласът на България\" в момента е в Куба, където се радва на хубаво време. Там не й се налага да се крие от напористи папараци, които я дебнат на всяка крачка. И без проблем демонстрира голямата си любов към тайнствения мъж в живота си.  \r\n  \r\n \n\t\t\t\t\t\t", "date": "2019.05.08", "title": "Михаела Филева избяга далеч с гаджето си!"}
{"url": "http://www.bnews.bg/article/260512-bebeto_na_preslava_pokaza_izumitelna_darba", "text": "\n Фолк дивата Преслава е на върха на щастието вече 9-и месец, на колкото е дъщеричката й Паола. \r\n\r\n И въпреки крехката си възраст малката чаровница вече проявява усет към изкуството, пише show.blitz.bg. \r\n\r\n Изпълнителката, по която от години въздишат много мъже у нас, се похвали сама в социалните мрежи с неочакваната изненада, която й е поднесла малката й гордост. \r\n  \r\n \n\t\t\t\t\t\t", "date": "2019.05.08", "title": "Бебето на Преслава показа изумителна дарба!"}
{"url": "http://www.bnews.bg/article/260521-barekov_ima_li_dzhambazki_diploma_po_pravo", "text": "\n „Има ли Ангел Джамбазки диплома за завършено юридическо образование? Ако да, откога и да обясни как пет години правораздава в Европейския парламент в комисията LIBE и участва в отнемането на поне 20 депутатски имунитета?! Скандалът е огромен и ще опетни България”. \r\n\r\n Това обяви ексклузивно пред Lupa.bg евродепутатът Николай Бареков. По думите му на 3 май неговият колега от телевизионния ефир Димитър Байрактаров е подал официално питане до Министерството на правосъдието кога Ангел Джамбазки е получил юридическа правоспособност и дипломата си за юрист. Заявлението е заведено под №95-00-48/03.05.2019 г. \r\n\r\n „Скандалът е огромен, защото имаме информация, че Джамбазки се е дипломирал като юрист две години след като е станал член на Европейския парламент. Сега е на 40 години, т.е., дипломирал се е на 37. От първия ден в ЕП обаче отпреди пет години е член на правната комисия на Европарламента – LIBE, със средно образование! Това е голям срам за България и ще доведе до непредвидими последствия”, отсече Николай Бареков. \r\n\r\n „Трябва да призная, че и аз имам вина, защото му се доверих. Аз мислех, че е историк, а той ми каза, че има юридическо образование. Питам го: „Диплома имаш ли”, Джамбазки отвърна „Спокойно, имам”. Обаче винаги е смутолевял тая тема, никога не я е повдигал. Същият Джамбазки отиде преди два месеца в Нова телевизия, за да каже, че аз, Николай Бареков, съм бил заплаха за образованието на българските деца, при положение, че съм магистър по литературознание, дипломиран в Пловдивския университет преди 25 години!”, учуден е евродепутатът. \r\n\r\n Питането до правосъдното министерство е с дата 3 май \r\n\r\n „От два месеца задаваме този въпрос на Джамбазки, за мен е много притеснително, защото аз го лансирах в групата на консерваторите. Напълно възможно е кадърът на ВМРО да е укрил от нас информацията, че влиза в Европарламента със средно образование. Заявявам твърдо, че във всички предизборни срещи отпреди петилетка на въпроса на симпатизантите ни какво е завършил, защото тогава хората не го познаваха, той отговаряше, че има висше образование, но никога не каза какво точно и къде е завършил”, подчерта журналистът. \r\n\r\n   \r\n\r\n И аз имам вина за казуса „Джамбазки“ - доверих му се, не крие Николай Бареков \r\n\r\n По думите му е възможно Джамбазки да е завършил семестриално, но да не е взел държавните изпити и реално да няма получил диплома. „Всичко това ще научим от отговора на правосъдното министерство, който се надявам да дойде максимално бързо, за да изчистим този болезнен въпрос”, поясни Николай Бареков. \r\n\r\n „Големият проблем, който се очертава, е, че Ангел Джамбазки беше член на комисията LIBE, която се занимава с всички правни въпроси на Европейския парламент и с човешките права. На практика всеки доклад минава през тази комисия и тя определя дали конкретният доклад на даден евродепутат отговаря на правилата на ЕП и ЕС. Сега ще се окаже, че 2/3 от докладите, които са минали през LIBE и по които Ангел Джамбазки е гласувал, са невалидни! И по-страшно има – протежето на Каракачанов пишеше доклади за сваляне на имунитети на между 20 и 30 евродепутати – т.е., примерно главният прокурор на Гърция иска имунитета на даден депутат, Джамбазки подготвя доклада. Сега всеки член на ЕП, останал без имунитет заради нашия „експерт”, може да оспорва решението, защото излиза, че човек без диплома по право решава съдбата му!”, отсече Бареков. \r\n\r\n „Искам да попитам и нещо друго много важно – как Ангел Джамбазки е завършил своето висше образование, докато е бил евродепутат? Преди дипломирането всеки полага 6-месечен стаж в съда и прокуратурата, аз лично се учудвам той да е стажувал у нас и никой да не е разбрал? Има една хипотеза, която решава уравнението, но звучи страшно – възможно е той да не е бил в съда и прокуратурата и само формално да е получил подпис, че е ходил на стаж. Може да се проверят датите на стажа и да се види дали през това време не е бил в Брюксел”, предложи тв водещият. \r\n\r\n „Уверявам читателите на Lupa.bg, че Джамбазки не е пропускал нито един понеделник или петък в Европарламента, защото трябваше да си получи прословутите 300 евро на ден. Ангел Джамбазки живееше в апартамент под наем, който струваше под €1000 на месец, но ЕП му даваше по 300 всеки ден. Оттук идват и натрупванията в банковата му сметка. Простата сметка е ясна – на седмица Джамбазки получава 1500 евро режийни, а наемът му е около 900 заедно с консумативите. За три дни си плаща жилището и останалите три седмици и половина е на печалба”, разкри още екс водещият на Би Ти Ви. \r\n\r\n „Казвал съм му много пъти: Ангеле, тия пари не ги дръж в теб, връщай ги обратно на хората, намери си някакви благотворителни инициативи, дарявай ги”. Той първо обеща, че ще дарява. Обаче, като му гледам банковата сметка, не виждам да е дал и евро за благотворителност”, заключи Бареков. \r\n\r\n   \r\n\r\n   \r\n \n\t\t\t\t\t\t", "date": "2019.05.08", "title": "Бареков: Има ли Джамбазки диплома по право?"}
{"url": "http://www.bnews.bg/article/260509-kabinetat_otpusna_pari_za_izgrazhdane_na_nova_bolnitsa_v_yambol", "text": "\n Кабинетът отпусна допълнителни 27 млн. лв. за изграждане на нова болница в Ямбол и 20 млн. лв. за нови училищни автобуси. Това стана ясно преди началото на правителственото заседание в Министерски съвет. \r\n\r\n „Когато създадохме правителството, колегата Волен Сидеров като депутат от Ямбол го беше поставил като условие. А и ние от 2013 г. работим по тази тема. Сега болницата в Ямбол е едни павилиони на практика. Това е една от хилядите сгради, започнати и недовършени навремето. Но сега мисля, че държавата може да ги осигури. Това са 17 павилиона – пази Боже да си болен там “, заяви Борисов. \r\n\r\n Здравният министър Кирил Ананиев уточни, че през 2019 г. ще бъдат отпуснати около 8 млн. лв., през 2020 г. – около 13 млн. лв., и през 2019 г. – над 5 млн. лв. \r\n\r\n „120 хил. души обслужва болницата в Ямболска област. С предвидените средства ще се създаде възможност за изграждане на нов болничен блок за 250 легла. Площта е 32 хил. кв. м, 10 етажа. Предвижда се строителство и на инфекциозно отделение. По този начин ще се подобрят обслужването на пациентите, условията за труд и ще се спомогне за привличане на пациенти“, заяви Ананиев \r\n\r\n Кабинетът прогнозира с парите да бъдат подменени над 100 училищни автобуса. \r\n \n\t\t\t\t\t\t", "date": "2019.05.08", "title": "Кабинетът отпусна пари за изграждане на нова болница в Ямбол"}
{"url": "http://www.bnews.bg/article/260507-nyama_zadarzhan_za_tezhkata_katastrofa_v_sofiya", "text": "\n На този етап няма задържан за тежката катастрофа в София, при която бяха блъснати четири деца. Това заяви по Нова телевизия представителят на Пътна полиция гл. инсп. Калоян Драганов. \r\n\r\n Води се разследване, ще бъдат направени експертизи - това беше единствената информация, която беше предоставена за катастрофата. \r\n\r\n Взетите проби за алкохол и наркотици на водача са отрицателни. Такива са взети и от втори шофьор, на каква е негова причастност към произшествието Драганов не уточни. \r\n\r\n На този етап не може да се каже каква е причината за катастрофата, както не може да се потвърди версията на шофьора - че е карал с 50 км/ч, но е бил засечен от друг автомобил при преминаването през кръстовището. \r\n\r\n \"На по-късен етап ще можем да обясним какво точно се е случило\", заяви гл. инсп. Калоян Драганов. Той заяви, че не може да разбере при приближаване на светофар как шофьор може да се разсейва. \r\n\r\n По думите му контакт между два автомобила не е имало. \r\n\r\n Според Драганов кръстовището е добре регулирано и в \"Пътна полиция\" нямат статистика за множество произшествия там, както свидетелстваха граждани. \r\n\r\n Водачът на колата, причинител на ПТП-то, има 4 нарушения, 2 от които са за превишена скорост. \r\n\r\n Припомняне, при изключително тежката катастрофа на бул. \"Владимир Вазов\"в София вчера, четири деца, намиращи се на тротоара, бяха блъснати от лек автомобил. Две от тях пострадаха тежко и се намират в \"Пирогов\". Стабилизирани са и няма опасност за живота. На едното вече е направена операция, на другото предстои операция да се направи тази сутрин. Трето се намира още под наблюдение, а четвъртото е пожелало да се прибере вкъщи, но се наблюдава. \r\n \n\t\t\t\t\t\t", "date": "2019.05.08", "title": "Няма задържан за тежката катастрофа в София"}
{"url": "http://www.bnews.bg/article/260517-modna_marka_sableche_misis_balgariya_sofiya_paskaleva_snimki", "text": "\n „Мисис България Top of World 2018“ София Паскалева е новото рекламно лице на бранда Love Sensation. \r\n\r\n Красавицата успя да спре дъха на последователите си в социалните мрежи с професионална фотосесия дело на фотографа Георги Божков. На кадрите заснети с изключителен вкус и мярка, София Паскалева демонстрира перфектна форма. \r\n\r\n \r\n\r\n Една от снимките от фотосесията ще бъде качена на страницата на международния конкурс „Mrs. Top of the World“, на който Паскалева ще представи страната ни на 28 май в Латвия. От 26 май всеки, който иска да подкрепи нашата участничка ще може да гласува за нея именно под тази снимка. София Паскалева е в трескава подготовка за новото предизвикателство. \r\n\r\n „Много се вълнувам, защото ако на „Мисис България“ представях себе си, сега ще представя България. Това е една от най-сериозните отговорности, които съм поемала в целия си живот. Надявам се да не разочаровам тези, които ще ме подкрепят“, бе споделила преди време миската. \r\n\r\n Тя благодари на Love Sensation за доверието и горещо препоръчва техните продукти на всяка изискана и стилна дама. Магазин Love Sensation  се намира в центъра на гр. София, ул. Леге 10 и е специализиран в предлагането на луксозни марки бельо и бански на популярни брандове като Emporio Armani, Moschino, Chantal Thomas,  Luli Fama, Dsquared2.  Освен в гр. София, магазин на Love Sensation можете да намерите в гр. Варна или онлайн на www.lovesensationstore.com. \r\n \n\t\t\t\t\t\t", "date": "2019.05.08", "title": "Модна марка съблече Мисис България София Паскалева (Снимки)"}
{"url": "http://www.bnews.bg/article/260513-nikolay_hadzhigenov_poema_zashtitata_na_ivancheva", "text": "\n \r\nНиколай Хаджигенов поема защитата на отстранения кмет на община ”Младост” Десислава Иванчева, съобщи БНТ. Това стана ясно при започване на заседанието на Апелативния спецсъд, който трябва да реши дали да освободи под домашен арест Иванчева и заместничката й Биляна Петрова. \r\n\r\n Двете бяха задържани веднага, след като на 15 април Специализираният съд осъди Иванчева на 20 години лишаване от свобода, а Петрова на 15 години. \r\n\r\n Третият подсъдим по делото за подкуп - Петко Дюлгеров получи 12 години затвор. И на тримата бяха наложени глоби - общо за 37 000 лв и забрани да заемат държавни длъжности. \r\n\r\n Припомняме, че заключителните пледоарии по делото срещу бившата кметица на \"Младост\" Десислава Иванчева и нейната заместничка Биляна Петрова се проведоха на 14 април. Ден след това на първа инстанция съдът реши да даде 20 години затвор на Иванчева и 15 на Петрова. \r\n\r\n Преди това адвокатът на Иванчева Марин Марковски заяви, че прокуратурата търпи логически обвинения по делото срещу бившата кметица. По думите му отмятането на Дюлгеров от показанията си е \"изстисканият лимон и сока, който трябва да преглътне прокуратурата\". \r\n\r\n На последното заседание по делото обвиненият Петко Дюлгеров се отметна от показанията си, дадени в досъдебна фаза - а именно, че той е бил посредник между Иванчева и бизнесмена Александър Ваклин за рекордно искания подкуп от половин милион евро. \r\n\r\n На същото заседание замесена в случая се оказа и строителната фирма \"Артекс\", чието име нашумя през последните седмици покрай скандала с апартаментите на властта. \r\n \n\t\t\t\t\t\t", "date": "2019.05.08", "title": "Николай Хаджигенов поема защитата на Иванчева"}
{"url": "http://www.bnews.bg/article/260508-shofyor_blasna_15_godishno_momiche_i_izbyaga", "text": "\n Шофьор блъсна 15-годишно момиче и избяга, съобщиха от полицията, съобщава \"Дарик нюз\".  \r\n\r\n На 7 май, на булевард „В. Левски“ в Хасково е станал пътен инцидент с лек автомобил „Фолксваген“, шофиран от 34-годишен мъж. Той не е съобразил скоростта си на мокър асфалт и е ударил пресичащата 15-годишна пешеходка. \r\nСлед удара, водачът не е уведомил органите на МВР и е напуснал произшествието. Пострадалото момиче е прегледано в болницата, където е установено, че е с хематоми в областта на краката, освободена за домашно лечение. \r\nВиновният водач е издирен и му е съставен акт. \r\n \n\t\t\t\t\t\t", "date": "2019.05.08", "title": "Шофьор блъсна 15-годишно момиче и избяга"}
{"url": "http://www.bnews.bg/article/260506-otkradnaha_kambanata_ot_balgarskiya_hram_v_atina", "text": "\n Българската църква в Атина осъмна без камбана. Дарителят на камбаната – фолклорният певец Илия Луков коментира наглата кражба в студиото на „Тази сутрин”. Той посочи, че крадците стъпили върху контейнер за смет и са прерязали въжето. \r\n\r\n „2008 г. беше осветен храмът „Св. Иван Рилски” в Атина, където нашите българи да се черкуват. Имаше нужда от камбана, ние го започнахме това дело след най-дългото хоро в София пред храм-паметник „Св. Ал. Невски”, каза Луков. \r\n\r\n Певецът допълни, че веднага е започнала кампания-призив към крадците – да върнат камбаната и да им се дадат пари. \r\n\r\n „Всичко започна 1999 г. – поставихме камбана на възстановен манастир в Родопите, втората беше на Кръстова гора. 2001 г. стартирахме кампания за изграждане на храм в град Лъки, а след това дойде ред и на Атина”, каза Луков. \r\n\r\n Илия Луков заяви, че за 16-та поредна година се организира концерт за български деца-мигранти в Каварна. \r\n \n\t\t\t\t\t\t", "date": "2019.05.08", "title": "Откраднаха камбаната от българския храм в Атина"}
{"url": "http://www.bnews.bg/article/260518-mey_obsazhda_tayno_vazmozhnostta_za_vtori_referendum", "text": "\n Британският премиер Тереза Мей е обсъждала тайно възможността за втори референдум за брекзит. \r\nСпоред правителствени източници, цитирани от „Дейли телеграф”, Мей обсъдила с кабинета три варианта за излизане от Евросъюза – „със сделка”, „без сделка” и отмяна на брекзит. \r\n\r\n Била е обсъдена и възможността за втори референдум – това е искане, за което настоява опозицията, но досега Мей твърдо се противопоставяше.  \r\nЗасега излизането от Европейския съюз е отложено до 31 октомври. \r\n \n\t\t\t\t\t\t", "date": "2019.05.08", "title": "Мей обсъжда тайно възможността за втори референдум"}
{"url": "http://www.bnews.bg/article/260502-nzok_tarsi_alternativa_za_izsledvaniyata_na_onkobolnite", "text": "\n Надзорният съвет на Здравната каса ще заседава днес за допълнителните средства за изследвания с ПЕТ скенер и ядрено-магнитен резонанс. \r\nТе са нужни, тъй като липсват изотопи за специално изследване на онкоболни, с което се установява стадия на заболяването. То може да бъде заместено от други изследвания, сред които именно ПЕТ скенер и ядрено-магнитен резонанс.  \r\n\r\n Прогнозите са, че между 1200 и 2000 пациенти с онкологични заболявания ще  се обърнат към лекуващите си лекари, за да ги насочат към алтернатива. \r\n\r\n Изотопите липсват, тъй като фирмата вносител не е доставила последните дози по договора си със здравното министерство. А друга, която да иска да доставя, все още няма.  \r\n \n\t\t\t\t\t\t", "date": "2019.05.08", "title": "НЗОК търси алтернатива за изследванията на онкоболните"}
{"url": "http://www.bnews.bg/article/260500-telefonni_izmamnitsi_rumaniya_ni_vrashta_shestima_ot_zadarzhanite_prez_april", "text": "\n Румънските власти ни връщат шестима от задържаните в схемата за телефонни измами, разбита преди месец. \r\nТе ще бъдат предадени на българските съдебни органи тази сутрин на „Дунав мост”. Специализираната прокуратура ги обвинява в участие в организирана престъпна група за телефонни измами. \r\n\r\n Над 30 души бяха задържани при спецакция в България и Румъния средата на април. Операцията беше проведена в София, района на Велико Търново и в северната ни съседка. \r\n\r\n В Горна Оряховица бяха арестувани петима души, а в Румъния – 28, сред които и ръководителят - български гражданин. Схемата действала основно от Румъния, откъдето се набирали непрекъснато различни телефонни номера в България. \r\n \n\t\t\t\t\t\t", "date": "2019.05.08", "title": "Телефонни измамници: Румъния ни връща шестима от задържаните през април"}
{"url": "http://www.bnews.bg/article/260505-pavel_vasev_e_v_stabilno_sastoyanie", "text": "\n Режисьорът Павел Васев е в стабилно състояние, предвид това, че е получил 4 инсулта. Той е на самостоятелно дишане със стабилна хемодинамика. Това заяви д-р Красимир Бинев, завеждащ на отделение по неврореанимация в \"Пирогов\", цитиран от БНТ. \r\n\r\n По думите му се правят редица изследвания, за да се установи с какво може да се помогне, като най-вероятно ще се наложи и по-агресивна рехабилитация. \r\n\r\n Припомняме, че вчера режисьорът беше транспортиран от Москва с правителствения самолет в \"Пирогов\", след като преди четири месеца беше приет в болница заради прекаран инсулт. \r\n \n\t\t\t\t\t\t", "date": "2019.05.08", "title": "Павел Васев е в стабилно състояние"}
{"url": "http://www.bnews.bg/article/260501-lyutvi_mestan_ne_sam_vinoven_za_da_imam_pritesneniya", "text": "\n Не съм виновен за тази катастрофа, за да имам притеснения, които да доведат до мисъл за укриване. Това заяви в студиото на bTV лидерът на партия ДОСТ Лютви Местан, който участва в катастрофа със загинало 6-месечно бебе. Към момента Местан е обвиняем за причинител на инцидента. \r\n\r\n \"Естествено е, че тая травма няма да отмине никога. Да споделя, че ако има зрители, които продължават да виждат в мен виновникът за смъртта на 6-месечното бебе, не се сърдя на зрителите. Това убеждение е насадено у тях с редица фалшиви новини. Идвам със спокойна съвест, продължавайки да изпитвам страдание. Едно е страданието, друго - чувството за вина. Няма да поема чужд грях и чужда вина\". Това заяви Местан в отговор на въпроса: \"Как сте\". \r\n\r\n \"Платих 10 000 лева гаранция, независимо, че можех да не я платя, защото решенията на съда за отмяна на гаранцията са окончателни\", заяви в своя защита политикът, обвинен за катастрофата. \r\n\r\n В студиото той извади флашка, на която твърдеше, че от социалните медии е извадил записи, на които бащата на загиналото дете шофирал като камикадзе. Според политика, записите вече били изтрити, но от партията му ги свалили и на друг носител, не само на флашка. \r\n\r\n Към момента Местан има международен паспорт и може да пътува в чужбина. \"Ще окажа съдействие, не съм виновен за тази катастрофа за да имам притеснения, които да доведат до мисъл за укриване\", заяви той. \r\n\r\n \"Не разбрах обвинението. Не ми е предоставено дори минимално доказателство за вината ми. На мен ми бе предоставено обвинение на втория ден без да съм извършил нарушение. Картината на катастрофата е предоставена превратно\", убеден е Местан. \r\n\r\n \"Не разбрах обвинението. Не ми е предоставено дори минимално доказателство за вината ми. На мен ми бе предоставено обвинение на втория ден без да съм извършил нарушение. Картината на катастрофата е предоставена превратно\", убеден е Местан. \r\n\r\n Този процес вече е несправедлив в своята досъдебна фаза, допълни Местан. \r\n\r\n Той коментира предоставената информация от говорителя на главния прокурор Сотир Цацаров - Румяна Арнаудова за 15 различни пътни нарушения като: \"квалифицирана клевета\". \r\n\r\n Арнаудова каза, че от СДВР не са намерили Местан на адреса, на който е обявил, че живее и за това не му е връчено предходното прокурорско постановление. \r\n\r\n \"Това, което чухме, е квалифицирана клевета. Тя говори за 15 нарушения от 2013 г. насам. Ако това е вярно, няма да си поискам книжката обратно, но ако това е клевета, тя трябва да си понесе отговорността\", заяви политикът. \r\n\r\n От думите му стана ясно, че възнамерява да съди говорителя на прокуратурата след като получи фишовете от още 7-8 областни дирекции на МВР. В тези фишове се твърди, че нарушенията, за които бе споменала говорителя на Цацаров са били от ДПС и колата, с която са направени, е била поверена на бившия организационен секретар и настоящ лидер на партията - Мустафа Карадайъ. \"Това не е лъжа, а е квалифицирана клевета, за която в България се носи наказателна отговорност\", каза Местан. \r\n\r\n Той изчете един фиш за пътно нарушение, станало на 15 юли 2015 г. в 22:55 мин. в София срещу Румънско посолство от кола с номер СА 2906.  \r\n\"Мога да докажа къде съм бил в тази секунда и това е отразено в протоколите на НСО. От 2013-15 г. нямам секунда управление на превозно средство - това са коли, собственост на ДПС. Тази кола е управляван от Мустафа Карадайъ или негов шофьор. Когато една прокуратура приписва нарушение на ДПС върху председателя на ДОСТ - е изпълнение на политическа поръчка\", каза Местан. Това е автомобила на тогавашния организационен секретар и настоящ председател на ДПС, категоричен е лидерът на ДОСТ. \r\n\r\n Прокуратурата ли не знае, че за този период Местан е охраняван от НСО. Кой е карал тези коли, може ли да се докаже - не е моя работа, допълни той. Местан призна, че има нарушение далеч преди 2013 г., но това не го правело пътен рецидивист. \r\n\r\n Според него на председателя на ДОСТ се приписват нарушения. Причината за това била силната кандидат-европейска листа на партията му. \r\n\r\n Местан обясни, че катастрофата не е била в платното на другата кола, а в платното на Местан, че другата кола няма спирачен път. \r\n \n\t\t\t\t\t\t", "date": "2019.05.08", "title": "Лютви Местан: Не съм виновен, за да имам притеснения"}
{"url": "http://www.bnews.bg/article/260503-iran_e_izpratil_pisma_za_chastichnoto_si_otteglyane_ot_yadrenata_sdelka", "text": "\n Американският държавен секретар Майк Помпейо пристигна снощи на изненадващо посещение в Багдад. Той е отменил планирано посещение в Берлин. Самата визитата става в момент на ескалация на напрежението между САЩ и Иран. Вашингтон изпрати самолетоносач и бомбардировачи в Близкия изток, след данни от разузнаването, че Иран е разположил балистични ракети с малък обсег на кораби във водите край бреговете си. Според информации от разузнаването, Иран може би подготвя нападение срещу американските сили в района. \r\n\r\n „Не мога да кажа много повече от това. В департамента по отбрана имат конкретна информация за подготовка на нападения. Става дума за атаки, които е трябвало да бъдат извършени много скоро. Научихме за тях и предприемаме всички мерки, за да ги възпрем. Друго не мога да кажа”, каза държавният секретар на САЩ Майк Помпео. \r\n\r\n Техеран е предал на посланиците на Великобритания, Германия, Европейския съюз, Китай и Франция писма, в които ги информира, че частично се оттегля от ядреното споразумение от 2015 г., съобщават Асошиейтед прес и БГНЕС, позовавайки се на иранската телевизия.  \r\n \n\t\t\t\t\t\t", "date": "2019.05.08", "title": "Иран е изпратил писма за частичното си оттегляне от ядрената сделка"}
{"url": "http://www.bnews.bg/article/260519-vzrivove_i_strelba_v_tsentara_na_kabul", "text": "\n В центъра на афганистанската столица са били чути взривове и стрелба, предаде ДПА, цитирана от БТА. \r\n\r\n Говорител на полицията е потвърдил, че е имало един взрив, но не е дал подробности. Очевидци съобщават за три експлозии, стрелба и дим, издигащ се от една сграда.  \r\n\r\n \r\n ОЧАКВАЙТЕ ПОДРОБНОСТИ!  \r\n  \r\n \n\t\t\t\t\t\t", "date": "2019.05.08", "title": "Взривове и стрелба в центъра на Кабул"}
{"url": "http://www.bnews.bg/article/260514-grigor_dimitrov_se_razdeli_s_trenyora_si_snimka", "text": "\n Най-добрият ни тенисист Григор Димитров обяви раздялата си с треньора Дани Валверду. Това стана след отпадането му в първия кръг на турнира в Мадрид. \r\n\r\n Новината беше оповестена от самия Димитров в социалните мрежи и дойде по-малко от два часа след решението му да не участва във втория си двубой от турнира на двойки в Мадрид, където си партнира с Карен Хачанов и с когото елиминираха в първи кръг четвъртите поставени Себастиан Кабал и Роберт Фера с 6:2, 7:5. \r\n\r\n Причината бяха болки в рамото, които от тази година не спират да го тормозят, но всъщност имаха сериозно влияние и върху представянето му през 2018 година. \r\n\r\n След вчерашния ми мач седнахме с треньора ми от дълго време Дани Валверду. След три страхотни години пътищата ни ще се разделят. Имахме знакови моменти в кариерите си заедно и невероятни моменти на корта. Искам да благодаря на Дани за всичко, което направи за мен и му желая единствено всичко най-хубаво в бъдещите му начинания\", написа Димитров. \r\n\r\n \r\n \n\t\t\t\t\t\t", "date": "2019.05.08", "title": "Григор Димитров се раздели с треньора си(СНИМКА)"}
{"url": "http://www.bnews.bg/article/260499-detsa_ubiha_edin_i_raniha_sedem_svoi_sauchenitsi", "text": "\n Отново стрелба в американско училище! Двама ученици убиха един и раниха 7 свои съученици в Хайландс Ранч, близо до Денвър. \r\n\r\n Нападателите са задържани, единият е непълнолетен. Няколко от ранените са приети в критично състояние в местни болници. \r\n\r\n Според местните власти двете арестувани момчета, всеки от тях въоръжен с пистолет, са открили огън в две различни класни стаи. \r\n\r\n Полицията е пристигнала две минути, след като е получила сигнал за нападението и е задържала заподозрените. \r\n\r\n Това е пореден инцидент в училище в Съединените щати, а наскоро президентът Доналд Тръмп предложи да се разреши на учителите да носят оръжие. \r\n \n\t\t\t\t\t\t", "date": "2019.05.08", "title": "Деца убиха един и раниха седем свои съученици"}
{"url": "http://www.bnews.bg/article/260504-arestuvaha_vaorazheniya_mladezh_v_tuluza", "text": "\n Бeз жертви и пострадали приключи заложническата криза във френския град Бланяк близо до Тулуза. 17-годишен въоръжен младеж държа часове наред четири жени за заложници в магазин за тютюневи изделия. Похитителят освободи на два пъти жените, без да е поставял никакви искания. Непълнолетният похитител заявил, че е член на въоръженото крило на жълтите жилетки в Тулуза. \r\n\r\n На няколко пъти той стрелял, за да отблъсне силите на реда. \r\n\r\n Малко преди полунощ младежът е задържан при операция на специалните части. В дома му е открито завещание, което той оставил преди нападението и в което описвал депресивното си състояние. \r\n \n\t\t\t\t\t\t", "date": "2019.05.08", "title": "Арестуваха въоръжения младеж в Тулуза"}
