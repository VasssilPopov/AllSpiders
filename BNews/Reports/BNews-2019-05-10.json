{"url": "http://www.bnews.bg/article/260611-mvr_razprostrani_snimka_na_mazh_izdirvat_go_za_ubiystvo_na_zhena_v_kostenets_vizhte", "text": "\n 43-годишният Стоян Георгиев Зайков от Костенец е издирван във връзка с разследване на убийството на 38-годишна жена, извършено тази сутрин в града, съобщиха от пресцентъра на МВР. \r\n\r\n Хората, които разпознават издирвания и имат информация къде може да бъде открит, да позвънят на тел. 112 или в най-близкото поделение на МВР при гарантирана анонимност, допълват от полицията. \r\n\r\n \r\n\r\n   \r\n \n\t\t\t\t\t\t", "date": "2019.05.10", "title": "МВР РАЗПРОСТРАНИ СНИМКА НА МЪЖ! Издирват го за убийство на жена в Костенец! Вижте! "}
{"url": "http://www.bnews.bg/article/260613-turtsiya_globi_feysbuk_s_1_65_mln_turski_liri", "text": "\n Турската Агенция за защита на личните данни съобщи днес, че е глобила социалната мрежа Фейсбук с 1,65 милиона турски лири през април заради нарушение на защитата на личните данни, предаде Ройтерс, цитирана от БТА. \r\n\r\n Според агенцията около 300 хиляди потребители на Фейсбук в Турция може да са били засегнати от нарушението (извършено през декември м. г.). \r\n\r\n В изявлението на агенцията е посочено още, че въпросният технически дефект (API bug) се е появил и през септември м. г. и фактът, че Фейсбук не се е намесил навреме показва, че има недостатъци в сферата на техническите предпазни мерки. \r\n \n\t\t\t\t\t\t", "date": "2019.05.10", "title": "Турция глоби Фейсбук с 1,65 млн. турски лири\r\n"}
{"url": "http://www.bnews.bg/article/260615-proveryavame_izbiratelnata_si_sektsiya_po_internet_s_esemes_ili_po_telefona", "text": "\n Гражданите могат да проверят номера на избирателната си секция и мястото на гласуване в предстоящите избори за членове на Европейския парламент по интернет, с есемес или по телефона. Справките се осигуряват от главна дирекция „Гражданска регистрация и административно обслужване“ към Министерство на регионалното развитие и благоустройството. \r\n\r\n Разкриват 191 секции в чужбина за евроизборите \r\n\r\n Информация чрез интернет може да получите на адрес: https://www.grao.bg/elections/. Той  предоставя и възможност да се подават „Искане за гласуване по настоящ адрес“ по електронен път и да се регистрират издадените „Удостоверения за гласуване на друго място“ от общинските администрации след идентификация с електронен подпис. \r\n\r\n Изтича срокът за подаване на заявления за гласуване в подвижни избирателни кутии \r\n\r\n Другият вариант за получаване на информация е чрез есемес, който трябва да бъде изпратен на 18429. Номерът е единен и за трите мобилни оператора. Цената на един есемес e 25 стотинки без ДДС. В текста гражданите трябва да изпишат единствено десетте цифри на своето ЕГН. Системата връща отговор с номера и адреса на избирателната секция. \r\n\r\n За секцията си може да се осведомите и по телефона, като наберете 0800 1 4726 (\"0800 1 GRAO\"). Номерът е безплатен за цялата страна. \r\n \n\t\t\t\t\t\t", "date": "2019.05.10", "title": "Проверяваме избирателната си секция по интернет, с есемес или по телефона\r\n"}
{"url": "http://www.bnews.bg/article/260606-30_shans_za_otmyana_na_brekzit_vyarva_donald_tusk", "text": "\n Референдумът за Брекзит през 2016 г. се проведе \"в най-лошия възможен момент\" и е резултат на \"лоша политическа сметка\". Този коментар направи председателят на Европейския съвет Доналд Туск пред вестник \"Газета виборча\". \r\n\r\n Според него има 30% шанс Великобритания да остане в ЕС. \r\n\r\n Той смята, че британското общество е било запознато за Брекзит чак след референдума през 2016 г. \r\n\r\n Описвайки решението на бившия британски премиер Дейвид Камерън за свикване на референдум като политически провал, Туск заяви, че очаква различен резултат при гласуване днес, тъй като британците вече са запознати с последствията. \r\n\r\n \"Референдумът се проведе в най-лошия възможен момент, в резултат на лоша политическа сметка\", каза той в интервю за полския вестник. Статията е споделена с \"Гардиън\" като част от сътрудничество на шест европейски вестника в Европа. \r\n\r\n \"По време на кампанията за референдума нямаше реален дебат за последствията от Брекзит, а след вота. Днес резултатът вероятно ще бъде различен. Парадоксалното е, че Брекзит събуди проевропейско движение във Великобритания\", поясни той. \r\n\r\n Туск, чиито мандат като председател на Европейския съвет ще приключи през ноември, отбеляза, че е бил трогнат от анти-Брекзит марша в Лондон по-рано тази година. \r\n\r\n Намеквайки, че има \"криза сред лидерите\" на организациите, които желаят оставане в ЕС, което отразява позицията на лидера на Лейбъристката партия Джереми Корбин, Туск вярва, че е възможно въпросът отново да бъде подложен на референдум. \r\n\r\n По-рано тази седмица Корбин заяви, че един втори референдум би бил \"оздравителен процес\". \r\n\r\n \"След британския референдум през 2016 г. си помислих, че ако приемем, че случаят е приключил, това е краят. Днес шансовете Брекзит да не се случи, по мое мнение, са 20-30%. Това е много. Месец след месец става все по-ясно, че излизането на Великобритания от ЕС ще изглежда напълно различно от този Брекзит, който беше поощряван. Не виждам причина за капитулация\", обясни Туск позицията си. \r\n\r\n Бившият полски премиер беше интервюиран по повод 30 г. от издаването на вестника. \r\n\r\n През април ЕС реши да отложи Брекзит за 31 октомври. \r\n \n\t\t\t\t\t\t", "date": "2019.05.10", "title": "30% шанс за отмяна на Брекзит, вярва Доналд Туск"}
{"url": "http://www.bnews.bg/article/260605-zverska_katastrofa_vav_varna_19_godishno_momche", "text": "\n 19-годишен младеж от варненското село Щипско вкара четирима свои приятели в болница, след като се обърна по таван в нива по пътя между Вълчи дол и Суворово, съобщи \"24 часа\". \r\n\r\n Няма опасност за живота на ранените.Неопитният шофьор се отървал без никакви наранявания. \r\n\r\n При навлизане в ляв завой младежът изгубил контрол над автомобила и излетял от пътя. Причината била несъобразена скорост. \r\n\r\n Постарадалите са - младеж на 20 години, който е със съмнения за фрактура на гръбначни прешлени и луксация на рамо, друг 20-годишен младеж е с контузия на гръден кош и подмишница, 22-годишен техен приятел е с контузия на гръден кош и ляво рамо, а 18-годишна девойка е с комоцио и контузии по тялото. \r\n\r\n За едно денонощие са пострадали още трима души, сред които и 8-годишно дете.То е блъснато в Провадия след като изскочило внезапно на пътя и 23-годишният шофьор не успял да реагира. Оказана му е медицинска помощ и е освободено за домашно лечение. \r\n\r\n 53-годишна варненка пък се заби с пежото си в дърво по пътя Варна-Бургас, близо до варненското село Приселци. Все още не е ясна причината за катастрофата, по данни на полицията дамата се отклонила вдясно и спряла в крайпътни дървета. При преглед в болница са установени контузии по тялото без сериозни травми и фрактури. \r\n\r\n При друг инцидент 63-годишен варненец сблъсна 24-годишна пешеходка при ляв завой на кръстовището на улиците \"Мир\" и \"Студентска\" във Варна. Жената пресичала на пешеходна пътека. Откарана е в болница с фрактура на кост на лявото ходило. \r\n \n\t\t\t\t\t\t", "date": "2019.05.10", "title": "ЗВЕРСКА КАТАСТРОФА ВЪВ ВАРНА! 19-годишно момче..."}
{"url": "http://www.bnews.bg/article/260610-prokopievtsi_po_beli_gashti_lazhite_na_kapital_nyamat_kray_barekov_otnovo_gi_razoblichi_vizhte", "text": "\n Прокопиевци по бели гащи! Лъжите на Капитал.  \r\n\r\n В най-чист вид от зетя на Румяна Бъчварова Росен Босев, дясната ръка на Прокопиев. Защо Капитал слугуват на Борисов и ГЕРБ е друг въпрос:  \r\n1 Лъжа: Ревизионният акт е отпреди близо 5 години, а не “почти от 4”, както лъже Капитал. Направена ревизия за две седмици, само и само, за да излезе в първия ден на изборната кампания за Парламент на 5 октомври 2014. \r\n2 Лъжа: Ужким не съм платил 35 хиляди лева данъци. Платил съм всичките си данъци!!! Половин милион лева за 2013 година и още 35 хиляди допълнително - веднага преди да заведа делото срещу НАП още през октомври 2014 година. Не дължа нито стотинка на държавата. Напротив, смятам, че съм ощетен по политически причини и искам да бъда възмезден морално.  \r\n3 лъжа: Решението било окончателно. Решението не е окончателно, защото следва процедура - Искане за отмяна по АПК, член 239, Ал. 5. После следва и дело в Страсбург.  \r\n4 лъжа. Прокуратурата била “чадър” за мен. А защо тогава прокуратурата нареди НАП да ме провери до девето коляно, а не нареди НАП да се задейства по Елена Йончева и други подобни.  \r\nИ накрая най-важното: Решението на ВАС тези дни, както и актът на НАП преди 5 години, отново излезе в първия ден на предизборната кампания за Европарламент. Изводът дали тази случайност е случайна оставям на Вас/ВАС. \r\n\r\n \r\n\r\n   \r\n \n\t\t\t\t\t\t", "date": "2019.05.10", "title": "Прокопиевци по бели гащи! Лъжите на \"Капитал\" нямат край! Бареков отново ги разобличи! Вижте! "}
{"url": "http://www.bnews.bg/article/260598-v_turtsiya_zadarzhaha_123_kg_heroin", "text": "\n Турските сили за сигурност конфискуваха незаконни наркотици и задържаха 10 заподозрени наркодилъри като част от продължаващите акции срещу контрабандата на наркотици в Турция, съобщи БГНЕС. \r\n\r\n Полицията е заловила 123 килограма хероин при операция в къща в източната провинция Ван. Наркотиците, които са били скрити в 120 отделни опаковки, са намерени с помощта на полицейско куче. Задържани са трима заподозрени. \r\n\r\n При отделна операция за борба с контрабандата в северозападната провинция Одрин клонът за борба с контрабандата на областната дирекция по сигурността конфискува 10 500 хапчета екстази от два автомобила. По-късно бяха арестувани четирима заподозрени. \r\n\r\n Турция, която е един от основните транзитни маршрути за трафик на наркотици от Азия към Европа, се опитва да намали местната употреба на дрога. През 2014 г. правителството задейства „План за бързо действие срещу наркотиците“. \r\n \n\t\t\t\t\t\t", "date": "2019.05.10", "title": "В Турция задържаха 123 кг хероин!"}
{"url": "http://www.bnews.bg/article/260599-razsledvat_vzriv_na_balkon_v_zhilishtna_sgrada_v_pernik", "text": "\n Полицията в Перник изяснява причините за взрив на балкон в жилищна сграда, потвърдиха за NOVA от МВР. Сигналът е подаден снощи към 23 часа. При инцидента няма пострадали, тъй като в апартамента е нямало хора. Пристигналите на място полицаи установили поражения на дограмата и стъклата, водещи към една от стаите. \r\n\r\n Започнато е досъдебно производство. \r\n \n\t\t\t\t\t\t", "date": "2019.05.10", "title": "Разследват взрив на балкон в жилищна сграда в Перник!"}
{"url": "http://www.bnews.bg/article/260600-rayonnata_prokuratura_v_stara_zagora_shte_nablyudava_razsledvaneto_sreshtu_fk_vereya", "text": "\n Районна прокуратура в Стара Загора наблюдава образувано досъдебно производство за финансирането на ФК \"Верея\", съобщават от институцията.  \r\n\r\n На 08.05.2019 г. в Районна прокуратура е било образувано досъдебно производство по сигнал изпратен след проверка извър\"шена от Главна дирекция „Национална полиция“ София за това, че в началото на месец декември 2018 г. е била предложена на другиго облага, която не му се следва, за да повлияе на резултата на спортно състезание – футболен мач на ППФЛ ФК „Верея“ – Стара Загора с ПФК “ЦСКА“ – София, администриран от спортна организация Български футболен съюз (БФС). \r\n\r\n Разследването е било възложено на ОД на МВР в Стара Загора, като е определен двумесечен срок за провеждането му. \r\n \n\t\t\t\t\t\t", "date": "2019.05.10", "title": "Районната прокуратура в Стара Загора ще наблюдава разследването срещу ФК \"Верея\""}
{"url": "http://www.bnews.bg/article/260609-tragediya_70_migranti_se_udaviha_kray_tunis", "text": "\n Най-малко 70 имигранти са се удавили до Тунис, предаде Би Би Си. \r\n\r\n Корабче с около 100 души на борда се е обърнало край бреговете на северноафриканската страна. Властите в Тунис са изпратили спасителни екипи. Медията допълни, че от водите са били извадени приблизително 16 мъже, жени и деца. \r\n\r\n Малката африканска държава, както и много страни по южния бряг на Средиземно море, се е превърнала през последните години в трамплин за хора от Черния континент, търсещи препитание в Европа, посочи Би Би Си. \r\n \n\t\t\t\t\t\t", "date": "2019.05.10", "title": "Трагедия: 70 мигранти се удавиха край Тунис"}
{"url": "http://www.bnews.bg/article/260596-kolumbiyski_rezhisyor_be_ubit_dokato_snima_dokumentalen_film", "text": "\n Колумбийски режисьор бе застрелян в четвъртък, докато снима документален филм за насилието в северната част на страната, съобщиха местните власти, цитирани от БГНЕС. \r\n\r\n \"Маурицио Лезама е събирал свидетелства от хора, които са страдали от насилие по време на гражданската война, когато е бил застрелян и убит от четирима въоръжени мъже в град Араукита, в област Араука\", заяви Рикардо Аревало, губернатор на района. Аревало обвинява за убийството групата ФАРК, която отхвърли мирното споразумение, подписано от бунтовниците и колумбийското правителство през ноември 2016 г. \r\n\r\n Документалният филм се казва „Майо” и е посветен на убита в района медицинска сестра. Област Араука на границата с Венецуела е важен център за търговията с наркотици и преноса им. \r\n \n\t\t\t\t\t\t", "date": "2019.05.10", "title": "Колумбийски режисьор бе убит, докато снима документален филм"}
{"url": "http://www.bnews.bg/article/260602-ubiha_deputat_pred_parlamenta_v_arzhentina", "text": "\n Аржентински депутат беше убит, а негов колега – ранен, при стрелба пред парламента в Буенос Айрес, предаде БГНЕС. \r\n\r\n Въоръжени открили огън по депутата Хектор Оливарес от Радикалния граждански съюз, който се разхождал с колегата си Марсело Ядон. \r\n\r\n Ядон е починал веднага. Оливарес, който работи върху закон срещу футболното насилие, е получил три огнестрелни рани и е откаран в болница. Полицията не уточнява дали има връзка между инцидента и работата на депутата. \r\n\r\n Стрелбата е извършена от засега неизвестни лица от преминаващ автомобил. Депутатът от РГС Хосе Кано каза, че стрелбата е \"преднамерен акт\". \r\n\r\n „Информацията, която имаме, е, че колата е била паркирана половин час по-рано, чакали [Оливарес], защото всеки ден с Ядон се разхожда на това място\", заяви Хосе Кано. \r\n\r\n Охранителните кадри от инцидента показват момента, в който депутатите са простреляни и как падат на земята. \r\n\r\n „Никога не сме получавали никакви заплахи от какъвто и да е вид в офиса. Това е отворен офис, където всички са добре дошли”, заяви говорител на кабинета на Оливарес. \r\n \n\t\t\t\t\t\t", "date": "2019.05.10", "title": "Убиха депутат пред парламента в Аржентина!"}
{"url": "http://www.bnews.bg/article/260603-osadiha_mlada_zhena_predstavyala_se_za_bogata_naslednitsa", "text": "\n 28-годишната Ана Сорокин, представяща се за наследничка на богато германско семейство, за да бъде приета в нюйоркското висше общество и да мами хотели и банки, беше осъдена на четири до 12 години затвор, предаде БТА. \r\n\r\n Съдът нареди Сорокин, представяща се за Ана Делвей, да върне почти 200 000 долара и да плати глоби от 24 000 долара. \r\n\r\n Вината на Ана Сорокин беше установена още през април - откраднала е повече от 200 000 долара, представяйки се за богата наследничка. Адвокатът й Тод Сподек заяви, че тя не е професионална престъпничка, нито заплаха за обществото, а млада жена, направила много грешки. Пред съда Сорокин каза, че съжалява за грешките си. \r\n\r\n Съдия Даян Кийзъл обаче обрисува картина на млада суетна и безсъвестна жена, която е искала да влезе в обществото. \r\n\r\n \"Не виждам никакъв признак в ареста тя да се е замислила за всичките измами, кражби и лъжи\" - каза съдия Кийзъл и добави, че е смаяна от измамите, с които си е служела Сорокин и от това, че след като те са започнали да излизат наяве, е продължила \"да тича от луксозен хотел в друг луксозен хотел и да отпива вино, което е знаела, че не е можела да плати\". \r\n\r\n Сорокин има много последователи в интернет. Затова съдията каза, че присъдата е послание до тях.  \r\n\r\n Сорокин се представя за Ана Делвей почти цяла година, като твърди, че е от германско семейство, разполагащо с богатство от 60 милиона долара. Всъщност тя е родена близо до Москва и се преселва в Германия на 16 години, като ходи на училище в гр. Ешвайлер, близо до Кьолн. Осъдена е за кражби в големи размери. \r\n\r\n От ноември 2016 г. до август 2017 г. Сорокин посещава ресторанти и си осигурява подаръци, пътувания, престои в хотели и банкови заеми на стойност 275 000 долара чрез серия от измами. Арестувана е през октомври 2017 г.  \r\n\r\n Адвокатът й планира да обжалва присъдата. Сорокин вероятно ще бъде депортирана в Германия, след като излежи присъдата си.  \r\n \n\t\t\t\t\t\t", "date": "2019.05.10", "title": "Осъдиха млада жена, представяла се за богата наследница"}
{"url": "http://www.bnews.bg/article/260594-vseki_treti_nad_15_godishna_vazrast_e_s_visoko_kravno_nalyagane", "text": "\n Нараства броят на хората с високо кръвно налягане, като почти всеки трети над 15-годишна възраст е с повишени стойности. Това съобщиха от Българската лига по хипертония. Увеличава се и делът на хората във възрастовата група 45-65 години, които имат повишено кръвно налягане.  \r\n\r\n Изследвания показват и увеличаване на процента на регистрирани пациенти с предсърдното мъждене, което е и най-честата аритмия вследствие на високо кръвно налягане.  \r\n\r\n На 17 май, от 11.00 до 18.00 ч., на открити обществени места в София, Пловдив, Варна, Бургас, Плевен, Стара Загора, Русе, Велико Търново, Хасково, Сливен и Пазарджик ще има пунктове, на които безплатно ще бъде измервано кръвното налягане. Желаещите ще могат да получат и консултации със специалисти. Инициативата е в рамките на национална кампания \"Качеството на фокус при оптимален контрол на кръвно налягане\".  \r\n \n\t\t\t\t\t\t", "date": "2019.05.10", "title": "Всеки трети над 15-годишна възраст е с високо кръвно налягане"}
{"url": "http://www.bnews.bg/article/260601-mayka_i_dvete_y_detsa_sa_v_bolnitsa_sled_katastrofa_kray_shumen", "text": "\n Две деца и майка им са приети в болницата в Шумен, след като автомобил се преобърна по таван. Инцидентът е станал тази сутрин на пътя Русе-Варна в района на Шумен. \r\n\r\n Колата е била управлявана от 31-годишната жена, а на задната седалка били децата на 6 и на 9 години. Те не са пострадали сериозно, а жената е с травма на ключицата и ребрата. \r\n\r\n Причините за катастрофата се установяват.   \r\n \n\t\t\t\t\t\t", "date": "2019.05.10", "title": "Майка и двете й деца са в болница след катастрофа край Шумен!"}
{"url": "http://www.bnews.bg/article/260614-uzhasyavashto_v_gartsiya_razbiha_shema_za_prodazhba_na_balgarski_bebeta", "text": "\n Полицията в Северна Гърция е задържала четирима заподозрени за организация на нелегална схема за продажба на бебета, използвайки бременни жени от България, съобщава \"Катимерини\". \r\n\r\n Установена е и самоличността на шестима предполагаеми съучастници. \r\n\r\n От полицията посочват, че единият от заподозрените вероятно е лидерът на групировката, за която се предполага, че е продала поне четири бебета, родени в Гърция от българки. Те получавали част от парите, преди да се върнат у нас. \r\n\r\n До момента са арестувани двама мъже и две жени, а останалите шестима се издирват. Предполага се, че незаконната схема е действала от 2016 г. \r\n\r\n При обиски в домовете на заподозрените в градовете Еврос и Ксанти са иззети банкови документи и 950 евро в брой. \r\n\r\n Разследването на случая продължава. \r\n \n\t\t\t\t\t\t", "date": "2019.05.10", "title": "УЖАСЯВАЩО! В Гърция разбиха схема за продажба на български бебета"}
{"url": "http://www.bnews.bg/article/260588-samo_pred_barekov_i_bayraktarov_bez_tsenzura_doblesten_shofyor_s_brutalni_razkritiya_za_balgarskite_prevozvachi_mashinatsii_izmami_robski_trud_balgariya_smetishteto_na_evropa_ezhednevno_vkarvame_tonove_otpadatsi", "text": "\n Снощи в предаването \" \", което се излъчва всеки вторник и четвъртък от 21:00ч. на живо по телевизия \"Евроком\" бяха представени разтърсващи ексклузивни разкрития от първо лице за българските транспортни фирми. \r\n\r\n Когато преди два месеца избухна скандалът за пакета \"Мобилност\" в Европейския парламент и гласът на евродепутата Николай Бареков се оказа златен и този пакет не беше спрян и мина на първо четене, тогава Бареков бе наречен от цялата политическа мафия в България \"национален предател\", защото зае страната на българските шофьори. \r\n\r\n Бареков сподели, че колегите му от бТВ, Нова и Националната телевизия са се свързали с него във връзка с пакета \"Мобилност\" и са му заявили, че са напълно съгласни с неговата позиция, но са принудени да подкрепят останалите 16 евродепутати, защото така им е наредено от шефовете им, който както всички знаем са видни олигарси.  \r\n\r\n Те обаче били склонни на компромис. Ако Бареков намери шофьор на ТИР, който да потвърди неговата позиция и иска да говори открито, били готови да му дадат думата. \r\n\r\n Слава Богу намери се доблестен човек, който се срещна с Димитър Байрактаров. Водещите показаха разказа на един достоен български шофьор, който застана с името и лицето си и разказа как т.нар. превозвачи са превърнали българските шофьори в роби, как се извършват измамите, за които Ангел Джамбазки и Андрей Новаков удобно мълчат и какво стои зад всичко това. \r\n\r\n Христо Христов разказа цялата одисея на транспортните работници в България: \r\n\r\n  Господин Христов, защо потърсихте предаването \"Бареков и Байрактаров без цензура\"? \r\n\r\n : Виждам, че представяте нещата в прав текст такива, каквито са, показвате истината и не се цензурирате.  \r\n\r\n : Мисля, че е редно да запознаем зрителите кой сте вие и какво работите. \r\n\r\n : Казвам се Христо Христов, работя във фирма \" \", Пловдив като международен шофьор. В ръката си държа трудовия ми договор, от който се вижда и заплатата ми - 510 лева (минимална работна заплата).  \r\n\r\n : На толкова ли се оценява труда на международния шофьор? \r\n\r\n : Най- вероятно на толкова се оценява. Работният ден е 15 часа, през които шофираш и извършваш други дейности като товарене и разтоварване, а през останалото време не почиваш, а си пазач в кабината, откъдето пазиш камиона и товара. \r\n\r\n : Какъв е точно вашият проблем? \r\n\r\n : Проблемът е в това, че миналата седмица преди Великден правих курс от България за Германия и в района на Будапеща спуках предна дясна гума. След 10 часа шофиране, бях принуден да сменям гумата цяла нощ, което не ми е в разпоредбите и никъде в трудовия ми договор не пише, че от мен се изисква да съм и механик. Със съдействието на колега, който ми изпратиха сменихме гумата в рамките на 5 часа. Остана ми три часа време за почивка. \r\n\r\n : Тоест, Вие на практика сте шофирали два дни с три часа почивка? \r\n\r\n в: Да! Два дни с три часа почивка. \r\n\r\n : Собственикът не се ли притеснява, че може да претърпите ПТП? \r\n\r\n : Не, собственикът не се притесни ни най- малко, а ми заяви, че гумата трябва да се смени и не може да ми прати асистенти, които да ми я сменят, защото щяло да ми струва много пари. Когато се прибрах ми каза, че тази смяна ще струва 750 евро, които трябва да заплатя аз, защото той нямал да ми прати. \r\n\r\n : Тоест, Вие сте сменили гумата сам и сте платили на собственика 750 евро? Това не се ли явява малко като робски труд? \r\n\r\n : Това си е чист робски труд! След Германия имах курс до Турция. Когато се прибрах от Турция, работодателят ми ме попита какво ще правим с гумата и ми я удържа. Тази гума е на около 80 000 километра. Реалната й стойност е 1200 лева, а той ми удържа 801 лева заради това, че съм спукал гума по моя вина. \r\n\r\n : От всичко, което казвате тук, могат ли хората да си направят нормални изводи? На базата на вашия трудов договор, Вие получавате минимална работна заплата. Ако утре се разболеете, ще получавате обезщетение на база тази заплата. Превозвачите на практика правят печалбите на вашия гръб. \r\n\r\n : Ние им плащаме джиповете, ние им плащаме екстрите и още ред други неща, както и лизинга на колите и камионите.  \r\n\r\n : Много ваши колеги са се свързвали с нас. Правят ли се измами с картите? Имали ли сте такъв случай? \r\n\r\n : Да! Когато тръгнем за Турция, на влизане и излизане винаги има опашки. Тогава ни дават така наречените \"помощници\". Това са карти на други хора, на името на нашите работодатели. Това е с цел да можем да направим паузата от 45 часа по време на курс Турция - Германия. Тази 45- часова почивка в Германия е забранена, тъй като се извършва в кабината на камиона. Ако ни хванат, че спим в кабината на камиона, глобата е около 2000 евро.  \r\n\r\n : Колко пъти са ви карали да извършвате такава измама с тези карти? \r\n\r\n : Месечно влизам два пъти в Турция, като единият път е задължително с чужда карта.  \r\n\r\n : Тоест, води се, че почивате, а в същото време сте зад волана и шофирате? \r\n\r\n : Точно така. В това време се води, всъщност, че шефът ми кара камион, тъй като съм с неговата карта, а камионът го карам аз. Половината камиони на моя работодател Илия Костурски са с машинки. Това са датчици, които са предназначени да манипулират. Чрез тях камионът се движи, без да отчита движение.  \r\n\r\n в: Това вече е пиратска дейност. Незаконна дейност. Ако хванат шофьора, какво следва? \r\n\r\n : Взимат му документите за една година, а може и да влезе в затвора.  \r\n\r\n : Това масова практика ли е? \r\n\r\n : Да! При всички е така. \r\n\r\n : Джамбазки и Новаков, които уж се борят за вашите права какво мислят по въпроса? \r\n\r\n : Вероятно не го знаят или са на хранилка някъде. Те се борят за печалбите на превозвачите, не за нашите права.  \r\n\r\n : В немските фирми присъства ли тази практика? \r\n\r\n : Не! Там всичко е точно. Заплатата се превежда на първо число и е 2300 евро, а осигуровката ми е 900 евро. В тази фирма, в която отивам сега ще ми плащат по 40 евро на ден по време на отпуската, за да ме задържат като шофьор. От българската фирма ме уволниха дисциплинарно. \r\n\r\n : Защо? \r\n\r\n : Приключих курса си от Турция и трябваше да тръгна за Германия. След като шефът ми ми съобщи, че ми удържа тези пари за гумата, ми заяви, че ще ми удържи и пари за винетка, която ми е взел за територията на Унгария. Така, в момента тече процедурата по уволнението ми. \r\n\r\n : Какво най- често возехте Вие при вашите превози?  \r\n\r\n : Основно текстил и хартия от Турция за Германия, а от Германия за България караме отпадъчни суровини. Най- просто казано- боклуци.  \r\n\r\n : Тоест ние на нашите велики превозвачи бизнесмени дължим докарването на боклуците от Европа в България? \r\n\r\n : Точно така! Караме боклуците в Пазарджик, София и в подножието на Пирин планина. Разтоварват се по 40 камиона на ден. \r\n\r\n \r\n\r\n \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.05.10", "title": "Само пред \"Бареков и Байрактаров без цензура\"! Доблестен шофьор с брутални разкрития за българските превозвачи! Машинации, измами, робски труд! България - сметището на Европа! Ежедневно вкарваме тонове отпадъци!"}
{"url": "http://www.bnews.bg/article/260586-parlamentat_odobri_otkrivaneto_na_meditsinski_fakultet_v_burgas", "text": "\n Парламентът взе решение за откриване на Медицински факултет в структурата на Университет \"Проф. д-р Асен Златаров\" в Бургас. То е внесено от Министерския съвет и беше прието с 91 гласа \"за\" и един въздържал се. \r\n\r\n Откриването на Медицински факултет в структурата на Университета \"Проф. д-р Асен Златаров\"-Бургас е по предложение на Академичния съвет на висшето училище и въз основа на положително оценен от Националната агенция за оценяване и акредитация проект. \r\n\r\n Предвижда се в новото основно звено да се обучават студенти по специалността от регулираните професии \"Медицина\" на образователно-квалификационна степен \"магистър\" в област на висшето образование \"Здравеопазване и спорт\" и професионално направление \"Медицина\". Академичният състав в новото звено ще се състои от 54 човека, разпределени в 9 катедри. За провеждането на клиничната практика на студентите, университетът е предвидил да сключи договор с УМБАЛ \"Дева Мария\" и УМБАЛ - Бургас. \r\n\r\n В Медицинския факултет ще се подготвят лекари за нуждите на региона и страната, за системата на спешна медицинска помощ, извънболнична и болнична медицинска помощ, както и за нуждите на други структури на националната система за здравеопазване. \r\n\r\n Заместник-министърът на здравеопазването Бойко Пенков посочи, че Министерството на здравеопазването поддържа тази инициатива на бургаския университет, заради регионалните диспропорции относно наличието на медицински кадри. \r\n\r\n Ивелина Василева (ГЕРБ) отбеляза, че решението е силно подкрепяно от бургаската общественост и значимо не само за града и областта, но и за целия регион. Десетгодишни усилия предшестват днешния ден и народните представители от ГЕРБ подкрепяме предложението за създаване на Медицински факултет в Университета \"Проф. д-р Асен Златаров\"-Бургас, защото сме убедени в общодържавната полза от това начинание, посочи тя. \r\n\r\n Валери Симеонов (\"Обединени патриоти\") каза, че групата \"Обединени патриоти\" също подкрепя решението. Като сериозен аргумент в негова подкрепа, той изтъкна, че Бургас се е превърнал в \"болницата на още две области - Сливен и Ямбол\". Освен това през летния сезон броят на потенциалните пациенти ставали някъде към два милиона. \r\n \n\t\t\t\t\t\t", "date": "2019.05.10", "title": "Парламентът одобри откриването на Медицински факултет в Бургас"}
{"url": "http://www.bnews.bg/article/260608-prezidentat_i_tsatsarov_obsazhdat_kriteriite_za_izbor_na_nov_glaven_prokuror", "text": "\n Държавният глава Румен Радев ще проведе срещи с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор. \r\n\r\n Първата от работните срещи е с главния прокурор Сотир Цацаров. Тя ще се проведе на 13 май на \"Дондуков\" 2. \r\n\r\n Припомняме, мандатът на сегашния главен прокурор Сотир Цацаров изтича след месеци. През март стана ясно, че зам.-главният прокурор Иван Гешев няма амбиции да се кандидатира за поста. \r\n\r\n При встъпването си в длъжност новият правосъден министър Данаил Кирилов обясни, че първият му приоритет ще бъде изработването на механизъм за предсрочно прекратяване на мандатите на председателите на Върховния касационен съд /ВКС/, Върховния административен съд /ВАС/ и Главния прокурор /ГП/, след като различни организации възнегодуваха срещу липсата на такава. \r\n \n\t\t\t\t\t\t", "date": "2019.05.10", "title": "Президентът и Цацаров обсъждат критериите за избор на нов главен прокурор"}
{"url": "http://www.bnews.bg/article/260589-mvro_s_ofshorni_smetki_za_stotitsi_milioni_agent_ivan_bil_otlichnikat_po_natrupano_imane", "text": "\n Чужди специализирани служби в борбата с пране на пари са засекли стотици офшорни сметки на българската политическа мафия. Оказва се, че МВРО чупят рекорди по откраднати от народа пари, лидерът му агент Иван бил истински шампион по натрупано имане в офшорните си сметки. \r\n\r\n Чуждестранните служби били силно притеснени, че този модел на кражба и източване на държавен ресурс се развива безпрепятствено в страна член на ЕС, каквато е България. \r\n\r\n Експертите са установили, че изпирането на парите ставало чрез закупуването на скъпи имоти в известни европейски столици. Службите вече били засекли такива сделки с апартаменти и недвижими имоти в Париж и Виена. \r\n\r\n Припомняме, че скандал с апартамент в Париж на политик от МВРО вече гръмна, а агент Иван няколко пъти бе засичан именно във Виена. \r\n\r\n Чуждите служби били изумени от безскрупулното поведение на засечените лица, тъй като същите нагло се представяли за патриоти, а в същото време грабели от най-бедния народ в ЕС. \r\n  \r\n \n\t\t\t\t\t\t", "date": "2019.05.10", "title": "МВРО с офшорни сметки за стотици милиони! Агент Иван бил отличникът по натрупано имане! "}
{"url": "http://www.bnews.bg/article/260607-okonchatelno_vleze_v_sila_prisadata_na_severin_za_ubiystvoto_na_viktoriya_marinova_otiva_zad_reshetkite_za_30_godini", "text": "\n Влезе в сила присъдата на Северин Красимиров, виновен за убийството на журналистката Виктория Маринова в Русе, съобщиха от Окръжния съд в Русе, цитирано от \"Фокус\". \r\n\r\n На 7 май изтече законовият срок, в който Северин можеше да обжалва присъдата, дадена му от Окръжния съд в дунавксия град за извършените от него тежки умишлени престъпления на 6 октомври миналата година - блудство, изнасилване и убийство. \r\n\r\n Красимиров можеше да обжалва 30-годишната ефективна присъда в 15-дневен срок след нейното произнасяне. В деловодството на съда обаче не постъпи нито жалба, нито протест.Следователно присъдата влиза в сила считано от 8 май тази година. \r\n\r\n На проведеното съкратено съдебно гледане на 22 април съдът определи виновният да изтърпи едно общо наказание за трите си престъпления - лишаване от свобода за срок от 30 години при първоначален строг режим. Към присъдата ще бъде приспаднат и периодът, в който той е бил предварително задържан - от 9 октомври 2018 година до 8 май 2019 година. \r\n\r\n Виновният трябва също така да заплати на всяко едно от трите пострадали лица сумата от 150 000 лева обезщетение за нанесените неимуществени вреди от смъртта на Маринова. Северин трябва да заплати и сумата от 9 000 лева държавна такса върху уважените граждански искове и 7 000 лева за разноски по делото. \r\n\r\n Припомняме, жестокото престъпление беше извършено на 6 октомври миналата година. Тялото на младата жена беше открито до крайбрежната алея в Русе. Четири дни по-късно в Германия беше арестуван укрилият се там Северин Красимиров. \r\n\r\n Той ще избегне най-тежкото наказание доживотен затвор, след като се призна за виновен и делото тръгна по съкратената процедура. \r\n\r\n На 22 април състав на Окръжния съд в Русе призна Красимиров за виновен в извършването на три престъпления - умишлено убийство, изнасилване и блудство и го осъди на 30 години затвор при първоначален строг режим. \r\n\r\n Според присъдата Северин Красимиров трябва да заплати и 450 000 лева кръвнина на семейството на Маринова. На Областна дирекция МВР-Русе Красимиров трябва да заплати 7015 лв. и 9000 лв. държавна такса. \r\n \n\t\t\t\t\t\t", "date": "2019.05.10", "title": "ОКОНЧАТЕЛНО! Влезе в сила присъдата на Северин за убийството на Виктория Маринова! Отива зад решетките за 30 години "}
{"url": "http://www.bnews.bg/article/260593-blizo_polovinata_amerikantsi_iskat_impiychmant_na_tramp", "text": "\n Броят на американците, които искат импийчмънт на президента Доналд Тръмп, се е увеличил с пет процента в сравнение със средата на миналия месец, предаде Ройтерс. \r\n\r\n Това сочат данните от социологическо проучване, проведено съвместно от Ройтерс и института Ипсос. \r\n\r\n 45 процента от анкетираните подкрепят импийчмънт на Тръмп, а 42 процента са против. Настроенията в подкрепа на отстраняването на президента от поста са се засилили сред поддръжниците на Демократическата партия и безпартийните. \r\n\r\n Резултатите от анкетата бяха оповестени в момент, когато пред лидерите на демократите в Камарата на представителите стои въпросът дали да започнат процедура по импийчмънт въпреки вероятното противопоставяне на контролирания от републиканците Сенат. \r\n\r\n Председателката на Камарата на представителите Нанси Пелоси заяви вчера, че председателите на комисии в долната камара на Конгреса са възприели подхода на постепенни действия. \"Това е много методично и съобразено с Конституцията. Няма да действаме по-бързо или по-бавно, отколкото позволяват фактите\", изтъкна Пелоси. \r\n\r\n Депутати от Демократическата партия и представители на няколко неправителствени организации представиха вчера във Вашингтон списък с повече от 10 милиона подписа с искане за импийчмънт на Доналд Тръмп, предаде Франс прес. Те се събраха пред сградата на Конгреса, носейки плакат с надпис \"Тръмп трябва да си отиде\". В акцията взеха участие Рашида Тлаиб и Ал Грийн, членове на Камарата на представителите, и представители на организации като MoveOn и \"Походът на жените\". \r\n\r\n \"В ръцете си държим повече от 10 милиона причини да сме тук днес\", каза Ал Грийн, имайки предвид флашката, на която са записани подписите в подкрепа на искането за отстраняване на Тръмп. \"В това забележително мрачно за страната ни време дойде според мен моментът да се борим\", добави Рашида Тлаиб, която от месеци призовава за свалянето на Тръмп. \r\n \n\t\t\t\t\t\t", "date": "2019.05.10", "title": "Близо половината американци искат импийчмънт на Тръмп"}
{"url": "http://www.bnews.bg/article/260591-veselin_topalov_stigna_do_remi_sas_svetovniya_shampion_na_turnir_v_afrika", "text": "\n Веселин Топалов направи две ремита и допусна загуба във втория ден на турнира по ускорен шахмат и блиц в Абиджан (Кот д'Ивоар ), част от веригата \"Гранд Чес Тур\". \r\n\r\n След като в първия ден от надпреварата българският гросмайстор направи три последователни равенства, в четвъртия кръг той допусна и първата си загуба. Топалов отстъпи с черните фигури на американеца Хикару Накамура. \r\n\r\n В петия кръг българинът направи реми с белите фигури с руснака Сергей Карякин, а в шестия кръг дойде най-сериозното изпитание, завършило с ново реми - този път с черните фигури срещу настоящия световен шампион Магнус Карлсен (Норвегия). \r\n\r\n За Топалов предстоят партии срещу французина Максим Вашие-Лаграв, с шампиона на Африка Басем Амин от Египет и с китаеца Дин Лижън. \r\n\r\n Лидер в класирането след първите два дни е Карлсен с 10 точки, пред Накамура с 8 точки и китаеца И Вей със 7. Топалов разделя шесто-девето място с 5 точки. \r\n\r\n Турнирът в Абиджан, който е с общ награден фонд от 150 000 долара, продължава до неделя. \r\n \n\t\t\t\t\t\t", "date": "2019.05.10", "title": "Веселин Топалов стигна до реми със световния шампион на турнир в Африка"}
{"url": "http://www.bnews.bg/article/260612-eto_ya_ubitata_frizyorka_milena_ot_kostenets", "text": "\n Любовен триъгълник е в основата на жестокото убийство на 38-годишната Милена Шишкова в Костенец, сочат данните на разследването досега.  \r\n\r\n Трупът на Милена е открит от сина й, който е на 14 г. През нощта тя и Стоян, с когото са живели на семейни начала се скарали за пореден път, вероятно заради мъж, с когото тя е била близка. Сутринта детето видяло кръв в една от стаите на къщата, но там ги нямало нито Милена, нито Стоян. Момчето намерило трупа на майка си близо до дома им. \r\n\r\n \"Скъпа сестричке, лек път миличка, почивай в мир. Знам, че сега си при татко и ни гледате заедно как страдаме. Не мога да повярвам ,че вече те няма.\", написа сестрата на жертвата във фейсбук часове след убийството.  \r\n\r\n Милена Шишкова е родена и израснала в Костенец. Освен траурна агенция е имала и фризьорски салон в градчето до София.    \r\n\r\n   \r\n \n\t\t\t\t\t\t", "date": "2019.05.10", "title": "Ето я убитата фризьорка Милена от Костенец"}
{"url": "http://www.bnews.bg/article/260585-vasilena_grabcheva_s_nova_lyubov", "text": "\n Бившата приятелка на тв водещия Антон Хекимян - Василена Гръбчева, има нов мъж до себе си. \r\n\r\n Тя публикува снимка в социалните мрежи от почивните дни, на която позират за селфи, а на заден план се вижда Атина. Новият любим на Гръбчева е неврохирург в столична болница. Той се казва Асен Цеков и по всичко личи, че е запален по моторите. \r\n\r\n През февруари миналата година Гръбчева сподели, че с водещия на сутрешния блок на bTV вече не са заедно. \r\n\r\n \"Не обичам да говоря за личния си живот, но, да, сега името на Антон не стои до моето. В бъдеще ще видим какво ще се случи. Когато обичаш един човек, трудно можеш да затвориш страницата. Взаимоотношенията ни може да продължат по различен начин просто. Той винаги ще е близък за мен човек, както и аз за него. А преминаването от любов към приятелство е едно добро начало\", разказа тогава Василена. \r\n\r\n Тогава тя разкри, че няма нов мъж в живота ѝ, но сега изглежда на крилете на любовта. \r\n \n\t\t\t\t\t\t", "date": "2019.05.10", "title": "Василена Гръбчева с нова любов"}
{"url": "http://www.bnews.bg/article/260578-protestirashti_meditsi_blokiraha_bul_ivan_geshov_v_sofiya", "text": "\n Протестиращи лекари, медицински сестри, подкрепени от родители на болни деца, блокираха бул. \"Иван Гешов\" на пешеходния светофар в двете посоки. Протестиращите настояват за отпадане на лимитите в детското здравеопазване, за промяна на статута на специализираната болница за активно лечение по детски болести \"Проф. Иван Митев\", както и за увеличаване на възнагражденията им. \r\n\r\n Медиците от болницата продължават да настояват лечебното заведение да има специален статут на 100% държавна болница и да се увеличат работните им заплати. \r\n\r\n Въпреки уверенията за заместник-министъра на здравеопазването Жени Начева, че има възможност болно дете да бъде прехвърлено от едно отделение в друго, това не е вярно, каза за БТА д-р Адил Кадъм, лекар от Клиниката по генетика. Промяната на статута на болницата искаме, защото в момента тя се финансира само чрез Здравната каса. Нов статут би дал възможност за пълно финансиране от Министерството на здравеопазването, обясни Кадъм. \r\n\r\n Днешният протест е трети на медиците от Специализираната детска болница \"Проф. Иван Митев\" в столицата. Лекарите блокираха в 8.15 ч. булеварда пред болницата, независимо от уверенията на министъра на здравеопазването Кирил Ананиев, че ще бъдат заделени 50 милиона лева от резерва на Здравната каса за увеличение на цените на клиничните пътеки включително и на тези в педиатрията. \r\n\r\n По БНТ зам.-министърът на здравеопазването д-р Бойко Пенков увери, че лимити за приема на пациенти в педиатричната болница няма да има. Той допълни, че повечето искания на педиатрите могат да бъдат изпълнени, но в определени срокове. По думите на Пенков установяването на специален статут на сега съществуващата болница би отнело много време, но бъдещата педиатрична болница, която се изгражда в момента, ще има такъв специален статут. \r\n\r\n Пенков обясни, че има код 17 за детски заболявания. \"Всички ще бъдат кодирани по него, независимо дали е заушка или хрема. Щом има едно дете нужда да бъде прието в болница, то ще бъде прието в болница, ще бъде лекувано и това ще бъде отчетено в НЗОК, а те ще си получат парите\", отбеляза зам.-министърът. \r\n\r\n   \r\n \n\t\t\t\t\t\t", "date": "2019.05.10", "title": "Протестиращи медици блокираха бул. \"Иван Гешов\" в София"}
{"url": "http://www.bnews.bg/article/260597-povdignaha_obvineniya_na_zadarzhanite_za_trafik_na_zheni_s_tsel_prinuditelno_sklyuchvane_na_brak", "text": "\n Специализираната прокуратура повдигна обвинения на четиримата задържани за участие в организирана престъпна група за трафик на жени в страни от Западна Европа и Кипър с цел принудителрно сключване на фиктивни бракове с индийци и пакистанци. Крайната цел е била „съпрузите“ по незаконен начин да получат законно пребиваване в страните от Европейския съюз, съобщават от прокуратурата. \r\n\r\n „Става дума за набиране и принуждаване на лица, държани против тяхната воля, с цел фиктивни бракове с чужди граждани, което улеснява получаването на достъп до държави членки на ЕС”, обясни вътрешният министър Младен Маринов. \r\n\r\n „Те са набирани с обещания за финансова облага или в последствие социални осигуровки и помощи, които да получават в чуждите страни”, каза Росица Димитрова от ГДГП. \r\n\r\n Участниците в групата, сред които индийски гражданин с постоянен адрес в София и трима българи, са задържани на 8 май 2019 г. при операция на Главна дирекция „Гранична полиция“, СДВР и Специализираната прокуратура в столицата. \r\n\r\n Според събраните до момента доказателства групата е действала от юни 2015 г. Участниците набирали жени, предимно от ромски произход, които били подмамвани с добро заплащане, като не всички от тях получили обещаваното им възнаграждение. Жените били транспортирани предимно в Белгия, Австрия, Дания и Кипър, където били принудително държани, докато се съгласят да сключат гражденски брак там или в България с непознати чужденци.  \r\n\r\n Впоследствие „младоженците“ се регистрирали на адреси в съответните държави и кандидатствали за продължително пребиваване в тях на основание на гражданския брак с лице от \r\nЕвропейския съюз. Жените били принуждавани от участниците в групата да съдействат пред съответните миграционни власти за получаване на желания статут от чужденците. \r\n\r\n На четиримата обвинени е наложено прокурорско задържане до 72 часа. Специализираната прокуратуера ще внесе в Специализирания наказателен съд искане за определяне на мярка за неотклонение „Задържане под стража“ за всеки от тях. \r\n \n\t\t\t\t\t\t", "date": "2019.05.10", "title": "Повдигнаха обвинения на задържаните за трафик на жени с цел принудително сключване на брак"}
{"url": "http://www.bnews.bg/article/260595-v_plovdiv_pochetoha_svetite_bratya_kiril_i_metodiy_s_litiyno_shestvie", "text": "\n С литийно шествие, посветено на Светите братя Кирил и Методий, в Пловдив започнаха тържествата в чест на славянските първоучители. Стотици ученици се включиха в празника. Шествието тръгна от площада пред гимназията, която носи името на двамата братя. Парадът мина през централната улица на града и стигна до барелефа на първоучителите в Старинния Пловдив. Огромен пет метров венец беше положен пред паметника на Кирил и Методий. В събота църквата почита паметта на двамата светци, а 24 май се отбелязва като ден на българската просвета и култура и на славянската писменост.  \r\n\r\n „Борбата им за това да наложат правото на всички народи да имат своя писменост и култура означава независимост, свобода, равенство с другите народи”, заяви директорът на ХГ“Св.Св. Кирил и Методий“- Пловдив Соня Киркова. \r\n \n\t\t\t\t\t\t", "date": "2019.05.10", "title": "В Пловдив почетоха Светите братя Кирил и Методий с литийно шествие!"}
{"url": "http://www.bnews.bg/article/260580-otkriha_nevredimi_izcheznalite_detsa_v_pleven", "text": "\n Късно снощи плевенската полиция откри двете момичета - на 10 и 11 години, които изчезнаха в ранния следобяд, съобщиха от МВР. \r\n\r\n Униформените в областния град бяха вдигнати на крак, след като майката на едно децата - Яна Методиева, алармира във Фейсбук, че дъщеря й и нейна приятелка са изчезнали след училище. Бистра и Антония са видeни за последно около 14 часа. \r\n\r\n Роднините публикуваха снимките им и подадоха сигнал в полицията. \r\n\r\n Претърсени бяха над 30 адреса. В крайна сметка около 22.30 часа децата са намерени в двора на училището, откъдето са изчезнали по време на занималня. \r\n\r\n   \r\n \n\t\t\t\t\t\t", "date": "2019.05.10", "title": "Откриха невредими изчезналите деца в Плевен"}
{"url": "http://www.bnews.bg/article/260584-agentat_na_dzhoshua_otvori_vratata_za_mach_s_pulev_prez_dekemvri", "text": "\n Мениджърът на Антъни Джошуа - Еди Хърн, за първи път от доста време спомена името на Кубрат Пулев като възможен противник на клиента си. Кобрата е официален претендент за титлата на Джошуа в IBF, но до този момент британецът не проявяваше интересе към такъв мач. \r\n\r\n Появи се възможност за мач помежду им на 1 юни, но тя бе възпрепятствана от пробелмите на Кобрата с боксовия лиценз в САЩ, чиято съдба ще стане ясна след 4 дни. Джошуа ще се бие срещу Анди Руис през юни, а мениджърът му Хърн говори пред \"Sky Sports\" за бъдещите планове. \r\n\r\n Цел №1 е мач срещу Дионтей Уайлдър през декември, но шансът изглежда доста малък. Между двете страни постоянно има противоречия за подялбата на парите от мача, което до този момент се оказва невъзможна за преодоляване пречка. \r\n\r\n \"Разочароващо е, защото с Джошуа искаме само големи мачове. Но понякога няма какво да направим, не всичко зависи от нас. \r\n\r\n Как ще постъпим ли? Антъни се бие през юни, следващият мач ще е през декември. Целта е Уайлдър, но първоначалните разговори с лагера му не са обнадеждаващи. \r\n\r\n Ако този мач не се случи, ще погледнем към Кубрат Пулев, все пак е претендент. Може и да имаме мач срещи Луис Ортис или Майкъл Хънтър\". \r\n\r\n Според британските медии, Пулев е с най-голям шанс от изброените, защото все пак е задължителен претендент. \r\n\r\n Пулев и Джошуа трябваше да се срещнат през 2017-a, но тогава българинът се отказа заради контузия. \r\n \n\t\t\t\t\t\t", "date": "2019.05.10", "title": "Агентът на Джошуа отвори вратата за мач с Пулев през декември"}
{"url": "http://www.bnews.bg/article/260604-smyah_zhena_shofira_1445_km_vmesto_145_km_zaradi_gps_greshka", "text": "\n Тръгва от точка А, целта е била B, но... се озовава в C. \r\n\r\n В днешно време може да попаднете на всякакви налудничави истории, свързани с навигационни устройства. Тази обаче определено заема първото място. \r\n\r\n През 2013 г. 67-годишна жена изминава 1445 км благодарение на GPS грешка и тотална липса на внимание. Реалната й цел се е намирала на едва 145 км. \r\n\r\n Сабин Мору тръгва от родния си град Еркелин в провинция Ено, Белгия. Тя е искала да вземе приятел от гарата в Брюксел, разположена на 145 км на север от нея. Какво става обаче? Пуска своя GPS, тръгва на юг и стига чак до Загреб, Хърватия. Вместо да прекара два часа на четири колела, нейното пътешествие й отнема два дни! \r\n\r\n По време на своята одисея Сабин спира два пъти, за да зареди гориво, спи няколко часа в колата на пътя и дори претърпява дребно пътнотранспортно произшествие. Как се е случило всичко това, без да забележи? Да, тя знае, че звучи странно, а оправданието й е, че е била разсеяна: \r\n\r\n „Бях разсеяна, затова продължавах да шофирам. Подминавах всякакви знаци. Първо бяха на френски, после на немски, а накрая на хърватски. Аз обаче продължавах да карам, тъй като бях разсеяна. Изведнъж се озовах в Загреб и осъзнах, че вече не съм в Белгия“, казва тя. \r\n\r\n Да, Дороти, вече не си в Белгия. \r\n\r\n Макар и да звучи забавно, нейният син не е бил особено очарован от ситуацията. След първия ден той се е обадил на полицията, която е започнала да я издирва. Уви, без успех. \r\n\r\n Дали ще прибегне отново до помощта на своя GPS? Едва ли. \r\n\r\n Това далеч не е единственият случай, в който GPS вкарва шофьорите в меко казано странни ситуации.  \r\n\r\n През март 2017 г. година японски туристи, отишли на ваканция в Австралия, се озовават на няколко метра под вода, след като навигационната им система им казва да забравят за пътищата и да минат директно през залива Мортън, за да достигнат желания от тях остров. \r\n\r\n През август същата година пък мъж се врязва директно в пристанището на Аляска, тъй като неговият GPS му \"казал да завие надясно\". По този начин той преминава директно през рампата и се озовава във водата, предава Los Angeles Times. \r\n \n\t\t\t\t\t\t", "date": "2019.05.10", "title": "СМЯХ! Жена шофира 1445 км, вместо 145 км, заради GPS грешка"}
{"url": "http://www.bnews.bg/article/260577-zadarzhaha_za_vtori_pat_za_mesets_chlen_na_grupata_pusi_rayat", "text": "\n Московската полиция задържа за втори път за един месец член на известната с протестите си музикална група \"Пуси райът\". Възможно е задържаната Вероника Никулшина да бъде съдена за престъпления, свързани с наркотици, предаде Асошиейтед прес. \r\n\r\n Никулшина, една от четирите певици от групата, която беше арестувана миналата година заради протест на финалите на световното първенство по футбол, е била задържана в сряда. Членът на \"Пуси райът\" Пьотр Верзилов заяви в Туитър, че са арестувани и шестима нейни познати, някои от които не са свързани с групата. \r\n\r\n Руската агенция Интерфакс цитира Евгений Еникеев, член на Обществената наблюдателна комисия на Москва, според когото съдът вероятно ще разгледа случая със свързаните с наркотици обвинения днес. Ако бъде осъдена, Никулшина може да получи до 15 дни затвор. \r\n\r\n Никулшина беше задържана и в средата на април, но бе освободена след няколко часа, без да й бъде повдигнато обвинение. \r\n\r\n     \r\n \n\t\t\t\t\t\t", "date": "2019.05.10", "title": "Задържаха за втори път за месец член на групата \"Пуси райът\""}
{"url": "http://www.bnews.bg/article/260579-hakeri_iztochili_1_milion_leva_ot_balgarska_firma", "text": "\n ГДБОП разследва случай, при който хакери са източили 1 милион лева от сметките на българска фирма. Това обяви в интервю пред \"Труд\" началникът на отдел \"Киберпрестъпност\" в дирекцията Явор Колев. \r\n\r\n Той обясни, че това е най-голямата щета за наша компания заради компрометирана служебна комуникация. \r\n\r\n \"Почти всяка седмица в отдел \"Киберпрестъпност\" се явява представител на пострадала българска фирма от компрометирана служебна комуникация. Хакери придобиват достъп до комуникация с чуждестранен контрагент и в подходящ момент променят банковите детайли, където да се преведат парите. Както всички знаем - няма сто процентова сигурност и защита, но при желание и воля от ръководния състав на фирмата се постигат завидни резултати\", допълни Явор Колев. \r\n\r\n Той апелира към всички отговорни мениджъри да осъзнаят предизвикателствата на съвременния киберсвят и да инвестират в компетентен IT персонал, както и да обувачат всичките си служители. \r\n\r\n \"Пряко въздействие върху българския бизнес и интернет потребителите в страната имат най-вече атаките с криптолокър. Към фишинг имейл е прикачен зловреден код, който криптира всички важни потребителски данни, като се иска откуп в дигитална валута Биткойн. Жертви на подобни киберпрестъпления са родни компании от всякакъв калибър. Изключение не правят и правителствени и неправителствени организации, министерства, училища и т.н.\", допълни шефът на \"Киберсигурност\" в ГДБОП. \r\n\r\n По думите му, в момента българските компании са неподготвени за широк кръг от кибератаки. \r\n \n\t\t\t\t\t\t", "date": "2019.05.10", "title": "Хакери източили 1 милион лева от българска фирма!"}
{"url": "http://www.bnews.bg/article/260582-turisti_s_balon_se_zakleshtili_v_skali_v_rodopite", "text": "\n Туристи, летели с балон, са се заклещили между скали в Родопите. Това съобщиха от Планинска спасителна служба (ПСС) към Българския червен кръст. \r\n  \r\nСигналът е бил получен късно снощи. Отрядът на планинските спасители в Пловдив е бил подготвен да действа, но екипи на Гражданската защита са провели успешно акцията. Няма пострадали при инцидента. \r\nЛоши са условията за туризъм в планините днес, съобщиха още от ПСС. В най-високите части на планината има мъгла и превалява слаб дъжд. Курортите не работят. Лифтовите съоръжения са затворени. \r\n  \r\nВ по-високата част на планината има сериозна снежна покривка, която е влажна и неподходяща за ходене. Туристите трябва да се придържат в по-ниските части. \r\n \n\t\t\t\t\t\t", "date": "2019.05.10", "title": "Туристи с балон се заклещили в скали в Родопите"}
{"url": "http://www.bnews.bg/article/260583-balgarski_gol_v_poslednata_minuta_lishi_berluskoni_ot_trofey", "text": "\n Родният бранител Живко Атанасов бе големият герой за италианския си тим Витербезе, носейки трофей на тима. \r\n\r\n Той се разписа в последната 92-ата минута, а с този гол Витербезе грабна Купата на Серия \"С\", в която участват всички отбори в Италия, без тези от първите две дивизии на страната. \r\n\r\n Голът на Атанасов бе за 1:0 срещу Монца, новият тим на Силвио Берлускони. \r\n\r\n Бившият италиански премиер и собственик на Милан се зае с Монца, като амбицията му е да вкара клуба в елита. \r\n\r\n Освен Атанасов, който е бивш играч на Славия и Черно море, за Витербезе игра и Радослав Цонев - бивш играч на Левски. \r\n\r\n Двамата отпразнуваха истороческия трофей за тима си, а през следващата седмица им предстоят плейофи за влизане в Серия \"В\". \r\n\r\n   \r\n \n\t\t\t\t\t\t", "date": "2019.05.10", "title": "Български гол в последната минута лиши Берлускони от трофей"}
{"url": "http://www.bnews.bg/article/260576-bomba_bashtata_na_shefkata_na_kashtite_za_gosti_kupil_luksozen_apartament_s_neyasni_dohodi", "text": "\n Атидже Алиева-Вели е зам.шеф на ДФЗ и пета в листата на партията ДПС за евровота. Тя не е декларирала никакви имоти на нейно име или на името на съпруга си, а проверката в Имотния регистър показва, че няма такива. Но нейния баща Байрям Алиев е придобил през 2015 г. апартамент от 164 кв. м. плюс гараж от 30 кв. м. в луксозна кооперация в квартал Манастирски ливади. Цената на имотите е доста изгодна, тъй като те излизат само по 568 евро на кв.м. По същото време апартаментите в Манастирски ливади са стрували по около 800 евро на кв.м. \r\n\r\n По-важният въпрос от симулативната цена обаче е откъде Байрям Алиев е извадил 215 000 лв. за придобивката, след като той никога не е имал фирми, не е работил на скъпо платена длъжност, не е продавал имоти и не е взел ипотечен кредит. Майката на Атидже е работила като учителка в Борино, което също не предполага наличието на големи доходи. Простата сметка показва, че семейството би трябвало да спестява по 500 лв. месечно в продължение на 40 години, за да си позволи такъв апартамент. \r\n\r\n Според източници на Биволъ, апартаментът в Манастирски ливади се използва от Атидже Алиева-Вели, а родителите ѝ си живеят в Борино. Такава информация липсва в декларациита на зам.-шефката на ДФЗ, макар че по закон трябва да бъде упомената ако отговаря на фактическото положение на нещата. \r\n\r\n \r\n\r\n Декларациите на Атидже Алиева-Вели показват и други странности. Нейният съпруг Метин Вели има строителна фирма с 2 лв. капитал, която има скромни нетни приходи от продажби – 13 000 лв. за 2013 г., 8 000 лв. за 2014 г. и нулеви 2015 и 2016 г.  Изведнъж за 2017 г. Метин Вели декларира доход 195 725 лв. Това е трудно обяснимо, защото фирмата му е обявила нетни приходи от продажби за само 56 000 лв. през 2017 г. \r\n\r\n \r\n\r\n Близката до ДПС зам.-шефка на ДФЗ се занимава конкретно с прилагането на Програмата за развитие на селските райони (ПРСР), по която са финансирани прочутите вече къщи за гости на властта. Тя отговаря за този ресор още от 2011 г., когато влиза във Фонда заедно с Румен Порожанов. В биографията ѝ е отбелязано, че “има опит в отчитането на напредъка по прилагане на мерките от Програмата за развитие на селските райони (ПРСР), както и в анализа на пропуските и проблемите по прилагането й в координацията с ЕК.” \r\n\r\n От 2013 г. опитната експертка е назначена за зам.-шеф на ДФЗ с ресор ПСРС. Това означава, че тя носи отговорност заедно с Порожанов за безобразията и кражбите от програмата – къщи за гости, луксозни джипове и яхти за лично ползване, с които България е на път да стане известна в цяла Европа. \r\n\r\n Има обаче данни, че нейни роднини по линия на мъжа ѝ също са се облажили от Селската програма. Така например по една от най-непрозрачните мерки 312 за Местните инициативни групи (МИГ) се открива информация за проект на фирмата “Джемиле Вели” ЕТ за Студио за професионални фото и видеоуслуги, субсидиран с 25 596,20 лв. \r\n\r\n Атидже Алиева има сестра Шасине, която също е омъжена за член на фамилията Вели. Неговата майка е Джемиле Вели с фирмата “Джемиле Вели” ЕТ. Тази роднинска връзка поставя Атидже Алиева-Вели като разпределител на еврофондовете от програмата в конфликт на интереси, който обаче не е деклариран от нея. \r\n\r\n До приключването на статията от ДФЗ не отговориха на въпросите към Атидже Алиева-Вели с какви доходи нейния баща е придобил апартамента в София, дали тя го ползва и дали не счита, че има конфликт на интереси във финансирането на нейна близка от ПРСР, за която тя отговаря. \r\n\r\n   \r\n \n\t\t\t\t\t\t", "date": "2019.05.10", "title": "БОМБА! Бащата на шефката на къщите за гости, купил луксозен апартамент с неясни доходи!"}
{"url": "http://www.bnews.bg/article/260581-buri_poroi_i_gramotevitsi_prez_tsyalata_sledvashtata_sedmitsa", "text": "\n Днес облачността ще бъде променлива, по-значителна над източната половина на страната. В западните части ще се радват на по-продължителни периоди с временно намаление на облачността. \r\n\r\n Над централните, източни и планински  части на много места ще превали краткотраен дъжд. Ще духа умерен, в Дунавската равнина - временно силен северозападен вятър. Максималните температури днес ще достигнат 15 до 22 градуса. \r\n\r\n Утре ще се позатопли и температурите ще достигнат 18 до 24 градуса. Краткотрайни превалявания ще има в планините и източната половина на страната. Вятърът от северозапад ще отслабва и по-късно ще стихне. \r\n\r\n В неделя температурите ще се повишат още малко и ще достигнат 21 до 26 градуса. Краткотрайни превалявания ще има само на места в планинските  и североизточните райони. Ще се появи слаб вятър от изток. \r\n\r\n В планините през двата почивни дни атмосферата ще бъде неустойчива. Ако планирате планински туризъм, избягвайте високите и открити части, заради вероятността от внезапно и неочаквано влошаване на времето, силен поривист вятър и гръмотевични бури. \r\n\r\n В понеделник гръмотевични бури и локални силни краткотрайни валежи с гръмотевици ще има над Западна България. \r\n\r\n Времето ще остане неустойчиво през повечето дни на следващата седмица. Облачността ще бъде по-често значителна, само в някои дни намаляваща в часовете преди обед. Краткотрайни превалявания, гръмотевични бури и локални градушки са възможни в много райони, а предварителните прогнози сочат възможно стабилизиране на атмосферата едва в края на седмицата. \r\n\r\n Температурите ще са най-често от 18 до 23, 24 градуса, в някои дни на отделни места до около 25. В местата с мощна купесто-дъждовна облачност и обилни валежи, стойностите ще бъдат по-ниски, до около 15, 16 градуса. \r\n\r\n В района на София единствено през утрешния ден вероятността за валеж е по-малка. От неделя до поне петък следващата седмица, си носете задължително чадъри, ако  живеете и работите в София: краткотрайните превалявания ще бъдат ежедневни. \r\n \n\t\t\t\t\t\t", "date": "2019.05.10", "title": "Бури, порои и гръмотевици през цялата следващата седмица"}
{"url": "http://www.bnews.bg/article/260590-kompozitorat_kiril_ikonomov_stana_na_65", "text": "\n На 10 май т.г. големият български композитор Кирил Икономов навършва 65. Пред наш репортер композиторът съобщи, че ще отпразнува юбилея си в тесен семеен кръг, а есента предстои мащабното му отбелязване с концерти с участието на големи симфонични оркестри. \r\n\r\n Кирил Икономов е роден на 10 май 1954 г. в село Мусомище, Гоцеделчевско. Семейната му среда е на трудови хора, възпитаващи четирите си деца в дух на трудолюбие и патриотизъм. \r\n\r\n Още невръстен младеж, Кирил Икономов идва в София, за да учи музика. Започва с тромпет при Русан Атев, проф. Карпаров и проф. Карел Стари. Също така изучава хорово и оркестрово дирижиране при професорите Лилия Гюлев и Емил Янев. За да се издържа, нощем свири в заведения, а през деня учи. Началото на кариерата му е първоначално в Музикалния театър \"Стефан Македонски\", а после - с оркестър \"Обектив\" към Концертна дирекция. Следват изяви с биг бенда на Софийския цирк - \"Оптимисти\", под диригентството на Дарчо Секеларев и Гого Бакърджиев. \r\n\r\n Паметна в кариерата му е 1978-а година, когато основава оркестър \"Благоевград\". Солисти в неговия оркестър са били едни от най-големите имена на българската естрада: Емил Димитров, Йорданка Христова, Мустафа Чаушев, Христо Кидиков, Доника Венкова и много други звезди на българската естрадна и забавна музика. Солист на оркестъра е бъдещата съпруга на изпълнителя, изявен изпълнител и верен спътник в живота и на сцената - певицата Мая Нешкова, с която имат две дъщери. \r\n\r\n Кирил Икономов и Мая Нешкова създават съвместно емблематични хитове, като песните \"Конче вихрогонче\", \"Слънчева обич\", \"Китка за обич\", \"Щастие с пари не се купува\", \"Храмът\", \"Честит рожден ден\", \"Обичам те\", \"Пей, сърце\" и други любими песни на българската публика. Хитът \"Честит рожден ден\" вече повече от три десетилетия съпътства най-радостния празник за всеки българин не само в родината, но и зад граница. \r\n\r\n Албумите на Икономов, между които няколко двойни и тройни, излизат на пазара в големи тиражи. Концертите на композитора са мащабни сценични произведения, с участието на големи симфонични концерти. Икономов е може би единственият ни така широкоспектърен съвременен композитор, който дръзва да прави подобни концерти и да пътува непрекъснато из страната и чужбина. \r\n\r\n Композиторът е носител на \"Гран при\" Улан Батор 1987 г. за най-добър гост диригент, а Мая Нешкова взема \"Гран при\" за изпълнение по негова музика. Носител е и на \"Гран при\" Филиграни 2006 г. за песен и \"Гран при\" за цялостно творчество в Македония. Излиза, че има по-голямо признание в чужбина, отколкото у нас. Икономов е пример и за човешка и професионална доблест - няколко пъти е бил канен да участва в политиката и на високи постове в Министерство на културата, но винаги е отказвал. Както се случва и буквално дни преди днешния му юбилей. \r\n\r\n Много произведения на Икономов дълбоко трогват душата на обикновените хора. Песента му за майка му събуди много емоции у българската публика, а проектите му \"Опълченци\" и \"Генералите също плачат\" предизвикаха не само голям интерес в чужбина, но и бяха наградени там. За тях Кирил Икономов и Мая Нешкова бяха отличени със специална награда на Международния кинофестивал в Москва. \r\n\r\n Кирил Икономов е носител и на руските ордени \"Достойнство\" и \"65 години от Победата над Германия във Великата Отечествена война\". \r\n\r\n Композиторът е освен забележителен творец, и виден общественик, ангажиран с настоятелствата на църкви, училища, театри, академии по узкуствата и агенция за защита на авторски права; член е на Евразийската академия в Москва, почетен доктор е на Института за социални и политически анализи и др. \r\n\r\n Честит юбилей на големия композитор, общественик и пример за гражданска доблест Кирил Икономов! \r\n \n\t\t\t\t\t\t", "date": "2019.05.10", "title": "Композиторът Кирил Икономов стана на 65"}
