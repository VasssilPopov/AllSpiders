{"url": "http://www.bnews.bg/article/248382-preduprezhdenie_za_opasnost_150_sluchaya_na_pnevmoniya_samo_za_sedmitsa_v_italiya", "text": "\n Италианските власти издадоха предупреждение за опасност за общественото здраве, след като бяха регистрирани 150 случая на пневмония само за седмица – основно в селца, разположени в близост до северния град Бресия, предаде БГНЕС. \r\n\r\n Експертите предполагат, че във водохранилищата в региона има наличие на вирус, причиняващ опасната болест. Взети с проби за изследване, които ще бъдат готови до няколко дни. \r\n\r\n Заразата вече взе две жертви – 69-годишна жена и 85-годишен мъж. Пневмонията се причинява от попадането на бактерии, вируси или гъбички в белите дробове. Тя може да е животозастрашаваща, особено при възрастните хора и хората със слаба имунна система. \r\n\r\n Здравните власти призоваха хората в района на Бресия да са особено внимателни и да пият само бутилирана вода. \r\n \n\t\t\t\t\t\t", "date": "2018.09.09", "title": "ПРЕДУПРЕЖДЕНИЕ ЗА ОПАСНОСТ! 150 случая на пневмония само за седмица в Италия"}
{"url": "http://www.bnews.bg/article/248385-boyko_se_spasyava_ot_bachvarova_kato_ya_prashta_poslanik_v_izrael", "text": "\n \r\n\r\n „Като началник на кабинета имам такава възможност”, обясни Бъчварова в предаването „Тази неделя”. \r\n\r\n Попитана ще приеме ли предложението, тя заяви, избягвайки директния отговор:  „Хубаво е да има много посоки”. \r\n\r\n В момента посланик в Израел е Димитър Михайлов. Той е хебраист и арабист, с което превъзхожда Бъчварова. \r\n\r\n Тя коментира и поисканите оставки от премиера Борисов. По думите й, Ивайло Московски, Николай Нанков и Валентин Радев трябва да освободят министерските си кабинети заради голямата трагедия край Своге с 17 човешки жертви.   \r\n \n\t\t\t\t\t\t", "date": "2018.09.09", "title": "Бойко се спасява от Бъчварова като я праща посланик в Израел"}
{"url": "http://www.bnews.bg/article/248380-prezidentat_na_moldova_e_v_bolnitsa_sled_katastrofa", "text": "\n Президентът на Молдова Игор Додон е претърпял катастрофа и е откаран в болница, предаде БГНЕС. Състоянието на държавния глава не е сериозно. Той е получил няколко охлузвания и одрасквания.  \r\n\r\n Пътният инцидент е станал близо до град Страсен, разположен на около 50 километра северозападно от столицата Кишинев. \r\n\r\n Кадри от катастрофата показват два напълно смачкани автомобила от кортежа на президента. Съобщава се, че шофьорът на друг автомобил, участник в катастрофата, също е леко ранен. \r\n\r\n 43-годишният Додон е начело на бившата съветска република от декември 2016 година.  \r\n \n\t\t\t\t\t\t", "date": "2018.09.09", "title": "Президентът на Молдова е в болница след катастрофа"}
{"url": "http://www.bnews.bg/article/248381-lalova_debyutira_s_shesto_myasto_za_otbora_na_evropa", "text": "\n Ивет Лалова се класира на шесто място и донесе 3 точки за отбора на Европа по време на Континенталната купа по лека атлетика в Острава, Чехия. \r\n\r\n Българката, която дебютира с екипа на Европа, спря хронометъра на 23.18 сек в бягането на 200 м.  \r\n\r\n Победата в дисциплината е за олимпийската шампионка на 400 м Шоне Милър-Уибо, която с 22.16 сек добави максимален брой точки – 8, за отбора на Америка. Другата европейка, стартирала на 200 м - Дафне Схипърс (Холандия), финишира втора с 22.28 сек. \r\n\r\n Победителката на 100 м от първия ден на Континенталната купа - Мари-Хосе Та Лу (Кот д’Ивоар) завърши трета с 22.61 сек. \r\n \n\t\t\t\t\t\t", "date": "2018.09.09", "title": "Лалова дебютира с шесто място за отбора на Европа"}
{"url": "http://www.bnews.bg/article/248383-radostna_novina_za_edna_ot_nay_krasivite_aktrisi_na_holivud", "text": "\n \r\n\r\n След като каза заветното „Да” пред най-близките си приятели, роднини и трите си дъщери – Сам, Лола и Елоис, холивудската звезда бе забелязана боса и щастлива до новия си съпруг. Ричардс избра рокля на дизайнера Марк Зунино, който разкри, че му е отнело едва 24-часа, за да създаде дантелената къса дреха с дълъг шлейф.  \r\n  \r\n \n\t\t\t\t\t\t", "date": "2018.09.09", "title": "Радостна новина за една от най-красивите актриси на Холивуд"}
{"url": "http://www.bnews.bg/article/248384-yordan_bonev_publichno_predizvikvam_angel_slavchev_da_si_priznae_kolko_mu_platiha_za_da_atauva_balgariya_bez_tsenzura", "text": "\n Днес  във Фейсбук попаднахме на публикация  на Йордан Бонев по повод конфликтът му с Ангел Славчев. Публикацията му идва по под формата на предизвикателстова към самия Славчев. \r\n\r\n Вижте какво написа той в личният си профил в социалната мрежа! \r\n\r\n \r\n\r\n Публично предизвиквам Ангел Славчев да си признае колко му платиха Бойко и Доган. За да атакува България Без Цензура на Николай Бареков. \r\n\r\n Защо го твърдя. На баща ми Венцислав Ангелов-чикагото му бе намекнато да не те закакача защото си лично под контрола на Доган. Колко ти платиха Ангеле....... \r\n \n\t\t\t\t\t\t", "date": "2018.09.09", "title": "ЙОРДАН БОНЕВ:  Публично предизвиквам Ангел Славчев да си признае колко му платиха, за да атаува България Без Цензура "}
{"url": "http://www.bnews.bg/article/248386-zapochva_svetovnoto_po_voleybol_vav_varna_nashite_zalagat_na_volyata_i_publikata", "text": "\n \r\nУ нас започва Световното първенство по волейбол за мъже. Тази година участват 24 отбора, като две от групите в първата фаза на шампионата ще играят срещите си във Варна и Русе. \r\n\r\n Българските национали играят в Двореца на културата и спорта в морската столица. \r\n\r\n Класирането след първата фаза на състезанието ще формира нови две групи от по четири отбора, които ще играят във Варна и София на 21, 22 и 23 септември. Третата фаза и финалите на първенството ще се проведат в Италия. \r\n\r\n Българксият отбор стартира участието си в трудна ситуация. Много от доказаните асове ги няма. Без Цветан Соколов нападението не е така агресивно. Либеро е само Теди Салпаров, защото Иванов бе изваден от отбора след отказ да влезе в игра. Треньорът Пламен Константинов изрече тежки думи по негов адрес. Очевидно България няма да е сред фаворитите за медали. Остава надеждата момчетата да се мобилизират на макс и да докажат, че са част от световния елит в този спорт. Според Константинов имаме едно от \"най-важните оръжия - сърцатата публика\". \r\n\r\n Да им пожелаем успех! \r\n \n\t\t\t\t\t\t", "date": "2018.09.09", "title": "Започва Световното по волейбол във Варна! Нашите залагат на волята и публиката"}
{"url": "http://www.bnews.bg/article/248389-serena_kam_sadiyata_na_finala_v_nyu_york_bazhets_kradets_sekist", "text": "\n \r\n\r\n Точно така стана и със Серена Уилямс. Тъмнокожата американка излезе пред родната публика на финала на откритото на САЩ по тенис с целта да спечели 24- тата си титла от “Големия шлем” и да изравни реекорда на Маргарет Крот. Сметките и обаче излязоха криви, защото 20-годишната Наоми Осака победи 6:2,  6:4  и така стана първата от Япония с успех на турнира в “Шлема”. \r\n\r\n Всичко започна с предупреждението, което Серена получи от съдията на стола Карлос Ромас за съвети от страната на треньора Патрик Муратоглу. \r\n\r\n “Аз никога не съм мамила. Предпочитам да загубя. Дължиш ми извинение, защото ме обвиняваш пред оите на моята дъщеря”, бяха думите на по- малката от сестрите Уилямс. \r\n\r\n Случката определено са отрази на играта на американката, а от това се възползва Осака, когато показа завидно самочувствие и стабилност при сервиса, с който докара  много главоболия на съперничката си. \r\n\r\n Когато пропусна възможността да се върне в мача след пробив, Серена счупи ракетата си в корта, за което последва наказателна точка. Положението стана още по- лошо за представителката на САЩ, която получи и наказателен гейм. Причините бяха думите и към Рамос, че е лъжец и крадец. “Ти шегуваш ли се с мен?”, бе най- мекият израз, използван от Уилямс. \r\n\r\n Въпреки появата на супервайзъра на US Open Брайън Ърли наказанието нямаше как да бъде отменено. От неочаквания бонус се възползва Осака, която след леко колебание приключи мача. В резултат на освиркванията и хаоса японката се разплака и не можа да говори много по време на награждаването, а Уилямс нахално призова публиката да спре да аплодира шампионката. \r\n\r\n  “Да, аз направих жест към Серена, с който исках да и подскажа да играе повече в центъра на корта. Но в този момент тя не ме гледаше. Не разбирам защо се получи така, защото подобни неща се случват в 100 прозента от маччовете при мъжете”, сподели Муратоглу. Когато разбра за думите му, Серена каза,  че не разбира да какво става дума. \r\n\r\n “Никой от мъжете няма да бъде наказан, ако нарече съдията крадец и това е секситка забележка. Мозъкът ми не може да го приеме. Искам равенство. Аз се броя да правата на жените. Сега не успях, но това няма да ме откаже”, заяви Уилямс на пресконференцията. \r\n \n\t\t\t\t\t\t", "date": "2018.09.09", "title": "Серена към съдията на финала в Ню Йорк: Бъжец, крадец, секист! "}
{"url": "http://www.bnews.bg/article/248374-tsvetanov_kandidatite_za_ministerskite_pozitsii_shte_badat_predlozheni_ot_gerb", "text": "\n Кандидатите за министерските позиции ще бъдат предложени от ГЕРБ. Дали ще бъдат приети оставките на министрите е въпрос на разговори. Това заяви пред журналисти в село Грашево председателят на парламентарната група на ГЕРБ и зам.-председател на партията Цветан Цветанов. \r\n„Вече окончателното решение ще бъде взето след като в парламента бъдат внесени оставките. Миналата седмица имахме доста конструктивен разговор с коалиционните ни партньори, като очаквам утре да надградим постигнатото. Всички ние трябва да формираме политическите си решения на базата на колективната воля в коалицията“, подчерта Цветанов. \r\n  \r\nПредседателят на ПГ на ГЕРБ бе категоричен, че не медиите са мястото, от което участниците в коалицията трябва да съобщават какви са техните лични очаквания и предпочитания. „Бих се радвал, ако нашите партньори от „Обединени патриоти“ имат единна позиция. Ние винаги сме се съобразявали с техните решения“, отбеляза Цветан Цветанов. \r\nНа въпрос какви качества трябва да притежават новите кандидати за министерските постове, Цветанов коментира: „Това трябва да са хора с безспорни професионални качества, с професионална тежест и да бъдат ангажирани с изпълнението на управленската програма на ГЕРБ и „Обединени патриоти“. \r\n \n\t\t\t\t\t\t", "date": "2018.09.09", "title": "Цветанов: Кандидатите за министерските позиции ще бъдат предложени от ГЕРБ"}
{"url": "http://www.bnews.bg/article/248375-kakvo_vreme_ni_ochakva_v_ponedelnik", "text": "\n Утре времето ще бъде слънчево. Главно в следобедните часове над централните и източните райони ще има временни увеличения на облачността и на отделни места там ще превали и прегърми. Ще продължи да духа до умерен северозападен вятър. Максималните температури ще са между 24 и 29 градуса, в София - около 24 градуса. \r\nНад Черноморието ще бъде предимно слънчево с временни увеличения на облачността, главно по северното крайбрежие, но само на отделни места там ще превали. Ще духа до умерен северозападен вятър. Максималните температури ще са между 25 и 27 градуса. Температурата на морската вода е 25-26 градуса. Вълнението на морето ще бъде 2-3 бала. \r\nНад планините също ще бъде слънчево, след обяд с временни увеличения на облачността, но валеж е малко вероятен. Ще духа умерен северозападен вятър. Максимални температури на 1200 метра около 18 градуса, на 2000 метра - около 10 градуса. \r\n  \r\nВъв вторник и сряда времето ще бъде променливо. На места в тези райони са възможни и краткотрайни превалявания. Ще продължи да духа умерен вятър, отначало от север-северозапад, а през втория ден - от север-североизток и дневните температури слабо ще се понижат; преобладаващите максимални ще са между 23 и 28 градуса, а и сутрешните в котловините на Западна България, защитени от вятъра, ще бъдат около 10 градуса. \r\n \n\t\t\t\t\t\t", "date": "2018.09.09", "title": "Какво време ни очаква в понеделник?"}
{"url": "http://www.bnews.bg/article/248376-styagat_kvartalen_park_s_festival_na_rakiyata", "text": "\n С фестивал на домашната ракия в шуменския квартал Дивдядово ще облагородят парка си. Високоспиртовата веселба е разположена на стадиона, а входът от 3 лева ще бъдат именно за почистване и оправяне на парковото пространство, което свързва детските площадки и стадиона, на който тренират футбол децата. \r\n\r\n Идеята дошла след отбелязване на годишнината от създаване на килийното училище в квартала, обясни Силвия Кирилова, която отговаря за кметството. Така както преди толкова години хората задружно и доброволно се събрали в името на школото, така и тази инициатива ще подкрепи общата кауза - един хубав и приятен за посещение парк. \r\n\r\n 26 майстори на ракия бяха донесли 33 вида ракия, които да минат през щателния сомелиерски тест на тричленно жури. Сред тях е и Тодор Тодоров, който е родом от Бургаско, но работи в шуменския край. Той участва с гроздова и крушова ракия, но на втората разчита, за да впечатли журито. \r\n\r\n Според Тодор спортен стадион е малко странно място за провеждане на фестивал на ракията, но затова пък инициативата е хубава. \r\nМнението споделя и Стоян Валчев. Той е категоричен, че паркът има нужда от ремонт, затова средствата за постигането не са от значение. \r\nНадпреварата за най-хубава ракия предвижда и 900 лева награден фонд, като първата награда е 500 лева, второ място - 300 лева, а за третия майстор - 100 лева. \r\n \n\t\t\t\t\t\t", "date": "2018.09.09", "title": "Стягат квартален парк с фестивал на ракията"}
{"url": "http://www.bnews.bg/article/248377-intsident_motorist_zagina_sled_udar_s_dzhip_v_plovdiv", "text": "\n Моторист загина след удар в лек автомобил в Пловдив, предаде БТА.  \r\n\r\n Произшествието е станало около 10.15 часа на кръстовище в жк. \"Тракия\" . По първоначални данни джипът предприел завой и отнел предимството на мотоциклета. \r\n\r\n При удара на място загинал 54-годишният моторист. В колата, която се преобърнала по таван, пътували 33-годишната шофьорка и трима пасажери. Единият от тях, 74-годишен, е откаран в болница. Пробата на водачката за алкохол е отрицателна, ще бъде тествана за наркотици, уточниха от полицейския пресцентър. \r\n\r\n Причините за катастрофата се изясняват в досъдебно производство. \r\n \n\t\t\t\t\t\t", "date": "2018.09.09", "title": "ИНЦИДЕНТ! Моторист загина след удар с джип в Пловдив\r\n"}
{"url": "http://www.bnews.bg/article/248388-tramp_e_izpraven_pred_prevrat", "text": "\n Американският президент Доналд Тръмп е изправен пред \"преврат\". Това заяви днес бившият му съветник Стив Банън в интервю за Ройтерс, предвид анонимната статия във в. \"Ню Йорк таймс\", която описва съпротива в президентската администрация.  \r\n\r\n \"Това, което наблюдавахме миналия ден, беше възможно най-сериозно. Това е пряка атака срещу институциите. Това е преврат, ясно?\", заяви Банън при кратко посещение в Италия.  \r\n\r\n \"Ню Йорк таймс\" публикува миналата седмица статия от анонимен високопоставен член на администрацията, който порицава \"неморалността\" на Тръмп и заявява, че много от сътрудниците му старателно работят \"отвътре\", за да осуетят части от плановете му и \"най-лошите му наклонности\".  \r\n\r\n Според Банън последният случай, когато американски президент е бил предизвикван по такъв начин, е от времето на Гражданската война, когато генерал Джордж Маккелън влиза в сблъсък с президента Ейбрахам Линкълн.  \r\n\r\n \"Това е криза. Страната е преживявала подобна криза единствено през лятото на 1862 година, когато генерал Маккелън и високопоставени генерали, всички демократи в армията на Съюза, считат, че Линкълн не е компетентен за главнокомандващ\", посочва Банън.  \r\n\r\n Тръмп заяви в петък, че министерството на правосъдието трябва да открие кой е авторът на статията, допълвайки, че това е въпрос на национална сигурност.  \r\n\r\n Банън бе уволнен от държавния глава през август 2017 година, след като влезе в сблъсък с по-традиционно настроените съветници на Тръмп заради опитите да обвърже Републиканската партия с националистическата си икономическа програма.  \r\n\r\n \"Има клика сред републиканците, според която Доналд Тръмп не е годен за президент на САЩ. Това е криза\", каза той в Рим.  \r\n\r\n Той предупреди също така прогресивните либерали в Демократическата партия като Бърни Сандърс да не изпитват задоволство от сътресенията в Белия дом. \r\n\r\n БТА \r\n \n\t\t\t\t\t\t", "date": "2018.09.09", "title": "Тръмп е изправен пред преврат "}
{"url": "http://www.bnews.bg/article/248378-slavena_vatova_nay_setne_se_namarda_v_televiziyata", "text": "\n \r\n\r\n  Това със сигурност е мечтана позиция за красавицата от Шумен, която въпреки крехките си 29 години, има солиден стаж зад гърба си. По някаква причина обаче не й вървеше много в кариерата. Затова пък се радва на голям късмет в личен план. Славена е щастливо омъжена за бизнесмена Юлиян Цолов, с когото имат две дъщери – Ема вече е на 3 г., а Ана скоро ще навърши годинка. Така че на Славена й предстои да съчетава майчинството с кариерата. \r\n\r\n Няма да й е никак трудно, тъй като красавицата винаги е била доста дейна. Тя печели титлата „Мис България”, когато е едва на 17 години. Към модния подиум се ориентирала по съвет на майка си, която я убедила да се запише на курсове.  След „Мис България”, красавицата получава предложения за снимки в списания и участия в ревюта, които се налага да съчетава с уроците. Заради честите пътувания за ангажименти, в девети клас Славена напуска математическата гимназия в Шумен и се записва в Първа частна английска гимназия в столицата. Скоро след това красавицата взима ново решение. Заминава при майка си и брат си в Палма де Майорка, за да си търси работа. \r\n\r\n Още тогава Славена била доста амбициозна и силно вярвала, че ще успее, макар да не знаела испански, а само английски и малко немски. Освен това нямала и документи за работа.   Все пак успява. Първото й работно място е в прочутото „Хардрок кафе”. „Оказах се късметлийка, защото точно тогава обявиха, че българи и румънци може да работят в страната и седмица по-късно се върнах с готови разрешителни”, спомня си Славена. \r\n\r\n Тя застава на рецепцията, където посреща клиенти, развежда ги из музейната част, разяснява им подробности за всяка изложена вещ, подарена от популярна музикална звезда. След това ги насочва към сувенирния магазин или към заведението. В първите дни й било трудно, защото не разбирала и дума. \r\n\r\n Случвало се даже да плаче от яд и безсилие. Славена обаче не се отказала. Записала се на уроци, започнала да слуша испанско радио, гледала местната телевизия и на втория месец проговорила. Девет месеца по-късно красавицата вече била управител на ново заведение от веригата в Марбея. Междувременно я потърсили от частна болница, в която майка й била подала документите й за работа, малко преди да започне в Хардрок кафе. Предложили й по-добри условия и почивни дни, включително по-висока заплата, и Славена приела. Назначили я на позиция „Внимание към клиента”. Славена трябвало да обработва документите на постъпващите, здравните застраховки, да приема оплаквания и ако се налага, да превежда между пациенти и лекари, тъй като в болницата постъпвали много чужденци. \r\n\r\n Миската трябвало даже да издирва роднини. Именно психическото и емоционално натоварване били минусите на тази работа. След година и половина, психическото натоварване й идва в повече и тя решава да напусне въпреки голямата заплата. Чрез приятели постъпва на работа в складовете на големи дистрибутори на скъпи модни къщи в Милано. Славена приема и обработва поръчки, като преди това преминава през сериозно обучение. \r\n\r\n След година предприема нова сериозна промяна. Напуска, заради ангажименти в България. Поканили я за няколко фотосесии, както и да бъде водеща на конкурса „Мистър България”. По-късно участва в проект, посветен на наркозависимите, който се излъчва в предаването на Марта Вачкова  по БНТ 1, след което става част от екипа на предаването „Следващият, моля” по ТВ 7. Става асистентка на Башар Рахал, като по-късно се присъединява към актьорския състав, който разиграва скечове. За тази си позиция е признавала, че никак не се е чувствала на мястото си. Някак усещала, че не е за там.  \r\n\r\n   Всъщност Славена като че ли винаги се е стремяла към родния тв ефир, но някак все не й се получаваше или пък просто не попадаше на подходящ проект. Затова пък в модата й върви. Преди време тя се появи на корица на мъжко списание с условието кадрите да не са вулгарни, а след това оглави класацията за най-сексапилна жена в същото издание. Снимките бяха поискани за публикуване в списанията на марката, излизащи в Тайланд, Южна Корея, Австралия, както и в Чехия, пише \"Уикенд\".   \r\n  \r\n \n\t\t\t\t\t\t", "date": "2018.09.09", "title": "Славена Вътова най-сетне се намърда в телевизията"}
{"url": "http://www.bnews.bg/article/248387-balgarski_tsiganki_matsali_relikvi_ikoni_s_olio_v_gartsiya_arestuvaha_gi", "text": "\n Гръцката полиция задържа две българки от ромски произход, които са зоподозрени във вандалски прояви в един от най- известните музеи в Атина през последните два месеца съобщава АФП.  Заподозрените са арестувани в Националният исторически музей в гръцката столица, който е дом на реликви от гръцката война за независимост от 19 век, предава БГНЕС. \r\n\r\n Жените казали на полицията , че  оставили мацни петна от масло и смирна по експонатите, защото “според Светото Писание те били чудотворни”. Българките ще бъдат изправени пред съда в понеделник. \r\n\r\n През юли две жени на средна възраст оставили мазни петна на няколко дузини артефакти в Музея за византийско  и християнско изкуство, който има една от най- големите колекции на религиозните реликви в страната. Инцидентът бе оповестен от гръцкия вестник Катимерини, а не от ръководството на музея. Министърът на културата на Гърция Лидия Кониорду тогава се опита да омаловажи инцидента. “Няма да нарека случилото се точно вандализъм.... няколко дами просто са пръскари със светено масло”, заяви Кониорду, която бе сменена на поста след рокада в кабинета. \r\n\r\n В края на август Музеят “Бенаки”- който притежава огромната колекция от гръцки изкуство, заяви че две жени са напръскали с мазна, безцветна субстанция без мирис, част от експонатите. В повечето случаи служителите на музея са успявали за отстранят мазните петна от артефактите. Но на някои от експонатите от дърво са нанесени щети- включително на изключително ценен коптски дървен кръст от 6 век. \r\n \n\t\t\t\t\t\t", "date": "2018.09.09", "title": "Български циганки мацали реликви икони с олио в Гърция. Арестуваха ги"}
{"url": "http://www.bnews.bg/article/248368-iznudvali_fondatsiya_koya_firma_da_remontira_noviya_tsentar_za_detsa_v_autizam_v_pleven", "text": "\n Изнудване определена фирма да извърши ремонта на новия център за деца в аутизъм в Плевен, са имали от фондация \"Стъпка за невидимите деца на България\" и \"Аутизъм днес\" преди двата вандалски акта срещу безвъзмездно предоставена им за целта сграда от плевенската община. Това обяви пред Дарик председателят на организацията Владислава Цолова. Да кажат НЕ на страха се събират на пресконференция утре обществени фигури, подкрепящи каузата. \r\n\"Имахме обаждане по телефония, имаше изнудване да наемем определени фирми, които да правят ремонтите. А ремонтът на сградата, предоставена за деца с аутизъм за Северна България, се прави изключително само с дарения, с публични средства. Те очакваха, че някакви големи европроекти има за ремонти. Предоставили сме пълната информация на прокуратурата и вярваме, че с помощта на медиите ще стигнат докрай\", посочи Цолова. \r\n  \r\nНа утрешната пресконференция 240 организации застават зад тях, обяви Владислава Цолова: \"Заедно ще подпишем акт за присъединяване за ненасилието върху местата, където се предоставят грижи за деца и хора със специални потребности и в неравностойно положение. Изискваме специален статут на тези места, което означава абсолютна защита от общинска полиция, прокуратура, местна власт, държавна власт, община. Ние като партньори на държавата, изграждайки центрове за деца в неравностойно положение, места за предоставяне на специализирана грижа, особено с висококвалифицирана професионална помощ, да има специален статут и когато имаме проблем да дотърчи полицията на първата секунда. А не като се обадим на полицията да ни се карат, че вече е 17 часа, както се е случвало\". \r\n\r\n   \r\n \n\t\t\t\t\t\t", "date": "2018.09.09", "title": "Изнудвали фондация коя фирма да ремонтира новия център за деца в аутизъм в Плевен!"}
{"url": "http://www.bnews.bg/article/248362-bachvarova_tsentralizirano_upravlenie_i_ednolichno_upravlenie_sa_razlichni_neshta", "text": "\n Позицията на премиера Бойко Борисов е, че подадените след трагедията в Своге министерски оставки не се нуждаят от ново обсъждане, но коалиционните партньори мислят различно и затова съдбата на Николай Нанков, Ивайло Московски и Валентин Радев ще бъде решена на лидерски съвет. Това обясни началникът на кабинета на министър-председателя Румяна Бъчварова. \r\n\r\n Тя не потвърди появилата се информация, че Нанков все пак ще запази поста си. \r\n\r\n Вицепремиерът Валери Симеонов обвини Борисов, че кадрува еднолично във властта. Според Бъчварова това не отговаря на истината. „Много е важно с оглед на това, което искаш да постигнеш, да имаш силен механизъм, за да го наложиш и отстоиш. Централизиране на управлението и персонализиране на управлението са различни неща”, подчерта тя. \r\n\r\n И даде пример за това, че властта на Борисов даже в рамките на ГЕРБ не е абсолютна – парламентарната група на партията се е обявила против оставките на министрите. \r\n\r\n Симеонов заяви преди дни, че България, а не рейтингът трябва да е над всичко. „Стана лесно да обвиняваш за всичко търсенето на рейтинг, не виждам кой е този механизъм, който ще повиши рейтинга след такова решение”, коментира Румяна Бъчварова. \r\n\r\n Според нея правителството работи добре въпреки различните коментари – включително и с участието на лидера на НФСБ и на туристическия министър Николина Ангелкова. Ще вземе ли Валери Симеонов нейното ведомство? „Трябва да прецени той самият, като вицепремиер няма собствена администрация. Когато има ресорно министерство е по-лесно да изпълнява функцията си за координация”, отговори Бъчварова. \r\n\r\n Ще се стигне ли до предсрочни избори? „Сегашното правителство е законно избрано, има мнозинство и демократичният цикъл е 4 години. Желанието да свалиш правителство в този период е подривна дейност, защото във всичките тези и критики се екстраполира личното желание на някого да дойде на власт”, коментира Бъчварова. \r\n\r\n Тя не пожела да отговори дали ще бъде изпратена като посланик в Израел, но беше категорична, че няма да оглави отново МВР. \r\n\r\n   \r\n \n\t\t\t\t\t\t", "date": "2018.09.09", "title": "Бъчварова: Централизирано управление и еднолично управление са различни неща"}
{"url": "http://www.bnews.bg/article/248363-nova_kofa_boya_za_pametnika_na_savetskata_armiya", "text": "\n На 9 септември паметникът на Съветската армия в София осъмна залят с блажна боя. \r\n\r\n Бяла боя е плисната точно върху надписите на фасадата на монумента, а долу е излято автомобилно масло. \r\n\r\n В района има засилено полицейско присъствие. \r\n\r\n Това е поредно посегателство върху паметника. \r\n\r\n Години наред организации активно настояват той да бъде премахнат от центъра на столицата. \r\n \n\t\t\t\t\t\t", "date": "2018.09.09", "title": "Нова кофа боя за Паметника на съветската армия"}
{"url": "http://www.bnews.bg/article/248364-balgariya_i_norvegiya_izlizat_v_bitka_za_parvoto_myasto", "text": "\n Тази вечер националният ни отбор по футбол посреща Норвегия в своя втори мач от новия турнир на УЕФА - Лигата на нациите. Селекцията на Петър Хубчев започна с победа срещу Словения като гост и има три точки в група 3 на Дивизия С. Скандинавският ни съперник също тръгна с успех - 2:0 срещу Кипър у дома. \r\n\r\n Единственият отсъстващ в родния тим е защитникът Васил Божиков, който беше освободен от лагера заради контузия.  \r\n\r\n Балансът ни срещу норвежците е положителен. В 14 срещи България има 6 победи, 4 загуби и 4 равенства срещу скандинавците. Последният ни успех обаче е от далечната 1983 година, като след това регистрираме равенство и три поредни поражения. \r\n\r\n \"Не се страхуваме от индивидуалности, а от един добре организиран отбор на Норвегия. Страх обаче е твърде силна дума. Искам да видя себераздаването от Словения, готовност за битка от всички. За това говорим много отдавна. Трябва да постигнем едно постоянство от тази гледна точка. Техническите грешки не ми се иска да ги виждаме, но те са неизбежни\", каза селекционерът Хубчев на пресконференцията преди срещата. \r\n\r\n \"В българския състав има добра организация, играчите си помагат. Ние играем дисциплинирано и нагласяме нашата си игра според противника. Така ще бъде и утре\", каза от своя страна треньорът на Норвегия Ларс Лагербак. \r\n\r\n Мачът между България и Норвегия е в 19 часа на Националния стадион \"Васил Левски\". \r\n \n\t\t\t\t\t\t", "date": "2018.09.09", "title": "България и Норвегия излизат в битка за първото място"}
{"url": "http://www.bnews.bg/article/248371-ninova_neka_pochetem_horata_posvetili_zhivota_si_da_izgradyat_savremenna_balgariya", "text": "\n \"На 9 септември отдаваме почит на всички, дръзнали да се изправят срещу фашизма\", написа във Facebook лидерът на БСП Корнелия Нинова. \r\n\r\n Тя подчерта, че антифашистите са мечтали за свобода, борили са се и са давали живота си за нея - в България, в Европа и в света. \r\n\r\n \"Поклон пред смелостта, вярата и саможертвата им. Нека на днешния ден почетем хората, които посветиха живота си да изградят съвременна България. И да бдим никога повече да няма фашизъм. Честит празник\", пише още Корнелия Нинова. \r\n \n\t\t\t\t\t\t", "date": "2018.09.09", "title": "Нинова: Нека почетем хората, посветили живота си да изградят съвременна България"}
{"url": "http://www.bnews.bg/article/248372-15_dushi_ostavat_za_lechenie_sled_katastrofata_v_razgradsko", "text": "\n Най-тежко пострадалият 81-годишен мъж при катастрофата край Разград бе преместен във варненската болница \"Света Ана\". Той е в кома, с вътремозъчен кръвоизлив на главата и съчетани травми. \r\n\r\n Възрастният човек е бил консултиран с неврохирург и е станало ясно, че трябва да бъде опериран, за да се отстрани кръвоизливът. От катастрофиралия микробус 14 души са все още в разградската болница, а трима са изписани, пише БТА. \r\n\r\n Три жени са в по-тежко състояние, като двете по-възрастни са с опасност за живота. Едната от тях, на 59 години, е оперирана вчера. Тя е била с руптура на черния дроб, отстранена й е била слезката, но има и други фрактури. \r\n\r\n Другата, която е 63-годишна, е със засегнат бял дроб. И двете обаче имат съчетани травми и им предстоят още операции. Третата, която вече е извън опасност, е 37-годишна, с фрактури на ребрата. \r\n \n\t\t\t\t\t\t", "date": "2018.09.09", "title": "15 души остават за лечение след катастрофата в Разградско"}
{"url": "http://www.bnews.bg/article/248365-balgarin_izobreti_nov_tip_elektromobil", "text": "\n Нов тип български електрически автомобил, който бе представен тази седмица, е дело от инж. Росен Даскалов от Русе – състезателен пилот, който от дълги години управлява фирма за автомобили.   \r\n\r\n  „Иновационното тук е, че имаме една платформа. В нея е вградено обсолютно всичко, отгоре могат да бъдат надградени различнти функционалности. Скоростта, която може да развие този автомобил е 120 км/ч”, обясни Росен Даскалов.  \r\n\r\n Към днешна дата общият брой на регистрираните електрически и хибридни превозни средства в страната от всички категории е 6808. От тях леки автомобили изцяло електрически са 554. \r\n\r\n   \r\n \n\t\t\t\t\t\t", "date": "2018.09.09", "title": "Българин изобрети нов тип електромобил"}
{"url": "http://www.bnews.bg/article/248366-motorist_zagina_pri_katastrofa_v_plovdiv", "text": "\n \r\nМоторист загина при тежка катастрофа на кръстовище в пловдивския жилищен район Тракия, съобщават от полицията. \r\n  \r\nПо първоначални данни днес към 10:15 часа на бул. \"Шипка\" джип \"Дайхацу\" предприел завой и отнел предимството на мотоциклет \"Кавазаки\". При удара на място е загинал 54-годишният мъж, управлявал мотора. \r\n24-годишна жена загина при катастрофа на пътя Габрово - Севлиево \r\n  \r\nКолата се е преобърнала по таван при сблъсъка. В нея са пътували 33-годишната шофьорка и трима пасажери. Единият от тях, 74-годишен, е откаран в болница. Водачката не е употребила алкохол, ще бъде тествана и за наркотици. \r\n  \r\nДо приключване на огледа движението се регулира от \"Пътна полиция\". Причините за инцидента се изясняват в досъдебно производство. \r\n  \r\n \n\t\t\t\t\t\t", "date": "2018.09.09", "title": "Моторист загина при катастрофа в Пловдив"}
{"url": "http://www.bnews.bg/article/248379-kola_se_zapali_na_izhoda_na_tunel_na_magistrala_hemus", "text": "\n Движението по автомагистрала „Хемус“, в района на тунел „Топли дол“, за около час се пренасочваше по стария път, поради инцидент с горящ автомобил. Няма пострадали хора, съобщи МВР. \r\n\r\n Към 14.45 часа е получен сигнал за самозапалил се автомобил на 50 метра след изхода на тунела в посока София. Колата има газова уредба. \r\n\r\n Автомобилът е бил изтеглен в крайна дясна лента. Към мястото са били насочени екипи на пожарната, които са изгасили огъня. \r\n\r\n Междувременно районът беше отцепен от пътни полицаи, които още преди тунела пренасочваха движението на моторните превозни средства през село Врачеш по стария път. \r\n\r\n Пътна полиция съобщи още за интензивен трафик по път Е79 в участъка между ГКПП-Кулата и Симитли и напомни на водачите да шофират с особено внимание и съобразена с обстановката скорост. \r\n \n\t\t\t\t\t\t", "date": "2018.09.09", "title": "Кола се запали на изхода на тунел на магистрала „Хемус”"}
{"url": "http://www.bnews.bg/article/248367-v_rusiya_se_proizvezhdat_izbori_na_razlichni_ravnishta_v_80_regiona", "text": "\n В Русия днес се произвеждат избори на различни нива, в които право на глас имат 65 милиона души, предаде ТАСС. \r\n  \r\nВ 22 субекта на Руската Федерация има преки избори за губернатори. Непреки избори има за ръководители на четири региона, като за тези ръководители гласуват депутатите в регионалните парламенти. В 16 субекта се произведат избори за депутати в местните законодателни събрания. В 12 субекта има избори за областни събрания на областните центрове. Гласува се и за седем места в Държавната Дума - долната камара на руския парламент. Има и много общински избори, сред които най-голям интерес предизвиква вотът за кмет на Москва. Там настоящият кмет Сергей Собянин изглежда без конкуренция. \r\n  \r\nОбщо ще се произведат 4700 вота в 80 региона на страната. Изборите се произвеждат в момент на социално напрежение заради пенсионната реформа, която породи протести в цялата страна. \r\n  \r\nИзборите протичат спокойно, с традиционния интерес към регионалните вотове сред гласоподавателите, заяви пред ТАСС Глеб Кузнецов, председател на експертния съвет на руския Експертен институт за социални изследвания. Избирателната активност там, където хората вече гласуват, достига половината от активността на президентските избори по същото време на деня - логично винаги е така на изборите от по-ниско равнище, обясни анализаторът. \r\n  \r\nФедерацията се простира в 11 часови пояса и в повечето й съставни части гласуването едва започва, затова е още рано да се говори за резултати, посочва политологът Алексей Чеснаков. \r\n\r\n По думите му властите в Русия още в началото на кампанията са решили да не прекаляват с \"мобилизационните инструменти\" поради \"известната умора сред гражданите от мощната федерална кампания\" за изборите на държавен глава през март. \"За властите сега е по-важно да демонстрират, че изборите са честни и легитимни, затова се отделя толкова внимание да няма нарушения\", добавя той. \"Като цяло\" кампанията и днешният изборен ден според него протичат \"нормално\". \r\n  \r\nНе са регистрирани нарушения на приключилите вече избори за губернатор на Чукотка - Чукотския автономен окръг в Далечния изток на Русия. Там са гласували 54,8 на сто от избирателите и регионалната избирателна комисия започна преброяването, информира РИА Новости. \r\n  \r\n \n\t\t\t\t\t\t", "date": "2018.09.09", "title": "В Русия се произвеждат избори на различни равнища в 80 региона"}
{"url": "http://www.bnews.bg/article/248351-15_dushi_ostavat_za_lechenie_sled_katastrofata_v_razgradsko", "text": "\n Многопрофилната болница в Разград остава пълна с пострадали от вчерашната тежка катастрофа между бус със самодейци и камион на пътя между Разград и Благоево. Вчера бяха приети 18 души, от които трима са били изписани, каза в ефира на bTV директорът на лечебното заведение д-р Гечо Жеков. \r\n\r\n Най-тежко е състоянието на 82-годишен мъж, който има кръвоизлив в главата. Консултиран е с неврохирург от Варна и днес ще бъде транспортиран до морската ни столица за последващи интервенции. \r\n\r\n Освен него 3 жени са в тежко състояние, като една е с руптура на черен дроб и далак. Утре ще бъде оперирана пострадала с фрактура на бедро. \r\n\r\n „Всички екипи бяха налице и успяхме да се справим учудващо добре – 18 човека в спешно отделение на носилки, картината не е много лицеприятна”, откровен беше д-р Жеков. \r\n \n\t\t\t\t\t\t", "date": "2018.09.09", "title": "15 души остават за лечение след катастрофата в Разградско"}
{"url": "http://www.bnews.bg/article/248352-klyuchovi_izbori_mogat_da_legitimirat_natsionalistite_v_shvetsiya", "text": "\n Швеция избира днес нов парламент, а също така 20 провинциални и 290 общински събрания. Според анализатори вотът ще приключи, без никоя партия да е спечелила ясно мнозинство, а крайната десница би могла са извоюва позиция на арбитър в парламента, отбелязват „Франс прес” и ДПА, цитирани от БТА. \r\n\r\n Около 7,4 милиона души имат право да гласуват.  \r\n\r\n След изборите съставянето на ново правителство се очертава сложно. Социологическите изследвания показват, че лявоориентираният блок, съставен от Шведската социалдемократическа работническа партия на досегашния премиер Стефан Льовен, Партията на зелените и Лявата партия, ще спечели 41 процента от вота, а главният им съперник - десноцентристкият Алианс, съставен от Умерената партия, Партията на центъра, либералите и християндемократите, ще получи 37,7 на сто. \r\n\r\n Според социологическите изследвания социалдемократите ще се представят най-зле от 20-те години на миналия век и ще получи 25-26 процента от вота, с около 6 процентни пункта по-малко от резултата им през 2014 г. Предизборните анкети отреждат също така на крайнодесните \"Шведски демократи\" 19 на сто от вота, с 6 пункта повече от резултата им през 2014 г.  \r\n\r\n Според шведското законодателство след изборите досегашният председател на парламента - социалдемократът Урбан Алин, провежда консултации с всички парламентарно представени партии и после предлага за гласуване кандидатурата на партиен лидер за премиерския пост. В случай, че кандидатурата не бъде одобрена, той има право на още три опита. Досега в съвременната шведска история до подобно нещо не се стигало. \r\n\r\n Анализатори предвиждат няколко възможни сценария след изборите. Според първия, социалдемократът Стефан Льовен може да състави второ правителство на малцинството, като се надява да бъде подкрепян от центристите и/или от либералите. Вторият вариант предвижда правителство на консервативния лидер Улф Кристершон (лидер на Умерената коалиционна партия) и на партиите от коалицията „Съюза”. \r\n\r\n Те обаче ще имат нуждата от гласовете на крайната десница, за да достигнат мнозинство. В замяна крайната десница може да поиска отстъпки, смятат наблюдателите. \r\n\r\n При провал на двата варианта, може да се стигне до отправяне на покана от социалдемократите към либералите и центристите за преговори за съставяне на правителство. Някои анализатори заговориха и за предсрочни избори, ако преговорите след изборите днес не дадат резултат. \r\n \n\t\t\t\t\t\t", "date": "2018.09.09", "title": "Ключови избори могат да легитимират националистите в Швеция"}
{"url": "http://www.bnews.bg/article/248353-mazh_se_vryaza_s_avtomobila_si_v_grupa_peshehodtsi_sled_skandal", "text": "\n Автомобил \"Фолксваген Поло\" се е врязал днес в група пешеходци на \"Новочеркаския булевард\" в Москва. При инцидента има загинал, предаде ТАСС, позовавайки се на \r\nизточник от спешните служби на руската столица. Деветима души са пострадали при инцидента. \r\nШофьорът умишлено е насочил колата към групата пешеходци след конфликт в близко кафене. \r\n  \r\nПо предварителни данни в кафене на \"Новочеркаския булевард\" няколко мъже се скарали. Единият от тях се обидил, излязъл на улицата, седнал зад волана на колата и изчакал, докато другите участници в конфликта напуснат заведението. След това той връхлетял с колата, съобщи местната полиция и уточни, че участниците в инцидента са граждани на Киргизстан. \r\n  \r\nСред пострадалите е младеж на 17 години. \r\n \n\t\t\t\t\t\t", "date": "2018.09.09", "title": "Мъж се вряза с автомобила си в група пешеходци след скандал"}
{"url": "http://www.bnews.bg/article/248354-ucheni_otkriha_nova_prichina_za_dalgoletieto", "text": "\n Учени от Института по еволюционна биология в Испания определиха генни различия, които позволяват на хората да живеят по-дълго от други представители на приматите, съобщи Сайънс алърт. \r\nУчените са анализирали мутации в ДНК сред различни примати, за да установят кои генни вариации осигуряват преимущество на Хомо сапиенс, що се отнася до дълголетието. Смята се, че въпросните гени позволяват също на вида да живее достатъчно дълго, за да се сдобие с голямо потомство. Учените освен това открили статистическа закономерност между максималната продължителност на живота и други характеристики на жизнения цикъл, които допринасят за доброто здраве и оцеляването. \r\nОказало се, че само три вида превъзхождат по дълголетието си останалите примати - човекът и два вида макаци. Тези животни станали еталон за сравнение на генни последователности. \r\nУчените идентифицирали 25 вариации в ДНК, които се развили отделно едни от други у всеки вид. Те констатирали, че гените са свързани с функционирането на сърдечносъдовата система, по-специално със зарастването на рани и съсирването на кръвта. \r\n\r\n   \r\n \n\t\t\t\t\t\t", "date": "2018.09.09", "title": "Учени откриха нова причина за дълголетието"}
{"url": "http://www.bnews.bg/article/248355-raste_broyat_na_zhertvite_na_zemetresenieto_na_o_v_hokaydo", "text": "\n Японските власти съобщиха, че е потвърдена смъртта на 37 души, загинали при земетресението на остров Хокайдо в сряда, предаде Асошиейтед прес. \r\n\r\n Местното правителство на острова добави, че двама души все още са обявени за безследно изчезнали, а един пострадал не дава признаци на живот. Спасителите използват лопати, за да търсят изчезнали сред калта и останките от жилища, останали след свличанията на земни маси в град Ацума. Всички жертви, с изключение на 4, са жители на това селище с население 4600 души. \r\n  \r\nЯпонският премиер Шиндзо Абе посети тежко засегнат район на град Сапоро, столица на острова с население 5,4 милиона души. \r\n\r\n   \r\n \n\t\t\t\t\t\t", "date": "2018.09.09", "title": "Расте броят на жертвите на земетресението на о-в Хокайдо"}
{"url": "http://www.bnews.bg/article/248369-24_godishna_zhena_zagina_pri_katastrofa_na_patya_gabrovo_sevlievo", "text": "\n 24-годишна жена е загинала при катастрофа между два леки автомобила на пътя Габрово - Севлиево. На мястото се извършва оглед и движението в участъка Драгановци – Враниловци е спряно. Обходният маршрут е Горна Росица – Гъбене – Райновци. \r\n  \r\nЗасилен трафик се очаква в следобедните часове днес. По основните пътни артерии и входовете на големите градове ще има засилено полицейско присъствие. Натоварен трафик се очаква и на всички гранични пунктове и особено на ГКПП „Кулата”. \r\nДесетки хиляди се завръщат в последния ден на дългия уикенд след Деня на Съединението. В началото на почивните дни на пункта Кулата - Промахон се образуваха колони от чакащи автомобили, а преминаването отнемаше часове. \r\n  \r\nНай-интензивен трафик се окачва на ГКПП „Кулата“. Екипите по границите продължават да работят в условията на летен туристически сезон с изключително интензивен трафик. \r\n  \r\nПрепоръката е хората да ползват и останалите пунктове и да предвидят достатъчно време за пътуване. \r\n\r\n Екипите на „Пътна полиция” ще подпомагат движението и ще извършват традиционни проверки. Засилено полицейско присъствие има по всички главни артерии  и входовете на големите градове. Служителите на реда ще следят най-вече за неправилно изпреварване и шофиране в аварийната лента, което е забранено. \r\n \n\t\t\t\t\t\t", "date": "2018.09.09", "title": "24-годишна жена загина при катастрофа на пътя Габрово - Севлиево"}
{"url": "http://www.bnews.bg/article/248350-ochakvat_se_kilometrichni_tapi_po_granichnite_punktove", "text": "\n Засилен трафик по пътищата на страната се очаква в днешния последен ден от дългия уикенд, който мнозина си направиха с почивния 6 септември и ден отпуска в петък. \r\n\r\n Тази сутрин на „Кулата” беше спокойно и даже преобладаваха колите, пътуващи към Гърция, но се очаква положението да се промени драстично. Само в деня на Съединението 50 000 коли с 200 000 души минаха през пункта в посока южната ни съседка. Вероятно ще има километрични опашки при „Промахон”. \r\n\r\n Някои се опитаха да ги избегнат с отпътуване вчера, което доведе до тапи преди Сандански, където трафикът от път Е79 преминава към АМ „Струма”. \r\n\r\n Днес граничните проверки ще са възможни най-бързи, а полицията ще предприеме допълнителни мерки срещу недобросъвестните шофьори – включително и срещу карането в аварийна лента, което вече е строго забранено. \r\n\r\n   \r\n \n\t\t\t\t\t\t", "date": "2018.09.09", "title": "\r\n\r\nОчакват се километрични тапи по граничните пунктове"}
{"url": "http://www.bnews.bg/article/248356-proshtavame_se_s_hudozhnika_nikola_manev", "text": "\n Урната с праха на художника Никола Манев ще бъде положена в двора на неговата Художествена галерия в Чирпан. \r\nРитуалът ще започне в 9.00 часа. Датата е избрана от семейството на твореца. Така ще бъде изпълнено предсмъртното желание на художника да бъде погребан в града на своите родители Чирпан, където прекарал щастливо детство. Той е почетен гражданин на Чирпан от септември 1998 година. \r\n  \r\nГолемият български художник Никола Манев почина на 26 август в Париж. Роден е в Пазарджик, отрасъл в Чирпан, завършва художествената гимназия в София, а през 1962 г. е приет във френската Академия по изящни изкуства, където завършва „живопис“ в класа на проф. Морис Брианшон. Тогава се установява в Париж, в ателие в Ил Сен Луи, но през целия си живот обикаля света и трупа впечатления за своите платна. \r\nМанев има зад гърба си над 137 самостоятелни изложби в цял свят и множество групови изложби и биеналета. Над 3000 негови творби са притежание на държавни и частни колекции и музеи в над 30 страни по света. \r\n \n\t\t\t\t\t\t", "date": "2018.09.09", "title": "Прощаваме се с художника Никола Манев"}
{"url": "http://www.bnews.bg/article/248360-navodneniya_v_ispaniya_pod_voda_sa_kashti_razrusheni_sa_patishta", "text": "\n Силни бури удариха района на град Толедо и причиниха незапомнени от години наводнения. Реката, която преминава през градчето Себоя, западно от Толедо, излезе от коритото си с почти 2 метра приливна вълна, свидетелстват местни жители пред испанските медии. \r\n\r\n БЕДСТВИЕ В ИНДИЯ: Наводнения взеха 324 жертви (ВИДЕО+СНИМКИ) \r\n\r\n Под вода са къщи, разрушени са пътища и мостове. В най-драматичните часове на бурята по улиците водата е носела автомобили и камиони. На този етап не се съобщава за пострадали хора. \r\n\r\n Проливните дъждове в Испания ще продължат и днес, посочват местни метеорологични служби. За почти цялата централна част на страната е издаден жълт код за валежи и гръмотевични бури. \r\n \n\t\t\t\t\t\t", "date": "2018.09.09", "title": "Наводнения в Испания – под вода са къщи, разрушени са пътища!"}
{"url": "http://www.bnews.bg/article/248357-protest_zatvarya_patya_samokov_dupnitsa_za_poreden_pat_horata_iskat_remont", "text": "\n Протест ще затвори пътя Самоков - Дупница днес с искане за ремонт на отсечката, която свързва магистралите „Тракия“ и „Струма“. Пътят е пропаднал от двете страни и тежкотоварните автомобили се движат по средата на платното, а наред с това асфалтът е осеян с дупки, каза за Дарик един от организаторите на недоволството Илиян Чалгънов. \r\n  \r\nПротестиращите ще се съберат в 13 часа в Самоков на паркинга пред зала „Арена“ и ще потеглят към центъра на село Клисура, където в 14 часа планират да блокират пътя. \r\nПътят Самоков - Дупница е опасен, тъй като от 30 години не е правен основен ремонт. Отсечката свързва две магистрали. Движението по нея е интензивно, като голяма част от трафика е тежкотоварен, посочи Илиян Чалгънов. \r\n  \r\nАгенция „Пътна инфраструктура“ (АПИ) реагира, като съобщи, че програмата й включва рехабилитация на пътя Дупница - Клисура - Самоков. В момента се провеждат обществени поръчки за избор на изпълнители за строителството и надзора. Предстои отваряне на ценовите оферти, а строителните работи ще започнат след приключването на тръжната процедура и подписването на договори с избраните изпълнители. \r\n  \r\nОтговорът на пътната агенция обаче не промени намеренията на протестиращите. Илиян Чалгънов заяви, че за плановете за ремонт се говори отдавна, но все още нищо не се е случило: \"От миналата година имахме обещания от АПИ, че ще има ремонт. Беше открита обществена поръчка, впоследствие беше обжалвана, след това отново беше стартирана и процедурата с избора на изпълнител се протака вече няколко месеца. А вече идва и зимата, което означава, че ремонт няма да има и тази година\". \r\n\r\n Жителите на Самоков не за пръв път протестират срещу състоянието на пътя Самоков - Дупница и настояват за ремонт. Те блокираха пътя и през май 2017 година, а още през 2015 година инициираха петиция до тогавашния министър на регионалното развитие Лиляна Павлова. \r\n  \r\nДнес протестиращите ще се съберат в 13 часа в Самоков на паркинга пред зала „Арена“ и ще потеглят към центъра на село Клисура, където в 14 часа планират да затворят пътя. \r\n \n\t\t\t\t\t\t", "date": "2018.09.09", "title": "Протест затваря пътя Самоков - Дупница, за пореден път хората искат ремонт"}
{"url": "http://www.bnews.bg/article/248359-siderov_ako_byah_na_myastoto_na_borisov_shtyah_da_smenya_vsichki_ministri", "text": "\n \"Атака\" ще подкрепи решението на премиера за оставките на Радев, Ненков и Московски \r\n\r\n Трите поискани и подадени оставки на министрите Валентин Радев, Николай Ненков и Ивайло Московски предизвикаха трусове в управляващата коалиция. \r\n\r\n „По оставките нямаме единна позиция. Каракачанов и Симеонов смятат, че и тримата министри не трябва да подават оставки. Аз смятам, че това е преценка на премиера и има повече информация кого да смени. Ние ще му се доверим. На мястото на Борисов аз бих сменил абсолютно всички министри, защото нито един от тях не стана да каже, че декларацията на НФСБ е клеветническа и тенденциозна. Никой не защити собственото си място в правителството”, каза в \"Събуди се\" лидерът на \"Атака\" Волен Сидеров. \r\n\r\n „Декларацията на НФСБ, в която се твърди, че премиерът е едноличен управник и едва ли не диктатор, е абсурдна и това не е вярно. От страна на „Обединени патриоти” имаше доста кадрови предложения и назначения и всичко това беше приемано с разбиране от страна на премиера”, допълни Сидеров. \r\n\r\n По думите му не е нужно Борисов да консултира всяка една промяна в неговата квота. \r\n\r\n „Като капитан на отбора е в правото си да сменя играчи. Важното е да се върви напред”, допълни Сидеров. \r\n\r\n Той е на мнение, че Патриотите са започнали да се обезличават в коалицията. \r\n\r\n „Живеем в едно махленско дребнотемие. В Европа стават генерални промени. За първи път пристига представител на Белия дом и казва, че иска да обедини националистическите партии. Термин, който беше табу до преди няколко години. Той казва, че национализмът е бъдещето на Европа. Всичко това минава край ушите ни все едно го няма”, коментира лидерът на „Атака”. \r\n\r\n Той предложи вниманието да се насочи към важни въпроси като икономиката, доходите на населението, енергийните проекти и миграцията. \r\n \n\t\t\t\t\t\t", "date": "2018.09.09", "title": "Сидеров: Ако бях на мястото на Борисов, щях да сменя всички министри!"}
{"url": "http://www.bnews.bg/article/248373-iznenadvashta_promyana_v_golemiya_voenen_parad_v_severna_koreya", "text": "\n Изненадваща промяна в големия военен парад в Северна Корея. За пръв път от години Пхенян не показа голямата си гордост - балистичните ракети, способни да носят ядрена бойна глава. \r\n\r\n Счита се, че причината е договорка между лидера Ким Чен-ун и Доналд Тръмп, които се срещнаха по-рано тази година. Вместо ракетите по площада преминаха предимно войници и по-малко тежка техника. \r\n\r\n Нямаше и плакати, възхваляващи значението на ядрените и ракетните разработки. \r\n\r\n Ким Чен-ун не държа реч, а един от най-близките му хора каза на войниците от трибуната, че трябва да са готови да умрат за Северна Корея, но също така да бъдат готови за борба за икономическо развитие. Тържествата в Северна Корея са по повод 70 години от основаването страната. \r\n \n\t\t\t\t\t\t", "date": "2018.09.09", "title": "Изненадваща промяна в големия военен парад в Северна Корея\r\n"}
{"url": "http://www.bnews.bg/article/248370-merkel_po_stapkite_na_gerb_sriva_se_reytingat", "text": "\n Общата подкрепа към „Съюза“ (ХДС/ХСС) на канцлера Ангела Меркел и коалиционните му партньори от Германската социалдемократическа партия е достигнала до рекордно ниски равнища, предава Reuters, цитиран от \"Фокус\". Според проучването на бюрото за социологически изследвания „Емнид“ подкрепата за ХДС/ХСС е едва 29%. \r\n\r\n По време на изборите за Бундестаг от миналия септември „Съюзът“ спечели 32,9% от гласовете. \r\n\r\n ГСДП бележи подкрепа от едва 17%. На миналите избори партията спечели 20,5% от гласовете.  \r\n \n\t\t\t\t\t\t", "date": "2018.09.09", "title": "Меркел по стъпките на ГЕРБ: срива се рейтингът ѝ!"}
{"url": "http://www.bnews.bg/article/248361-krasimir_stoychev_polititsite_razbraha_che_sivata_ikonomika_udrya_i_po_tyah_samite", "text": "\n Промяна в поколенията – така бизнесменът Красимир Стойчев коментира в студиото на „Тази неделя” изненадващите акции срещу едрите бизнесмени Ветко Арабаджиев и Миню Стайков. \r\n\r\n Има хора в прокуратурата, ДАНС и МВР, които не помнят какво е било по време на предишния строй, които не са свързани с корупционните практики от 90-те, получават достойни заплати и искат България да живее по-добре и да бъде по-законно, коментира Стойчев, който през 90-те беше част от богаташкия клуб Г-13, в който членуваха и покойните Илия Павлов и Емил Кюлев. \r\n\r\n „Сега тези, които са на власт осмислят, че от процъфтяването на икономиката зависи политическото им благосъстояние и бъдеще”, отбеляза той и даде пример с приходите от цигари, които у нас са 10% от влизащото в хазната и правителството няма как да просъществува без активни мерки за събираемост. \r\n\r\n Стойчев призна, че познава Арабаджиев от години и даже е бил гост в първия му хотел. Не смята за сериозни твърденията, че ДС е свързана с възхода на туристическия бос: „Ветко е бил шофьор някъде, това е необяснимо”. \r\n\r\n По думите му през 90-те големите туроператори раздавали пари на бизнесмени за строителство и изкупуване на хотели, като в замяна изкупували леглата за години напред. \r\n\r\n Красимир Стойчев отбеляза, че ако в годините на Прехода престъпниците са имали филми като „Кръстника”, от които да се учат, то богатите хора не е имало как да разберат каква отговорност да си богат. А проблемите идват, когато решат, че това да имаш много пари те прави и много по-умен от другите, допълни той. \r\n \n\t\t\t\t\t\t", "date": "2018.09.09", "title": "Красимир Стойчев: Политиците разбраха, че сивата икономика удря и по тях самите"}
{"url": "http://www.bnews.bg/article/248358-9_septemvri_datata_koyato_i_dnes_razdelya_obshtestvoto", "text": "\n На 9 септември се навършват 74 години от най-противоречивата дата в най-новата история на България, която продължава да разделя българското общество. \r\n  \r\nЗа мнозина тази дата е свързана с коренна промяна – премахване на капиталистическия строй и изграждането на едно по-справедливо социално общество – комунистическото. За други 9 септември е черна дата, кървав преврат, довел до ликвидирането на демокрацията и частната собственост, почернил живота на стотици хиляди българи. \r\n  \r\nИсторията \r\n  \r\nВ нощта на 8 срещу 9 септември 1944 г. е свалено правителството на Константин Муравиев и на власт идва правителство на Отечествения фронт, начело с Кимон Георгиев. Отечественият фронт взема властта в България с помощта на силите на Трети Украински фронт на Червената армия. След тази дата настъпва мащабна политическа, икономическа и социална промяна в българското общество. България скъсва с хитлеристка Германия и попада в съветската сфера на влияние. \r\n  \r\nСъбитията на 9 септември са последвани от вълна на насилие. Тези масови беззакония продължават няколко месеца и са постепенно поставени под контрол от властите със създаването на т.нар. \"Народен съд\" в края на 1944 г. Според различни оценки броят на убитите през този период е между 20 000 и 40 000 души. Осъдените на смърт от т. нар. \"Народен съд\" са 2730 души - министри, депутати, журналисти, банкери, кметове, свещеници, земевладелци, учители. \r\n  \r\nОценката \r\n  \r\nСъбитията от 9 септември 1944 г. все още не са получили единодушната оценка на историците. В историографията отпреди 1971 г. по пропагандни причини се твърди, че това е \"народно въстание\". Оттогава до 10 ноември 1989 г. събитията на тази дата получават определението \"социалистическа революция\". След политическата промяна от 1989 г. събитието е определяно като \"военен преврат\". \r\n \n\t\t\t\t\t\t", "date": "2018.09.09", "title": "9 септември - датата, която и днес разделя обществото"}
{"url": "http://www.bnews.bg/article/248347-ima_li_shans_za_slantse_prez_novata_rabotna_sedmitsa", "text": "\n От понеделник ни очаква приятно есенно време. Ще има и слънце, както и малко облаци. Първите два дни ще бъде малко по-хладно. Максималните температури ще са между 23 и 28 градуса. \r\n\r\n Към края на седмицата отново ще се затопли и температурите на места ще надхвърлят 30 градуса. \r\n\r\n На места ще има слаби и краткотрайни превалявания - главно в източната половина на страната и планинските райони. \r\n\r\n Около 22 септември времето ще е по-променливо, с по-голяма вероятност за превалявания. Има обае и шанс да няма дъжд. \r\n \n\t\t\t\t\t\t", "date": "2018.09.09", "title": "Има ли шанс за слънце през новата работна седмица?"}
{"url": "http://www.bnews.bg/article/248348-zashto_germanska_pisatelka_na_romani_na_uzhasite_izbra_balgariya_za_svoy_dom", "text": "\n Рейн Хол е родена в Германия, но прекарва живота си в Англия. За България научава покрай гласуването на Великобритания за излизане от Европейския съюз. Тогава за нея страната ни е просто план Б за нейния живот след брекзит. Но, когато идва тук преди година, се влюбва в България от пръв поглед. Избира Хисаря за свой роден дом и казва, че ще остане тук завинаги. \r\n\r\n „За мен е много важно първо да науча български, защото живея в тази страна сега и е необходимо да знам местния език. \r\n\r\n В началото в някои магазини просто гледах картинките на опаковките и се ориентирах кое какво е. Понякога се налагаше да се обърна и да кажа \"Английски или немски, моля!\".  Отговорът беше: \"Не, български, руски.\". \r\n\r\n Най-забавното от всичко са старите жени – \"бабите\". Когато и да ми се наложи да изляза, има една или повече баби, които ме спират и ме питат: \"Къде?\", \"От къде?\". Когато им казах, че трябва да отида и да напазарувам, те искаха да надникнат в пазарската ми чанта и да проверят всичко вътре става ли, не става ли. Също така винаги ми задаваха въпроси като омъжена ли си, имаш ли приятел, на колко години си. Научих се да казвам: \"Нямам мъж, имам котки\". Научих се да казвам още : \"Аз съм лудата жена с котките\", разказа Рейн Хол. \r\n\r\n Тя казва, че в България й липсват само градината и е книжният рай, които си е създала в дома си в Англия. Самата тя пише по 7 книги на година и до момента има над 80, сред които има романтични и хорър разкази, както и бестселър серия със съвети за млади автори. Издава ги сама. Грижи се сама и за маркетинга и доставките. Не й е трудно да го прави в България. Казва, че тук тя получава най-силно вдъхновение за новите си творби. \r\n\r\n „Тук обичам да седя в градината или в лятната кухня, толкова е красиво просто да стоиш там и да пишеш. Правя упражнения всяка сутрин. Харесва ми да се грижа за цветята в градината, да ги наблюдавам, да им говоря. \r\n\r\n Прекрасно е да имаш градина и да имаш възможност да правиш упражнения. Да имаш това усамотение сред слънчевите лъчи. Тук в България видях, че много къщи имат такива големи лози. Хората могат да седнат под сянката и просто да се протегнат и да си откъснат грозде. Това е моята идея за рай на земята”. \r\n\r\n – Виждам, че си започнала да създаваш своя рай. Вече имаш домати… \r\n– Изненадана съм колко добре пораснаха. Всяко едно стръкче има 20 пъти повече плодове, отколкото би имало във Великобритания. Фантастични са. \r\n\r\n – Можеш да си направиш свежа салата от тях. \r\n– Да, но понякога просто ги ям. Те наистина имат вкус. Във Великобритания те нямат вкус на нищо, но тези тук имат вкус на истински домати. Имам повече домати, отколкото бих могла дори да изям. Същото е и с тиквичките. \r\n\r\n Това, което наистина много обичам в България, са плодовете. На самия градски  път има дървета с череши, храсти с къпини и сливи. И аз мога просто да си вървя и да си откъсна. Във Великобритания свежите плодове са толкова скъпи\". \r\n\r\n Упражненията, които Рей Хол прави всяка сутрин са част от древнокитайска лечебна практика, наречена Чигонг. Използвана повече от 5000 години и е считана за предшественик на акупунктурата. \r\n\r\n Основна цел на Чигонг винаги е било насърчаването на дълъг и здравословен живот чрез балансиране на енергията в човешкото тяло. Уравновесяването на енергията води до релаксирано тяло и спокоен ум, който на свой ред допринася за добро физическо и психическо здраве. Наричат я още лечебна визуализация.  \r\n\r\n „Трудно ми е да си представя колко студено е тук през зимата. Тази година ще използвам за първи път запасите ми от дърва. Винаги като излезна на разходка из парка или в гората си събирам доста съчки, които ще са изсъхнали до зимата. Искам да ми е топло и уютно”. \r\n\r\n Разходките из града и гората са свързани и с писането й. \r\n\r\n „Намирам България за много вдъхнивяваща за истории с духове, защото има толква изоставени къщи, които са доста страховити, но в същото време има и някаква романтика в тях. \r\n\r\n Сега пиша серия истории за духове в България. Идеята ми дойде от тези стари, изоставени къщи, които в същото време са и така романтични. За България изоставените къщи са толкова типични”, сподели Рей Хол. \r\n\r\n „Чудя се кой е живял тук и защо са напуснали къщата. Защо сега никой не живее сега тук или какво, ако някой или нещо живее тук?! Какво, ако тук има духове? Ами ако е духът на някой, който е живял тук? Може би тук се е намирала масата, точно пред този прозорец и какво, ако в момента те все още стоят тук, но ние не ги виждаме. Какво, ако ние не ги виждаме, но те ни чуват? Всички тези звуци… \r\n\r\n Харесва ми да посещавам местата, за които пиша. Обичам да ги разкривам, да получавам идеи и вдъхновение. Харесва ми да почувствам местата за идеи и проучвания”. \r\n\r\n Така се ражда вдъхновението за писането на всяка една нова история на Рейн Хол. Новата й книга с истории за духове от България ще бъде издадена до края на годината. \r\n\r\n Животът в България й носи не само вдъхновение, но и сигурност. Казва, че новият й дом й носи спокойствие, уют и се чувства защитена. \r\n\r\n   \r\n \n\t\t\t\t\t\t", "date": "2018.09.09", "title": "Защо германска писателка на романи на ужасите избра България за свой дом?"}
