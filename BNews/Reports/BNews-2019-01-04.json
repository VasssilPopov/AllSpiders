{"url": "http://www.bnews.bg/article/254590-emo_nenkov_za_da_si_planinar_ne_tryabva_da_podtsenyavash_a_da_uvazhavash_planinata_a_da_si_hizhar_ne_oznachava_da_si_samo_i_edinstveno_komersialen_pishman_biznesmen", "text": "\n След разигралата се драма от преди ден и скандалът, че млад мъж едва не замръзнал навръх Нова година, социалните мрежи преляха от коментари. \r\n\r\n Димитър Кенаров и неговите другари, решили да отпразнуват Нова година нестандартно, а именно като изкачат Черни връх. \r\n\r\n Според техните думи обаче им е бил отказан достъп до заслона в планината. \r\n\r\n Заради дългия преход пеша, леката екипировка и ниските температури, Кирил (момче от компанията) губи телесна температура. Затова и неговите приятели продължават с опитите да влязат в хижата. \r\n\r\n Реакциите на потребителите в социалните мрежи са различни. \r\n\r\n БиНюз попадна на изключително адекватен коментар на Емо Ненков. \r\n\r\n Ето как той коментира ситуацията: \r\n\r\n \r\n\r\n \"Новата година започна обещаващо. Някакъв малоумен, софийски пишлегар с афинитет да се чувства Беър Грилс се е качил да гледа фоерверки на Черни връх, в новогодишната нощ. Интересна особеност е, че подражателят на Петър Стойчев го е направил по шорти и най-вероятно платненки (тук гадая) .... \r\nОтветната реакция също \"кърти\". Стопаните на чайната на върха, които впрочем са от Перник или Кладница (по спомени) са отказали да приютят ultimate survival- чето до кюмбето. Радостно в случая е, че Планинска спасителна служба си е свършила работата, за която и се плаща (за геройство и дума не може да става) е свалила с моторни шейни \"геройчето\". \r\nПоуката в случая е, че за да си планинар трябва да не подценяваш, а да уважаваш планината. \r\nВтората поука е, че да си хижар не означава да си само и единствено комерсиален, пишман бизнесмен. \r\nИ третата е, че единствената държавна служба, която си върши работа е Планинска спасителна служба, явно! \r\nУспех на всички колеги планинари и Умната!!!\" \r\n \n\t\t\t\t\t\t", "date": "2019.01.04", "title": "Емо Ненков: За да си планинар не трябва да подценяваш, а да уважаваш планината, а да си хижар не означава да си само и единствено комерсиален, пишман бизнесмен!"}
{"url": "http://www.bnews.bg/article/254586-sled_chetiri_godini_i_2_5_miliona_leva_vazstanoviha_propadnaliya_kray_vidin_pat", "text": "\n През 2014 г. свлачище причини попадане на пътната настилка и отваряне на дълбоки пукнатини при 10-ти км на второкласния път Видин – Кула – Връшка чука. Отсечката беше затворена за движение, а трафикът преминаваше по обходен маршрут, който е в непосредствена близост до авариралия участък. \r\n\r\n След четири години завърши възстановяването на свлачището в участъка, инвестицията е за над 2,5 млн. лева, като парите са осигурени от ОП „Околна среда”. За обекта има издадено разрешение за ползване и шофьорите вече могат да пътуват по ремонтираната отсечка. \r\n\r\n Свлачището е укрепено чрез пилотно-анкерна конструкция, която трайно стабилизира отсечката, подобрено е отводняването, напълно реконструиран е и компрометиран водосток. \r\n\r\n Подменена е пътната настилка, сложени са нова марки, пътни знаци и ограничителни системи за повишаване безопасността на движение. \r\n \n\t\t\t\t\t\t", "date": "2019.01.04", "title": "След четири години и 2,5 милиона лева възстановиха пропадналия край Видин път"}
{"url": "http://www.bnews.bg/article/254588-izgrazhdat_lineen_park_v_tsentara_na_sofiya", "text": "\n До 2020 г. в София ще бъде изграден линеен парк. Това обяви столичният кмет Йорданка Фандъкова, цитирана от БГНЕС. \r\n\r\n Паркът ще се разпростира в участъка от площад \"Македония\" до Руски паметник. Като част от проекта зелените релси ще бъдат продължени. \r\n \n\t\t\t\t\t\t", "date": "2019.01.04", "title": "Изграждат линеен парк в центъра на София"}
{"url": "http://www.bnews.bg/article/254583-proveryavat_angliyski_futbolist_za_upotreba_na_kokain", "text": "\n Футболната асоциация на Англия (ФА) събира информация за футболист от Висшата лига след публикация в таблоида \"Сън\", че е бил \"изхвърлен от нощен клуб заради употреба на кокаин\", пише Би Би Си.  \r\n\r\n Изданието твърди, че знае името на играча от свои източници, но не го съобщава. Въпросният инцидент е станал при събиране на отбора след гостуване в мач от първенството преди Коледа.  \r\n\r\n Правилникът на ФА предвижда наказания при подобни случаи. Санкциите са до три месеца, но при следващи нарушения мерките са по-строги. \r\n\r\n \"Призоваваме всеки, който има информация за нарушаване на антидопинговите правила във футбола, да докладва във Футболната асоциация\", заяви говорител на централата, цитиран от Би Би Си. \r\n \n\t\t\t\t\t\t", "date": "2019.01.04", "title": "Проверяват английски футболист за употреба на кокаин"}
{"url": "http://www.bnews.bg/article/254585-tsska_ne_e_prodaval_tiago_na_legiya", "text": "\n Ръководството на ЦСКА отрече за раздяла с Тиаго Родригес. Преди ден се появи новина, че \"червените\" са продали португалеца на \"Легия\" Варшава, но на \"Армията\" опровергаха информацията със съобщение в официалния си сайт. \r\n\r\n \" \r\n\r\n \r\n\r\n \r\n\r\n \r\n\r\n \". \r\n\r\n От ръководството\", гласи съобщението на ЦСКА. \r\n \n\t\t\t\t\t\t", "date": "2019.01.04", "title": "ЦСКА не е продавал Тиаго на \"Легия\""}
{"url": "http://www.bnews.bg/article/254584-dimitar_sheytanov_na_krachka_ot_astan_vila", "text": "\n Юношата на \"Левски\" Димитър Шейтанов ще играе в дублиращия отбор на \"Астън Вила\", ако подпише договор с тима от Чемпиъншип, пише \"Бирмингам Мейл\". \r\n\r\n 19-годишният Шейтанов е свободен агент, след като договорът му със \"сините\" изтече на 1 януари. В края на 2018-а юношеският национал обяви, че ще премине в нов клуб.  \r\n\r\n Според различни информации Шейтанов ще продължи кариерата си на \"Вила Парк\", но вероятността да бъде част от представителния отбор е минимална, след като преди две седмици бирмингамци закупиха хърватския национал Ловре Калинич от \"Гент\" и върнаха по спешност Джед Стийр от \"Чарлтън\", където той беше преотстъпен, след като титулярът Орян Ниланд разкъса ахилес на тренировка. \r\n\r\n От изданието припомнят, че през есента Шейтанов тренира известно време с \"Лийдс Юнайтед\" и дори участва в една контрола на тима, но до трансфер не се стигна, тъй като англичаните не успяха да стигнат до договорка с \"Левски\" за транферната сума. \r\n\r\n Вторият тим на \"Астън Вила\" е лидер в Южната Висша лига на резервните отбори с актив от 43 точки след 22 изиграни кръга от първенството, на 3 точки пред втория \"Фулъм\" и на 5 точки пред третия \"Арсенал\". \r\n \n\t\t\t\t\t\t", "date": "2019.01.04", "title": "Димитър Шейтанов на крачка от \"Астън Вила\""}
{"url": "http://www.bnews.bg/article/254589-bivsh_deputat_i_kmet_na_varna_hristo_kirchev_razmaza_karakachanov_toy_sluzhi_dobre_na_gospodarite_si_i_zadadenata_mu_politicheska_liniya_patriot_zashtitavasht_moskovskite_interesi", "text": "\n Бившият депутат на СДС и бивш кмет на Варна размаза вицепремиерът Красимир Каракачанов с коментар в личния си Фейсбук.  \r\n\r\n Ето какво написа той: \r\n\r\n \r\n\r\n   \r\n\r\n \r\n\r\n \r\n \n\t\t\t\t\t\t", "date": "2019.01.04", "title": "Бивш депутат и кмет на Варна Христо Кирчев размаза Каракачанов: Той служи добре на господарите си и зададената му политическа линия! \"Патриот\", защитаващ московските интереси!"}
{"url": "http://www.bnews.bg/article/254567-21_godini_kameliya_spi_samo_s_edin_mazh", "text": "\n От цели 21 години, което прави над 7 хиляди денонощия, фолкпевицата Камелия дели легло с един мъж.Тя поздрави приятеля си Цветин по случай годишнината и му се обясни в любов. Въпреки че през годините са се появявали много слухове за изневери на певицата, тя твърди, че е вярна, писа „България Днес“. \r\n \n\t\t\t\t\t\t", "date": "2019.01.04", "title": "21 години Камелия спи само с един мъж "}
{"url": "http://www.bnews.bg/article/254587-otvlecheniyat_predi_nova_godina_gratski_biznesmen_e_bil_osvoboden", "text": "\n Отвлеченият на 27 декември гръцки бизнесмен Никос Маврикос е бил освободен, съобщава в електронното си издание вестник \"Катимерини\". \r\n\r\n Маврикос беше отвлечен на 27 декември от неизвестни лица пред дома си в Пирея. Според първоначалните информации той се намира в главната дирекция на полицията и дава показания, предава БТА. \r\n\r\n Бизнесменът беше в неизвестност от деня на изчезването си, а извършителите не са влизали в контакт с неговите близки. Според информациите извършителите са били четирима, облечени с униформи, които напомняли полицейски. \r\n \n\t\t\t\t\t\t", "date": "2019.01.04", "title": "Отвлеченият преди Нова година гръцки бизнесмен е бил освободен"}
{"url": "http://www.bnews.bg/article/254568-tedi_katsarova_na_kupon_s_oskar_ot_atletiko", "text": "\n Със счупено токче на ботуша започна годината за певицата Теди Кацарова. За късмет след 12-часов музикален маратон в Марбея тя не успяла да падне и да нарани крака си, но пък преживяното щяло да й остави спомен за цял живот. \r\n„И такааа...равносметка за Новогодишната нощ - два клуба в Марбея и за финал се оказах пееща акапела  на частно парти до 11ч сутринта + счупен ток на ботуш + запознанство с Оскар Ортега - оказал се треньора на Атлетико Мадрид...но аз нали съм заспала певица и съм извън футболисте! И всичко това благодарение на моето братче от друга майка“, написа в личния си профил във Фейсбук певицата. Към публикацията е добавила името на Станислав Аркалиев. Той живее от дълги години в Испания, а преди да замине е бил танцьор у нас. Двамата били близки приятели от години и именно той бил причината за професионалните ангажименти на Теди в новогодишната нощ. \r\nTеди Кацарова публикува няколко снимки, като тази с треньора по кондиционна подготовка на Атлетико Мадрид успя да впечатли почитателите на испанския футбол. Благодарение на него футболистите на Диего Симоне от години са най-издържливите на терена, пише „Телеграф“. \r\n \n\t\t\t\t\t\t", "date": "2019.01.04", "title": "Теди Кацарова на купон с Оскар от Атлетико "}
{"url": "http://www.bnews.bg/article/254580-grupa_balgari_se_ozovaha_na_20_kilometra_ot_okoto_na_tropicheskata_burya_v_tayland", "text": "\n Един човек е загинал, а още един се води изчезнал в резултат на тропическата буря, която в момента бушува в Южен Тайланд. Това каза за Дарик Панчо Благоев, който от години живее в столицата Банкок. \r\nБурята Пабук е първо подобно явление за Тайланд от 30 години насам. Тя обаче е засегнала само 15 от общо 70-те провинции на страната. \r\nНямаме усещането за опасност, съобщиха група български туристи в Тайланд, които се намират само на 20 километра от окото на тропическата буря Пабук. От вчера е започнала евакуация на района, разказва Николета Петрова, която е част от групата. При тях обаче няма паника и смущения на комуникациите, въпреки че островите са отцепени. От вчера сутринта са спрени и всички лодки и фериботи, обясни още Петрова. \r\n\r\n Групата български туристи пристига в Тайланд на Нова година, а ден по-късно започват и предупрежденията, коментира Николета Петрова пред Дарик. \r\nСпоред данни на световните медии, от които се информират и българските туристи, от района са евакуирани около 50 хиляди човека. Пабук е първата тропическа буря в Тайланд от 30 години насам, като тя идва в един от най-натоварените за страната туристически сезони. Бурята обаче постепенно отслабва до тропическа депресия и утре се очаква и времето да започне да се нормализира. \r\nМинистерството на външните работи е в контакт с група български туристи, които се намират на тайландския остров Кох Самуи, но не са пострадали от тропическата буря Пабук, като има готовност в случай на нужда да им окаже съдействие, съобщиха от МВнР. \r\nКъм този момент предпочитаните за почивка места в Тайланд като Пукет, Кох Самуи и Краби не са силно засегнати от проливните дъждове и силни ветрове. Няма данни за паника сред туристите, посочват още от ведомството. \r\nПри нужда от съдействие българските граждани могат да се свържат с посолството на България в Ханой на тел. +844 3845 2908, с посолството в Джакарта на денонощния дежурен телефон +62 812 9600 0691, както и с дирекция \"Ситуационен център\" в МВнР: +359 2 948 24 04; +359 2 971 38 56 или на имейл: crisis@mfa.bg \r\n \n\t\t\t\t\t\t", "date": "2019.01.04", "title": "Група българи се озоваха на 20 километра от окото на тропическата буря в Тайланд"}
{"url": "http://www.bnews.bg/article/254582-neyasnoti_otnosno_gratisniya_period_za_vinetki", "text": "\n Неяснотите около винетките продължават. 15-дневния гратисен период се оказва не е съвсем гратисен. Ако контролните органи хванат водачи без електронна винетка, ТОЛ полицията ще ги накара да си купят. Как точно не е ясно, не е ясно и дали това ще върви с глоба или не. \r\n\r\n Вчера ръководителят на Националната ТОЛ система обяви, че до 15 януари глоби няма да има, но избяга от допълнителни въпроси от медиите. \r\n\r\n Днес председателя на Агенция „Пътна инфраструктура” Светослав Глосов обяви, че колегите му имали предвид друго. „Ако бъдете хванат без винетка на пътя – книжна или електронна, тази услуга ще ви бъде предоставена от нашите патрулни коли. Няма да има глоба”, уточни Глосов. \r\n\r\n От АПИ не посочиха какви са загубите за хазната от началото на годината. Не е ясно и има ли виновен за хаоса, както и ще има ли наказани.  А след като вчера въвеждането на електронните винетки беше обявено за успешно от ТОЛ управлението , днес премиерът Бойко Борисов се извини на шофьорите. \r\n\r\n „С голямо извинение за трудностите, но когато от хартиен минаваш на електронен носител, винаги има такива сътресения. Надявам се до 10 дни да бъдат отрегулирани всички процеси”, каза министър-председателят. \r\n\r\n Борисов се надява до дни винетка да може да се купува и през банкомати. \r\n \n\t\t\t\t\t\t", "date": "2019.01.04", "title": "Неясноти относно гратисния период за винетки"}
{"url": "http://www.bnews.bg/article/254581-zografski_v_tochkite_i_na_tretoto_sastezanie_ot_chetirite_shantsi", "text": "\n Владимир Зографски влезе в точките и на третото състезание от престижния турнир \"Четирите шанци\". В Инсбрук 25-годишният самоковец завърши на 27-о място със сбор от 197,4 т. (скокове от 120 и 111,5 м). \r\n\r\n С представянето си днес Зографски изравни най-доброто си постижение от \"Четирите шанци\" от 2013-а година, когато отново взе точки в първите три състезания. \r\n\r\n Победител в Инсбрук стана японецът Рию Кобаяши с 267 т. (136,5 и 131 м). В класирането за Световната купа Зографски има 107 точки и заема 19-о място. \r\n\r\n В първите две състезания от турнира българинът зае 23-о място в Оберстдорф и 25-о в Гармиш-Партенкирхен. Последният старт от \"Четирите шанци\" е в Бишофсхофен, Австрия на 5 и 6 януари. \r\n \n\t\t\t\t\t\t", "date": "2019.01.04", "title": "Зографски в точките и на третото състезание от \"Четирите шанци\""}
{"url": "http://www.bnews.bg/article/254573-tropicheskata_burya_v_tayland_vze_parva_zhertva", "text": "\n Рибар е загинал, а друг е изчезнал при наближаването на тропическата буря Пабук към Южен Тайланд, съобщиха местни медии, цитирани от ДПА. Стотици туристи са блокирани по островите в Сиамския залив, плавателните съдове са в пристанищата, а летищата не работят, предаде Франс прес. \r\nСпоред властите бурята може да се превърне в най-силната, засегнала Тайланд от десетилетия. Тя вече предизвика поройни дъждове, силни ветрове и достигащи до 5 метра морски вълни. \r\n\r\n Тялото на рибаря е открито на брега в южната провинция Патани, близо до границата с Малайзия, след като лодката му се разбила, съобщи местен новинарски сайт. Повече от 100 туристи бяха спасени преди бурята от островчето Кох Рача край остров Пукет. \r\nЛетищата на известния тайландски остров Кох Самуи и в южната провинция Након си Тамарат бяха затворени днес, а вероятно ще ги последват и други, казаха летищни власти. \r\nПабук се движи с ветрове, достигащи до 80 км/ч. Над 60 000 местни жители, главно от Након си Тамарат, където бурята достигна най-рано, са били евакуирани. \r\n\r\n Тази седмица директорът на метеорологичната служба Пувианг Пракамин каза пред журналисти, че Пабук може да се окаже най-разрушителната буря, ударила Тайланд от 1962 г. Тогава тропическата буря Хариет отне живота на близо 100 души. \r\nПредпочитаните от туристи места в региона - Пукет, Кох Самуи и Краби, останаха до голяма степен незасегнати. Властите на Пукет съобщиха, че още не е валяло и няма паника сред туристите, а от Кох Самуи казаха, че дъждовете там не са силни и ситуацията още не се смята за \"кризисна\". \r\nВ момента бурята Пабук бушува в Сиамския залив между островите Кох Самуи, Кох Пханган и Кох Тао, предпочитани от туристите за новогодишните празници, предаде АФП. \r\nОчаква се Пабук да отслабне над Андаманско море, където се намират туристическите обекти Пукет и Краби, и да се насочи към националния парк Симилан - райско кътче за почитатели на гмуркането. От сряда насам десетки хиляди туристи избягаха от този район. Плажовете са пусти, но по тях още има червени флагове, които забраняват къпането. Вчера руснак се удави на Кох Самуи, след като пренебрегна забраната. \r\nПабук нахлува към южните части на кралството в разгара на туристическия сезон, което е лоша новина за тайландската икономика, силно зависима от туризма. Страната трябва да приеме тази година рекордните 40 млн посетители, мнозинството от които се настаняват в курортите в южните райони. \r\nПрез 1989 г. тайфунът Гай удари региона по същото време на годината и отне живота на стотици, припомня АФП. \r\n \n\t\t\t\t\t\t", "date": "2019.01.04", "title": "Тропическата буря в Тайланд взе първа жертва"}
{"url": "http://www.bnews.bg/article/254577-shestima_dushi_zaginaha_pri_pozhar_v_rusiya", "text": "\n Шестима души, включително две малки деца, загинаха в резултат на пожар в частен дом в с. Болшое Боротно, Новгородска област. \r\nСпоред Регионалната служба за управление на извънредни ситуации къщата е напълно унищожена от пожара, а покривът се е срутил. Пожарът е бил потушен в 03:40 часа местно време. В гасенето са се включили 6 пожарни единици. \r\n\r\n По данни на регионалното следствено управление семейство от петима души и техният съсед са загинали в пожара, посочва ТАСС. \r\n\"Според предварителни данни, в къщата са се намирали майката, бащата, тяхната възрастна дъщеря, двете й деца и съсед. Децата вероятно са момче и момиче на девет и десет години\", съобщават от службата. Причините за пожара се установяват. \r\n \n\t\t\t\t\t\t", "date": "2019.01.04", "title": "Шестима души загинаха при пожар в Русия"}
{"url": "http://www.bnews.bg/article/254561-35_godishen_bodibildar_harchi_hilyadi_za_da_izglezhda_kato_pensioner", "text": "\n 35-годишен бодибилдър харчи цяло състояние, за да изглежда двойно по-възрастен. Полякът Павел Ладжак се грижи косата и брадата му постоянно да са бели в перфектния сребрист оттенък. \r\n\r\n Хората често мислят професионалния треньор Павел за пенсионер. А последователите му често питат за възрастта му. Това е умишлено търсен ефект. \r\n\r\n Преди няколко години косата му започва да побелява и той решава да използва това, за да привлече повече последователи в Instagram. \r\n\r\n Днес от слабото и не толкова симпатично момче няма и следа. Павел има над 340 хиляди фенове в мрежата. Наричат го „Полския викинг”. А красивата му жена Магда е във възторг от външния му вид. \r\n\r\n Манията му по фитнеса започва, когато той е едва на 16 години. Истинската му слава обаче идва, когато започва да боядисва косата си в бяло. Много потребители го сравняват с известния италиански милионер Джанлука Ваки, който е на 49 години. \r\n \n\t\t\t\t\t\t", "date": "2019.01.04", "title": "35-годишен бодибилдър харчи хиляди, за да изглежда като пенсионер"}
{"url": "http://www.bnews.bg/article/254569-do_varnenskite_grobishta_s_vinetka", "text": "\n От 14 години варненци трябва да имат винетка, за да отидат до гробищата, защото те са в село Тополи. Въпреки това, устната договорка между кмета на Варна и институциите позволява на варненци да пътуват без необходимия документ. \r\nВинетка е нужна и за пътя до промишлената зона, както и за Летище Варна. Градски автобус също би трябвало да е с винетка. Това разказа пред Дарик заместник-кметът на село Тополи – Зорница Георгиева. \r\nОт 2005-та година насам, устната договорка между кметът на Варна и полицията, позволява на варненци да стигнат до летището, гробищата, промишлената зона и Златни пясъци без винетки, обясни зам.-кметът на Тополи - Зорница Георгиева. \r\n\"Беше с устна договорка на тогавашния кмет и съответните институции да не бъдат глобявани хората без винетки. Продължават устните договорки и със сегашния кмет. Полицаите по подразбиране не са поискали винетки и не са си купували винетки хората за това\", обясни Георгиева. \r\nПо нейни думи още през 2005-та година има решение на Общинския съвет, според което тези отсечки да преминат към общината, но и до днес знаците за винетки стоят. Освен до изброените места, винетка би трябвало да има и градския автобус 40, който отива до гробищния парк.  \r\nКметът на Варна Иван Портних съобщи днес при срещата с премиера, че ще предложи на Общинския съвет да бъде разгледано предложението в рамките на Общия устройствен план на града пътните отсечки, които са част републиканската пътна мрежа, да бъдат изключени от нея и да преминат и като поддръжка към общината. Той допълни, че община Варна има финансова готовност да се справи с това. \r\n \n\t\t\t\t\t\t", "date": "2019.01.04", "title": "До варненските гробища - с винетка"}
{"url": "http://www.bnews.bg/article/254579-prevozvachi_organizirat_mashtaben_protest_v_bryuksel", "text": "\n Браншовите сдружения в сектор \"Автомобилен транспорт\" направиха спешна работна среща в София във връзка с организирането и провеждането на международния протест на превозвачите на 10 януари в Брюксел. \r\n\"Срещата е по инициатива на транспортния бизнес - за първи път български бизнес ще протестира в Брюксел\", каза след срещата на журналисти Йордан Арабаджиев, изпълнителен директор на Съюза на българските превозвачи. \"Следващите дни и седмици ще са ключови за този бранш. Това е национална кауза и национален интерес. Трябва да направим всичко възможно лобистките текстове да не унищожат този печеливш бизнес\", заяви Арабаджиев. \r\nРосен Желязков, министър на транспорта, информационните технологии и съобщенията, определи днешната среща като уникална. \"Днес заедно бяхме представители на изпълнителна власт, евродепутати и представители на транспортния бранш , който е значим за икономиката на страната\", уточни той. \r\n\"Имаме проактивно поведение, защото набелязахме мерки, които са отвъд гласуването на текстовете в Европарламанта. Като представители на изпълнителната власт и народните представители ще положат усилия да блокираме тези текстове. Срещу нас има доста неясно мнозинство, което трябва да бъде добре информирано за последствията за страните от периферията на Европа. Въвеждат се дискриминационни и непропорционални правила, които са прецедент в европейското законодателство и нарушават правилата за работа на Общия пазар\", посочи Росен Желязков. \r\n \n\t\t\t\t\t\t", "date": "2019.01.04", "title": "Превозвачи организират мащабен протест в Брюксел"}
{"url": "http://www.bnews.bg/article/254565-tsetsi_krasimirova_spi_na_dvora_za_nova_godina", "text": "\n Навън спа за Нова година Цеци Красимирова. Топмоделът е на екзотичен воаяж в компанията на своя годеник Майкъл Струмейтис, където посрещнаха 2019-а, писа „България Днес“. \r\n\r\n След лудия купон, който си спретнаха с неговите авери, бившата на Самоковеца реши да подремне на шезлонг в двора на имението. За да не й е студено, Красимирова се зави с дебело одеяло заради сутрешните ниски температури. \r\n\r\n Моделката се наслади на сладката дрямка навън под звуците на морски бриз и описа преживяването като истински кеф. \r\n \n\t\t\t\t\t\t", "date": "2019.01.04", "title": "Цеци Красимирова спи на двора за Нова година "}
{"url": "http://www.bnews.bg/article/254571-rabotodatelite_tryabva_da_saobrazyat_usloviyata_na_trud_s_opasno_studenoto_vreme", "text": "\n Заради прогнозата за опасно студено време у нас през следващата седмица от Главната инспекция по труда напомнят на работодателите, че трябва да осигурят безопасни условия на труд за своите работници. \r\nПри оранжев или червен код за ниски температури, сняг, дъжд, вятър и други неблагоприятни явления работодателите са задължени да изпълнят нормативните изисквания за температура при работа на закрито, а работещите навън трябва да бъдат наблюдавани и при необходимост да им бъде предоставена първа медицинска помощ. \r\nПромяна на работното време или на типа работа, по-чести почивки, топли напитки, подходящо работно облекло са сред мерките, които работодателите могат да предприемат, за да спазят нормативните изисквания за микроклимата на работните места, припомнят от инспекцията по труда. Ако работниците са на закрито, температурата в помещението през зимата не трябва да е под 16 градуса, а за тежката физическа работа минималните градуси са 13. \r\nЗа работещите на открито трябва да бъде осигурено наблюдение или средства за комуникация, както и първа медицинска помощ и транспорт до медицинско заведение при влошаване на здравословното състояние. \r\nОт Агенцията посочват още, че в рамките на контролната си дейност изследват спазването и на тези изисквания. Данните от предходни години показват, че получените сигнали при ниски и високи температури са единични и най-често са от работещи в закрити помещения. При работа на открито работодателите по-често се съобразяват с неблагоприятните климатични условия и предприемат мерки за ограничаване на негативното им въздействие. \r\n \n\t\t\t\t\t\t", "date": "2019.01.04", "title": "Работодателите трябва да съобразят условията на труд с опасно студеното време"}
{"url": "http://www.bnews.bg/article/254572-arestuvaha_13_kanadtsi_v_kitay_sled_zadarzhaneto_na_sluzhitel_ot_huawei", "text": "\n Тринадесет канадци бяха задържани в Китай след ареста на 1 декември на висш служител от ръководството на китайския гигант за телекомуникационно оборудване Хуауей, съобщи Отава. Осем от тях впоследствие бяха освободени. \r\nСред тринадесетте са бившият дипломат Майкъл Ковриг и консултантът Майкъл Спавор, арестуван на 10 декември за дейности, за които се твърди, че заплашват националната сигурност, както и Сара Макивър, която впоследствие е освободена и се върна в Канада, предаде АФП. \r\nКитай „защитава сигурността и законните права и интереси на чуждестранните граждани“ в страната, заяви говорителят на китайското Министерство на външните работи Лу Канг в петък на редовен брифинг за пресата, добавяйки, че няма информация за конкретните случаи. \r\nОбщо около 200 канадци са задържани в Китай за различни предполагаеми нарушения и продължават да очакват съдебни производства. \r\nЗа сравнение има почти 900 канадци в подобна ситуация в САЩ. \r\nНякои наблюдатели смятат, че задържанията на Ковриг, който работи за Международната кризисна група, и Спавор, който често участва в консултации, свързани със Северна Корея, са ответни действия след ареста във Ванкувър на финансовия директор на Хуауей Мън Уанчжоу, изправена пред екстрадиция в Съединените щати. \r\nВашингтон я обвини в измама, с която е помогнала да се избегнат американските санкции срещу Иран. По-късно тя беше освободена под гаранция в очакване на изслушването си за екстрадиция. \r\nПодкрепена от САЩ и няколко европейски държави, канадският външен министър Кристия Фрийланд отново призова за незабавното освобождаване на Ковриг и Спавор, чиито арести Отава нарече „своеволие“. \r\n \n\t\t\t\t\t\t", "date": "2019.01.04", "title": "Арестуваха 13 канадци в Китай след задържането на служител от Huawei"}
{"url": "http://www.bnews.bg/article/254578-otkriha_chast_ot_otkradnatite_kartini_na_maystora", "text": "\n Откриха 10 от откраднатите картини на Владимир Димитров-Майстора и Димитър Киров. Вчера стана ясно, че общо 16 платна са откраднати от къща в центъра на София в дните около Нова година. Част от картините днес са открити в антикварен магазин в столицата. Арестуван е собственикът и друг мъж, който му продал платната. Крадците до момента остават незаловени. Продължава издирването и на останалите 6 изчезнали картини. Това стана ясно от думите на вътрешния министър Младен Маринов. \r\n\r\n Картините са откраднати от къща на столичния бул. „Сливница”, чийто собстветник е Павел Антонов – един от наследниците на Владимир Димитров-Майстора. Крадците най-вероятно са влезли в двора през строеж в съседство, след което са разбили прозореца на къщата. Все още не е ясно дали целта на обира са били именно картините, или крадците са им посегнали, след като не са успели да открият пари в жилището. \r\n\"До момента можем да кажем, че имаме издирени 10 от откраднатите картини и две лица, които имат съпричастност към кражбата и противозаконното им укриване. Надявам се в следствие на оперативно-издирвателните мероприятия, които продължават и в момента да стигнем и до останалата част от откраднатите произведения на изкуството, така че да ги върнем на собственика\", заяви вътрешният министър. \r\n\r\n Той допълни още, че лицата, които са съпричастни към престъплението ще бъдат задържани и предадени на прокуратурата и съда. \r\nВчера собственикът на творбите Павел Антонов заяви, че 8 от картините са на Владимир Димитров-Майстора, а сред останалите има платна на Димитър Киров и други художници. Днес директорът на столичната полиция ст. ком. Георги Хаджиев заяви друго: \r\n\"По данни от тъжителя картините са 16. Пет на Владимир Димитров-Майстора, осем на Димитър Киров, една на неизвестен автор, портрет на Майстора, рисуван от друг автор. Трябва да подчертаем, че тези картини не са подписани от Владимир Димитров-Майстора. Поне такава е информацията ни\", обясни директорът на СДВР. \r\n\r\n По думите на Хаджиев се работи по издирването на още двама съпричастни към кражбата. Не е ясно дали става дума за крадците. \r\nСтойността на изчезналите платна не е ясна. Собственикът им обаче заяви, че всички картини са включени в каталозите на Владимир Димитров-Майстора и са участвали в различни изложби. \r\n\r\n   \r\n\r\n   \r\n \n\t\t\t\t\t\t", "date": "2019.01.04", "title": "Откриха част от откраднатите картини на Майстора"}
{"url": "http://www.bnews.bg/article/254574-spad_na_kitayskoto_naselenie_za_prav_pat_ot_desetiletiya", "text": "\n Населението на Китай, най-многобройното в света, е отбелязало спад през миналата година - за пръв път от най-малко 70 години, предаде Франс прес. Официалните данни ще станат известни по-късно този месец. \r\nСпоред специалиста И Фусян, преподавател в американския Университет на Уисконсин-Мадисън, миналата година китайското население е намаляло с 1,27 милиона души въпреки отмяната на политиката за едно дете. Това е нищожен спад в сравнение с общото население от 1,39 милиарда, но въпреки това е безпрецедентно в историята на основаната през 1949 г. Китайска народна република. \r\nКитайската политика на едно дете, често критикувана заради жестокостта си, беше въведена през 70-те години. Сблъсквайки се със застаряване на населението, от 2016 г. Пекин разрешава на всички семейства да имат по две деца. Проблемът е, че заради цената на образованието, здравеопазването и жилищата много двойки решават да все пак да останат с едно дете или дори без деца. \r\nВ резултат броят на ражданията е намалял с 2,5 милиона за миналата година, казва И Фусян, а централните власти са очаквали 790 000 новородени повече. Според експерта общо за 2018 г. са родени около 10,31 милиона деца. \r\nВ същото време броят на починалите достигна 11,58 милиона, показват оценките на изследователя, който се базира на местни статистики. Миналата година бележи исторически поврат, ако става дума за броя на населението, смята И. Според него тенденцията може би е дори необратима, имайки предвид намаляването на броя на жените в детеродна възраст. \r\n\"Китайското население отбеляза спад за пръв път от 1949 г., проблемът със застаряването се засили и динамиката на икономиката отслабна\", подчертава И. \r\nКитайското население в работоспособна възраст (16-59 години) е намаляло с близо 5,5 милиона души през 2017 г., за шеста поредна година, достигайки 902 милиона души (65 на сто от населението). По оценки на правителството броят на хората на 60 и повече години е бил 17,3 на сто от населението в края на 2017 г., но се очаква до 2050 г. броят им да достигне 35 на сто (487 милиона души). \r\n \n\t\t\t\t\t\t", "date": "2019.01.04", "title": "Спад на китайското население за пръв път от десетилетия"}
{"url": "http://www.bnews.bg/article/254575-arheolozi_otkriha_hram_na_odranoto_bozhestvo", "text": "\n Мексикански археолози откриха за първи път храм на Одраното божество, изобразявано като човешки труп без кожа, съобщи Асошиейтед прес. \r\nХрамът е открит на обекта Пополока в централния щат Пуебла. Археолозите са намерили две каменни изображения с форма на череп и каменен торс на бога Ксипе Тотек с висяща допълнителна ръка - вероятно от принесен в жертва човек. \r\nВ жертва на бога на плодородието Ксипе Тотек са принасяни хора, които са били одирани и жреците са обличали кожите им. Смятало се е, че зловещият ритуал осигурява плодовитост и прераждане. \r\n\r\n Според древни описания на ритуала жертвите са се биели като гладиатори или са убивани със стрели на една платформа, а след това за одирани на друга. Схемата на храма в Теуакан съответства на тези описания. \r\nИзображения на бога са намирани и в други култури, включително и на ацтеките, но не и цял храм, посветен на него. \r\nХрамът е построен в комплекса Ндачихан-Теуакан между 1000 г. и 1260 г. По-късно индианците пополоки са покорени от ацтеките. \r\n \n\t\t\t\t\t\t", "date": "2019.01.04", "title": "Археолози откриха храм на Одраното божество"}
{"url": "http://www.bnews.bg/article/254576-blizo_polovin_metar_snyag_na_shipka", "text": "\n Близо половин метър е снежната покривка на връх Шипка в Стара планина, съобщи БГНЕС. \r\n\r\n Снеговалежът започна снощи и за часове натрупа близо 50 сантиметра сняг. Бурният вятър обаче създаде затруднения в почистването. Все пак закъсали автомобили в прохода няма. \r\n\r\n Проходът е почистен, опесъчен и проходим при зимни условия. \r\n \n\t\t\t\t\t\t", "date": "2019.01.04", "title": "Близо половин метър сняг на Шипка "}
{"url": "http://www.bnews.bg/article/254562-obviniha_nasko_kolev_v_plagiatstvo", "text": "\n Певицата Вяра Атова твърди, че варненският рапър Атанас Колев е копирал текста и мелодията на припева на песента й \"Ела насам\" \r\n\r\n Победителят от VIP Brother 2018 пусна новото си парче \"Нека\" на 19 декември и то вече е набрало над 1 милион гледания в YouTube. Наско обяви, че той е автор на музиката, текста и аранжимента. Колежката му Вяра Атова обаче не е съгласна.\"Първо да кажа, че нямам абсолютно нищо против Атанас Колев, даже го харесвам като артист и също смятам, че се представи страхотно във VIP Brother, но не за това иде реч.... Може ли освен да вземеш мелодията от припева на последния ми сингъл \"Ела Насам\", да вземеш и текста?!?! Аз ли нещо не разбирам... Така ли стават нещата вече, като взимаш по малко от разни парчета?!? И това е директен въпрос към Атанас Колев, който се е писал като автор на музика, текст и аранжимент...\", написа певицата във Фейсбук. \r\n\r\n Премиерата на \"Ела Насам\" беше преди седем месеца. Парчето е дело на Николай Николов. В припева се пее: \r\n\r\n \"Ела насам, по-насам, по-насам. Чудесно знам какво да ти дам\". \r\n \n\t\t\t\t\t\t", "date": "2019.01.04", "title": "Обвиниха Наско Колев в плагиатство "}
{"url": "http://www.bnews.bg/article/254570-arestuvaha_balgarska_bankerka_v_london_zaradi_izmama_za_2_miliarda", "text": "\n Българка, работила за \"Креди Сюис\", е задържана заедно с още двама бивши банкери заради измама за 2 милиарда долара, свързана с фирми в Мозамбик, съобщи Би Би Си, позовавайки се на информация от американските власти. \r\nВпоследствие Детелина Събева, Андрю Пиърс и Сърджан Сингх са били пуснати под гаранция от ареста в Лондон, като американските власти искат те да бъдат екстрадирани. \r\nПо първоначална информация измамната схема е включвала заеми към държавни фирми в Мозамбик. \r\nВ ареста са още двама души, един от които е бившият финансов министър на Мозамбик. \r\nСъбева, Пиърс и Сингх са обвинени от окръжен съд на САЩ в Ню Йорк в заговор за нарушаване на американския антикорупционен закон, пране на пари и измама с ценни книжа. \r\nСпоред обвинението чрез серия от финансови транзакции между 2013 и 2016 г. те са създали измамни проекти и са използвали държавни компании в Мозамбик като средство, за да наберат $2 млрд. \r\n \n\t\t\t\t\t\t", "date": "2019.01.04", "title": "Арестуваха българска банкерка в Лондон заради измама за $2 милиарда"}
{"url": "http://www.bnews.bg/article/254564-rayna_natiska_mma_boetsa_za_bebe", "text": "\n Фолк дивата Райна, която от половин година се радва на ново гадже, все по-често натиска любимия си за бебе. Tази година певицата ще навърши 38 години и нуждата да стане майка най-накрая й е дошла. Половинката й – ММА боецът Валери Тюленков, също искал наследник, макар да е доста по-млад от изгората си. За него се знае само, че е бивш боксьор и балкански шампион. Към днешна дата се занимава с популярните смесени бойни изкуства ММА, писа „ТелеграФ“. \r\n\r\n Докато чака радостната вест за бебе и сватба, Райна се е отдала на непрестанни пътувания. От години е ясно, че най-голямата слабост на певицата е да обикаля близки и далечни дестинации. Откакто е с него, Райна заряза приятелките си и хуква в чужбина само с Валери.Първо пуснаха снимки от Мадрид, а след това от Дубай. Валери Тюленков е първият мъж, който певицата показва след певеца Константин. Ще видим дали боецът ще успее да се справи с патологичната й ревност, с която Коцето не успя преди години. \r\n \n\t\t\t\t\t\t", "date": "2019.01.04", "title": "Райна натиска ММА боеца за бебе "}
{"url": "http://www.bnews.bg/article/254551-spored_premiera_satreseniyata_s_elektronnite_vinetki_bili_normalni_no_ne_znayat_koy_e_vinoven", "text": "\n Премиерът Бойко Борисов призова гражданите към още малко търпение заради фалстарта на електронната система с винетките, до десетина дни процесът щял да се регулира. \r\n\r\n Това стана на срещата с Националното сдружение на общините, в която участва регионалната министърка Петя Аврамова и шефът на АПИ Светослав Глосов. \r\n\r\n \"Надявам се до десетина дена да се адаптира системата и да могат и чрез банкоматите да се купуват, но когато от хартия минаваш на електронен носител, винаги има такива сътресения.\", заяви премиерът по повод проблемите с блокажа и липсата на автомати за самотаксуване по границите, предаде Канал 3. \r\n\r\n По-късно и шефът на АПИ инж. Светослав Глосов успокои, че тази сутрин всички автомати работят, както е и безпроблемна възможността да си купиш винетка онлайн. Глосов призна, че са допуснати грешки от организационен и софтуерен характер, а на въпроса кои са виновните, каза, че още не знае, но като ги установят, щяло да има санкции. \r\n\r\n Иначе толерансът към шофьорите до 15 януари ще се изразява в помощ на пътя от страна на ТОЛ-патрулките. Те щели да помагат на гражданите да си купят винетки онлайн, като лично ще им го покажат. \r\n \n\t\t\t\t\t\t", "date": "2019.01.04", "title": "Според премиера сътресенията с електронните винетки били нормални, но не знаят кой е виновен"}
{"url": "http://www.bnews.bg/article/254554-azis_lyubovnitsa_na_rado_tushev_goreshta_snimka", "text": "\n Кралят на попфолка Азис и гласът на „Биг Брадър“ Радослав Тушев се обичат, признаха двамата по празниците. \r\n\r\n За нещо повече от чисто професионални и приятелски отношения между тях се говори отдавна из светските среди, тъй като двамата са буквално неразделни от половин година насам, а и самите те не се притесняват да демонстрират близост и не спират да публикуват общи снимки в социалните мрежи, пише \"България Днес\". \r\n\r\n Разнежен явно от коледните празници, Радо Тушев дори си позволи да качи фотос, на който двамата се целуват, и написа \"любов\". \r\n\r\n Снимката беше бързо изтрита от профила му, след като журналистът Мартин Карбовски в типичния за него директен стил ги попита дали с Азис са гаджета. \r\n\r\n Това не се понрави особено нито на Васко, нито на Радо и те бързо го отрязаха с репликата, че \"бърка в чужди дупки\". След което любовният пост изчезна. Остана снимката от инстаграма на Азис, на която се вижда как Тушев нежно го целува по врата. \r\n\r\n Сексуалната ориентация на Азис не е тайна за никого още от началото на кариерата му, а на сметката си Васко има не една и две връзки с мъже, станали известни покрай него. Тушев обаче досега никога не е говорил официално за половинките си, въпреки че наскоро името му бе замесено с това на стилистката Антония Йорданова. \r\n\r\n \"Азис и Радо са заедно и са много щастливи. Връзката им е още отпреди Васко да стане водещ на „ВИП брадър\", твърдят запознати. \r\n\r\n  Преди няколко месеца гласът от изповедалнята, който е и изпълнителен продуцент на шоуто, написа под поредното им общо селфи, че са \"семейство\". \r\n\r\n Като истинско семейство те прекараха коледните и новогодишните празници заедно, доказателство за което са постовете им в социалните мрежи. Снимката вижте \r\n \n\t\t\t\t\t\t", "date": "2019.01.04", "title": "Азис любовница на Радо Тушев (Гореща снимка)"}
{"url": "http://www.bnews.bg/article/254545-mariana_vekilska_lapva_120_000_evro_zaplata_v_bryuksel", "text": "\n След 18-годишна работа в Би Ти Ви популярната журналистка Мариана Векилска изненадващо напусна първата частна национална телевизия. Закръклената водеща на предаването „Тази събота и неделя” сама оповести раздялата си с телевизията в последното издание на уикендното сутрешно шоу за 2018 г. \r\n„Трудно се взема такова решение – да се разделиш със семейството си, но 18 години са толкова много, че е добре да постигна още нещо, да стана добра в още нещо и да успея в още нещо”, сбогува се със зрителите на Би Ти Ви Мариана Векилска. Нейните колежки от „Тази събота и неделя” Жени Марчева и Диана Любенова остават в предаването и ще имат нова ководеща, която ще бъде представена официално този уикенд. \r\n44-годишната водеща с чаровна усмивка зарязва телевизионната си кариера заради скъпоплатена чиновническа работа в една от структурите на Европейската комисия в Брюксел. Близки до Мариана разкриват, че тя е получила предложение за новата си работа още през лятото и дълго е обмисляла офертата, като даже се е консултирала със своята приятелка Ели Гигова дали да приеме предложението. Гигова също работи известно време в Брюксел в щаба на настоящия вицепрезидент Илияна Йотова, която преди да застъпи на „Дондуков” №2 бе европейски депутат. \r\n„Бъдещата работа на Мариана ще е натоварена и отговорна, избрали са я за поста заради факта, че тя владее перфектно английски и немски език, както и заради това, че има опит в медиите и знае как да се държи пред публика”, коментират доскорошни колежки на напускащата Би Ти Ви журналистка. В Брюксел Векилска ще получава годишно  \r\nвъзнаграждение от 120 000 евро \r\nкакто и пари за квартира, която все още не е наела. Близки до Мариана разкриха, че тя вече е заминала за столицата на Белгия, за да отглежда жилище и за да се запознае с обстановката на новото си работно място.  Макар и да не е сред най-разпознаваемите и одумвани телевизионни лица, родената на 11 април 1974 г. журналистка е сред ветераните в Би Ти Ви. Тя е в първата частна национална телевизия още от старта й през далечната 2000 г. За този период Мариана сменя няколко длъжности – била е репотрер, водеща на обедните и следобедните новинарски емисии, има продължителен стаж и като продуцент на някои от авторските предавания на медията. \r\n \n\t\t\t\t\t\t", "date": "2019.01.04", "title": "Мариана Векилска лапва 120 000 евро заплата в Брюксел "}
{"url": "http://www.bnews.bg/article/254543-gena_traykova_pak_gasne_po_bivshata_si_izgora", "text": "\n Макар бившите любовници по принцип да не се засичат често на работното си място, защото отговаряли за коренно различни ресори, покрай извънредния труд им се наложило отново да бъдат тандем \r\nСлед раздялата им по неофициална информация Петков върти любов със спортната репортерка Николета Маданска. Гена обаче е все още самотна и сближаването с бившия й покрай работата възродило у нея старите чувства. За да не ги заподозрат колегите им и да не тръгне клюката, че пак са двойка, двамата избягват да си тръгват по едно и също време от работа, видяха фотографите на „Ретро“. \r\nТрайкова и Петков обаче проявяват изключителна колегиалност и си пазят гърбовете, за да може всеки от тях да върши личните си задачи. Така например шефът на новините на Би Ти Ви отскочи до зъболекарския кабинет, докато бившата му половинка го прикриваше в офиса, а тя пък направи кратка разходка в центъра на София, за да се отбие до няколко търговски обекта и изпълни списъка си с дребни покупки. \r\n \n\t\t\t\t\t\t", "date": "2019.01.04", "title": "Гена Трайкова пак гасне по бившата си изгора"}
{"url": "http://www.bnews.bg/article/254557-bnb_puska_vazpomenatelna_moneta_za_plovdiv_evropeyska_stolitsa_na_kulturata", "text": "\n Българска народна банка (БНБ) представи сребърна възпоменателна монета за Пловдив - Европейска столица на културата. Монетата ще бъде пусната в обращение от 7 януари. \r\n\r\n Цената ѝ е 78 лева. Номиналната ѝ стойност е 10 лева. На лицето на монетата е изобразена емблемата на БНБ с годината „1879“ върху лентата; околовръст надписи: „БЪЛГАРСКА НАРОДНА БАНКА“, годината на емисията „2019“ и номиналната стойност „10 ЛЕВА“. \r\n\r\n На гърба на монетата е изобразен Античният театър в Пловдив и околовръст има надписи: „ПЛОВДИВ“ и „ЕВРОПЕЙСКА СТОЛИЦА НА КУЛТУРАТА“. \r\n\r\n Автори на художествения проект са Пламен Чернев и Преслав Чернев. \r\n\r\n В периода от 7 януари до 9 януари 2019 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета „Пловдив – Европейска столица на културата“ ще се продава без ограничения. Монетата ще се продава в Българската народна банка – на две каси на пл. „Княз Александър I“ № 1 и на четири каси в Касов център на БНБ на ул. „Михаил Тенев“ № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД. \r\n \n\t\t\t\t\t\t", "date": "2019.01.04", "title": "БНБ пуска възпоменателна монета за Пловдив- Европейска столица на културата"}
{"url": "http://www.bnews.bg/article/254556-izvadiha_laskin_ot_koma_mayka_mu_plache_drazh_se_moeto_momche", "text": "\n Дръж се, моето момче! С тези думи изрази притеснението си майката на Иван Ласкин, която, откакто научи новината за състоянието му, не може мира да си намери, плаче по цял ден и се моли синът й да намери сили и да се пребори с предизвикателството. \r\n\r\n Цялото семейство на популярния актьор е в готовност да дари кръв и каквото е нужно, за да се възстанови той, пише \"България Днес\". Братята на Ласкин - Светослав и Евгени, също постоянно държат връзка с докторите от ВМА и жената на Иван - Александра. \r\n\r\n  \"Случих на братя, и на любов, и на всичко\", написа Иван Ласкин под снимка с единия от братята си, който му честити Ивановден. Тазгодишния 7 януари вероятно актьорът ще прекара в болницата. Всичките му любими хора се молят той да се оправи. \r\n\r\n  Според всички състоянието на Ванко върви към подобрение, макар официално да не се съобщават подобни прогнози. Колеги на актьора дори са сигурни, че Ласкин е изведен от изкуствената кома, в която бе принудително въведен заради нечовешките болки, които изпитвал. \r\n\r\n  \"Донор ще се намери. Вече има хора, които са готови да дадат част от черния си дроб за него - познати и непознати. Тялото му само трябва да се пребори с интоксикацията, за което ще му трябва и доста силен дух\", споделиха близки до Алекс Сърчаджиева. Самата тя все още се държи и дори не позволява на колеги да говорят за състоянието на Ласкин пред дъщеря й София. Алекс играе в Сатиричния театър и е от любимките на зрителите. \r\n\r\n  Притеснена за състоянието на баща си е и първата дъщеря на актьора - Люба. Майка й е колежка на Ласкин - Мирослава Гоговска. Двамата се запознават доста млади и момичето се случва \"случайно\" и непланирано. \"Имали сме проблеми с Иван, тъй като аз се грижех основно за Люба. Той рядко я виждаше, а плащаше само когато може. Трудно ми беше, слава на Бога, че момичето ни израсна толкова възпитано и прекрасно\", споделя от своя страна Мирослава Гоговска. \r\n\r\n  Близките на Иван Ласкин са категорични, че основно за влошаването на състоянието му бил фактът, че две седмици преди да влезе в болницата, той понесе голяма загуба - след кратко боледуване почина баща му Славчо. Това се отразило изключително тежко на актьора, който бе много близък с него и двамата си братя. \r\n\r\n  \"Аз съм оптимист и смятам, че Иван ще се оправи. Разговаряхме доста пъти, докато лежеше в \"Пирогов\". Вдъхнах му сили и кураж да се бори, по мъжки, смятам, че нещата ще се оправят\", сподели шефът на артистите Христо Мутафчиев, който е от най-близките приятели на актьора. \r\n\r\n  И други се молят за бързото възстановяване на Ласкин - ловната дружинка \"Меляне\", която участва в молитва за негово здраве. \"Дръж се, Ванка, ловните приключения те очакват. Има още много неща да преживееш\", сподели и приятелят на Ласкин сред ловците - Робърт Атанасов. Останалите от колектива - Павлин Бацила, Цури Бръснаря, Иван Радев, Цецо Къловеца и останалите от община Роман, също призоваха актьора за кураж. \r\n \n\t\t\t\t\t\t", "date": "2019.01.04", "title": "Извадиха Ласкин от кома! Майка му плаче: Дръж се, моето момче!"}
{"url": "http://www.bnews.bg/article/254555-pensiite_sas_zapori_s_po_golemi_udrazhki", "text": "\n Лицата, върху чиито пенсии са наложени запори, ще имат промяна в размера на удръжката, в резултат от увеличаване на минималната работна заплата на 560 лева, съобщават от НОИ. Така от парите им ще бъде удържана малко по-голяма сума. \r\n\r\n Тези лица ще получат пенсиите си след 7 януари 2019 г. в зависимост от начина на изплащането им - с пенсионен запис, ако се изплащат чрез пощенска станция, или с допълнителен превод по личната сметка, ако се изплащат чрез банка. \r\n\r\n Изплащането на пенсиите за месец януари т. г. е в стандартния времеви период - ще започне на 7 януари (понеделник) и ще приключи на 21 януари (понеделник). \r\n\r\n   \r\n \n\t\t\t\t\t\t", "date": "2019.01.04", "title": "Пенсиите със запори с по-големи удръжки"}
{"url": "http://www.bnews.bg/article/254548-11_godishen_hudozhnik_nasledyava_milionite_na_lili", "text": "\n 11-годишен художник ще наследи богатството на Лили Иванова. Неговото име е Иван Георгиев и той е син на една от племенничките на примата. От години той е фаворит на певицата, която дори слага негови снимки на телефона си. \r\nСпециално за коледните и новогодишните празници малкият Иван изпреварил звездната си баба и я зарадвал с уникален подарък. Поднесъл й своя картина, която нарисувал в училище и заръчал на родителите си да я рамкират специално за Лили. \r\nПримата останала очарована от пейзажа и веднага му намерила място в новия си апартамент, редом до творбите, които е полъчавала като дарове от най-изтъкнатите ни творци. Тя била изключително доволна, че момчето е поело по пътя на изкуството и се е зарекла лично да му подсигури всичко необходимо когато стане време да кандидатства в специализирано училище. \r\nПървата дама на родната естрада неведнъж е изтъквала, че отдавна е решила при кого ще отиде богатството й и всички спекулации по темата са клише. Лили притежава няколко жилища, както и солидна сума, скътана в родни банки, предават от Ретро. \r\n  \r\n \n\t\t\t\t\t\t", "date": "2019.01.04", "title": "11-годишен художник наследява милионите на Лили "}
{"url": "http://www.bnews.bg/article/254560-iznenadvashto_kitay_belezhi_spad_v_razhdaemostta", "text": "\n \r\nНаселението на Китай, най-многобройното в света, е отбелязало спад през миналата година - за пръв път от най-малко 70 години, предаде Франс прес. Официалните данни ще станат известни по-късно този месец. \r\nСпоред специалиста И Фусян, преподавател в американския Университет на Уисконсин-Мадисън, миналата година китайското население е намаляло с 1,27 милиона души въпреки отмяната на политиката за едно дете. Това е нищожен спад в сравнение с общото население от 1,39 милиарда, но въпреки това е безпрецедентно в историята на основаната през 1949 г. Китайска народна република. \r\nКитайската политика на едно дете, често критикувана заради жестокостта си, беше въведена през 70-те години. Сблъсквайки се със застаряване на населението, от 2016 г. Пекин разрешава на всички семейства да имат по две деца. Проблемът е, че заради цената на образованието, здравеопазването и жилищата много двойки решават да все пак да останат с едно дете или дори без деца. \r\nВ резултат броят на ражданията е намалял с 2,5 милиона за миналата година, казва И Фусян, а централните власти са очаквали 790 000 новородени повече. Според експерта общо за 2018 г. са родени около 10,31 милиона деца. \r\nВ същото време броят на починалите достигна 11,58 милиона, показват оценките на изследователя, който се базира на местни статистики. Миналата година бележи исторически поврат, ако става дума за броя на населението, смята И. Според него тенденцията може би е дори необратима, имайки предвид намаляването на броя на жените в детеродна възраст. \r\n\"Китайското население отбеляза спад за пръв път от 1949 г., проблемът със застаряването се засили и динамиката на икономиката отслабна\", подчертава И. \r\nКитайското население в работоспособна възраст (16-59 години) е намаляло с близо 5,5 милиона души през 2017 г., за шеста поредна година, достигайки 902 милиона души (65 на сто от населението). По оценки на правителството броят на хората на 60 и повече години е бил 17,3 на сто от населението в края на 2017 г., но се очаква до 2050 г. броят им да достигне 35 на сто (487 милиона души). \r\n \n\t\t\t\t\t\t", "date": "2019.01.04", "title": "Изненадващо: Китай бележи спад в раждаемостта"}
{"url": "http://www.bnews.bg/article/254538-zhirardeli_100_e_sobstvenik_na_yulen_no_dali_ima_konflikt_s_angelkova", "text": "\n Жирардели е 100% собственик на фирмата, която е мажоритарен собственик на фирма \"Юлен\", която е концесионер на ски зоната в Банско. Това заяви пред bTV министърът на околната среда и водите Нено Димов. \r\n\r\n По думите му Жирардели е показал документи за собствеността. \r\n\r\n Екоминистърът поясни, че не е в неговите компетенции като министър да коментира дали има конфликт на интереси между Жирардели и министъра на туризма Николина Ангелкова. \r\n\r\n По отношение на концесионния договор за ски зоната е Банско, Димов подчерта, че той носи на държавата приход между 350 и 450 хил. лева годишно. \r\n\r\n Според него има грешка в договора за Пирин, тъй като се плаща за печалба, а не за територия. \r\n\r\n \"Концесионното възнаграждение не зависи от площта, а от приходите\", уточни Димов. \r\n\r\n Министърът посочи, че проблемите на Витоша са същите, каквито има и в Банско, като според него Витоша трябва да бъде върната на софиянци. \r\n\r\n По повод мръсния въздух и сакциите за кметовете на общините Нено Димов даде да се разбере, че такива санкции ще има и те ще са от 5 до 10 хил.лв., в случай, че градоначалниците не успеят да се справят с програмите за чист въздух. \r\n\r\n За възникналото недоволство заради замърсяване на водата на река Драговищица, екоминистърът заяви, че се правят проби всеки месец и проблеми с реката няма. \r\n\r\n Припомняме, че на 17 декември 2018 г. стана ясно, че Марк Жирардели е мажоритарен собственик на \"Юлен\" АД. Информацията дойде в прессъобщение на Министерството на околната среда и водите (МОСВ) следсреща на Жирардели с трима министри във връзка с концесията на ски зона Банско \r\n\r\n Процедурата по закупуването на \"Юлен\" започнала още пред 2012 година, когато той и неговият екип стартирали проучвания за закупуването на дружеството. \r\n \n\t\t\t\t\t\t", "date": "2019.01.04", "title": "Жирардели 100% е собственик на \"Юлен\", но дали има конфликт с Ангелкова..."}
{"url": "http://www.bnews.bg/article/254535-big_bradar_spira_da_se_izlachva_v_balgariya_zaradi_nisak_reyting_i_lipsa_na_meraklii_da_se_izlagat_za_zhalti_stotinki", "text": "\n Риалити формата „Биг Брадър“ и производното „ВИП Брадър“ няма да вървят повече на родна земя, твърди „ШОУ“. \r\n\r\n На негово място есентта се готви ново шоу, напълно вероятно е това да бъде и \"Денсинг старс\".  \r\n\r\n Продуцентите на формата вече не виждат смисъл да влагат в сеирджийското шоу, което в последните години не им носи особени печалби. Рейтингът се срина главоломно през последните два сезона, а идеите им за освежаване се изчерпаха. \r\n\r\n Голям проблем е вече и намирането на популярни личности, които са готови да се излагат в шоуто срещу малко пари. В последният сезон нямаше нито една голяма звезда, продуцентите изпробваха да правят рейтинг с треторазрядни звезди. Удариха на камък и рейтингът им падна главоломно. А дори и да се навие някоя от големите ни звезди, то тя иска една камара с пари и подписва специален договор, чрез който връзват ръцете на продуцентите и те по никакъв начин не могат да ги използват пълноценно за шоуто. \r\n\r\n Носят се слухове и за още една причина, довела до спирането на предаването. Нашите получи отказ за правата на шоуто от първоизточниците в Холандия. \r\n\r\n Именно там се заражда идеята за това шоу, в което определен брой участници живеят в къща за около 2-3 месеца под непрекъснатото наблюдение на телевизионните камери. \r\n\r\n Пробно тръгва през 1999 г., но оттогава има варианти по целия свят – Англия, Австралия, Германия, Канада, Испания, САЩ, включително и в България. Името на шоуто произлиза от романа 1984 на Джордж Оруел, в който Големия брат управлява диктатурата си като непрекъснато наблюдава поданиците си чрез техните телевизионни екрани и им напомня това с фразата: „Големият брат те наблюдава“. \r\n\r\n В България първият сезон стартира през 2004 г. с обикновени участници. Две години по-късно се в Къщата заживяват и популярни личности, а Константин е първият победител в шоуто. Оттогава е имало цели 10 ВИП сезона, 5 с обикновени хора, един семеен и 6 сезона с участници от всички предавания досега. \r\n \n\t\t\t\t\t\t", "date": "2019.01.04", "title": "„Биг Брадър“ спира да се излъчва в България заради нисък рейтинг и липса на мераклии да се излагат за жълти стотинки"}
{"url": "http://www.bnews.bg/article/254558-advokaturata_saobshti_za_grubo_posegatelstvo_sreshtu_zakonodatelstvoto_ot_strana_na_konpi_spetsprokuraturata_i_sada", "text": "\n Законът за адвокатурата не среща подкрепа от народните представители. Грубо се погазва законът с действията на КПКОНПИ, Специализираната прокуратура и Съд, извършвайки претърсвания в адвокатски кантори.  \r\nЗа това предупредиха юристи на пресконференция в БТА. \r\n\r\n Защитниците обясниха, че съществуват и проблеми с достъпа до Единния регистър на Адвокатурата. \r\n\r\n Според действащия Закон за адвокатурата защитниците имат неприкосновеност. \"Напомняме на КПКОНПИ, Специализираната прокуратура и съд, че освен НПК и НК, в българското законодателство има и Конституция, както и Закон за адвокатурата\", казаха адвокатите. \r\n\r\n 234 адвоката са подкрепили отворено писмо до българските институции. То е адресирано до председателя на Висшия адвокатски съвет, до главния прокурор, председателя на ВСС, както и до Съюза на юристите. В него защитниците настояват за независимост и самоуправление. \"Такава ли ще е практиката и ще можем ли да защитаваме клиентите или трябва да взимаме мерки за протекция на нашата кореспонденция\", питат от Висшия адвокатски съвет. \r\n\r\n Адвокат Велислав Величков обясни, че един от основните стълбове на правовата държава е адвокатурата. Ако имаме мълчалива и зависима адвокатура, правовата държава, според него, е застрашена. Адвокатите трябва да вземат действена и активна позиция в защита правата на гражданите, ефективността на съдебната власт и независимостта на правосъдието. \r\n\r\n През изминалата година това от страна на Висшия адвокатски съвет не се случва, допълни Величков. Подписка с предложения за изменение на Закона за адвокатурата у нас не са довели до очакваните промени. На 23 февруари 2018 е проведено общо събрание на адвокатите, но протоколът от него все още не е изнесен. Това според Величков е безпрецедентен случай. Липсва всякаква прозрачност, категоричен беше той. \r\n\r\n На конференция на свободните юристи в Стара Загора са приети предложения към органите, които следва да подпомагат дейността на адвокатската професия. \r\n\r\n Адвокатите настояват Висшия адвокатски съвет да предостави Консолидиран проект на закона за изменение и допълнение на Закона за адвокатурата до 20 януари. След това ще се проведе национална конференция за негово утвърждаване преди той да бъде внесен в парламента. Величков се обяви против частични проекти, които са плод на дейността на единични колеги, които не са били обсъдени. \r\n\r\n Адвокатите настояват да има отделна точка, с която да се дава отчет за взетите решения на общи събрания. Да се гласува декларация, с която да се поиска ефективна защита на правата и интересите на адвокатите, които с приетите закони от 2018 година са нарушени. По думите на Величков зачестява противозаконната намеса от страна на прокурори, предаде Нюз.бг. \r\n\r\n Ако не се изпълнят исканията адвокатите да продължат да заплащат членския си внос в пълен размер, няма да се превеждат дължимите на Висшия адвокатски съвет вноски, докато не се изпълнят в цялост решенията на адвокатите от 2018 година. Според Величков органът действа против техните интереси и затова не следва да получава от тях издръжка. \r\n\r\n Юристът подчерта, че насрочването на множество съдебни заседания в рамките на един ден е порочна практика, която трябва да се промени. \r\n\r\n Конкретния повод за откритото писмо до държавните органи е с искане за проверка за установяване дали българското законодателство е спазено в случая, в който се нарушава адвокатската тайна. Адвокатските книжа, досиета и други носители на информация са неприкосновени, не подлежат на проверка и изземване, изтъкна Александър Пелев. \r\n\r\n Опасенията му са, че доверието на гражданите в адвокатите ще бъде изгубено, а наред с това ще се стигне до произвол при събиране на доказателства. \r\n \n\t\t\t\t\t\t", "date": "2019.01.04", "title": "Адвокатурата съобщи за грубо посегателство срещу законодателството от страна на КОНПИ, Спецпрокуратурата и съда!"}
{"url": "http://www.bnews.bg/article/254552-barekov_platformata_obedineni_konservatori_ima_potentsial_da_se_bori_za_parvoto_myasto_na_evropeyskite_izbori", "text": "\n Имаме подкрепата на Европа да се създаде една силна консервативна платформа, която да има своите ярки идеологически посоки. „Обединени консерватори” ще бъде успешен проект, ако наистина консерваторите в България съумеем да се обединим. При благополучно завършване на преговорите, можем да се борим за първото или второто място на европейските избори. Това заяви евродепутатът Николай Бареков в ефира на БНР. \r\n\r\n „Подех инициативата за създаване на тази платформа, защото моята партия „Презареди България”, наследник на ББЦ, е единственият признат и легитимен член на Алианса на консерватори и реформистите в Европа /АКРЕ/, а в рамките на този парламент аз бях зам.-председател на Групата на ЕКР и постоянен член на Бюрото”, допълни той. Евродепутатът е категоричен, че консервативната ниша в България стои абсолютно свободна: „По мое мнение нито колегите от ГЕРБ, които са членове на ЕНП, нито колегите от Патриотичния фронт, които нямат изчистен идеологически облик, могат да бъдат кандидати за тази ниша”. Според него идеологията на бъдещата платформа трябва да бъде много ясно изчистена. \r\n\r\n „Консервативната ниша е една от най-старите в европейската политика и имаме в момента уникалния шанс да се противопоставим на целия неолиберален модел, който се провали гръмко през последните 20 години. Европа е една много просто устроена цивилизация, ние сме еднокултурна християнска цивилизация повече от 15 века и няма смисъл да променяме нашия религиозен и човешки облик точно сега”, категоричен е той. От разговора стана ясно, че покани за включване в консервативната платформа са отправени към политическите партньори, с които ББЦ се яви на европейските избори през 2014-а година. Към момента преговорите са претърпели катастрофа единствено с ВМРО, поради „сблъсък на лични интереси”. \r\n\r\n  „При тях водещият интерес е кой ще води листата - нещо, което мен не ме вълнува”, подчерта евродепутатът. „Съмишленик намерих в лицето на лидера на пария ПП „Атака” Волен Сидеров, разговорите там се водят вече половин година, той не поставя под въпрос лични интереси, с него говорим за идеология”, заяви още той. Евродепутатът опроверга и две от тезите по отношение на АКРЕ, които са тиражират последно време. Едната е, че ВМРО щели всеки момент да си подадат документите за членство в Алианса и щели да бъдат веднага приети, а другата, че партията на Ердоган понастоящем е член на консервативното обединения на партии на от цял свят. По отношение на членството на ВМРО, той заяви, че процедурата отнема не по-малко от 2 години и че идеологическите изисквания към бъдещите членове са много сериозни. \r\n\r\n Във връзка с партията на Ердоган, той категорични заяви, че тя е със замразено членство в АКРЕ. „Процесът бе иницииран от мен, от Моника Маковей и други евродепутати от Консервативния алианс, той приключи още преди няколко месеца, ние получихме официално писмо от зам.-председателя на Ердоган, който отговаря за външната политика на партията, в което се заяви ясно, че оттеглят своето членство”, обясни Бареков. \r\n\r\n Като основни проблеми, пред които България е изправена днес, Бареков посочи все по-задълбочаващата се демографска криза. „Държавата ни е претърпяла огромен срив само в сравнение с 2017 година. Имаме с 5-6 хиляди българчета по-малко родени - по данни на Здравната каса от 58 000 през 2017 година до 53 000 през 2018 година ”, отбеляза той и подчерта, че е абсурдно подобен срив да се наблюдава по време, в което е управлявал вицепатриот по демографските въпроси в лицето на Валери Симеонов. По повод готвения на 10-и януари протест на превозвачите на площад \"Люксембург\" срещу пакета \"Мобилност\" Николай Бареков изрази съмнения, че демонстрацията ще постигне някакъв съществен резултат. \r\n\r\n Той мотивира позицията си като изтъкна, че Брюксел не е в София и едва ли становищата на европейските институции могат да бъдат промени от сутринта до обяд, подобно на тези на българския премиер Бойко Борисов. Според него въпросът е двояк. „От една страна са правата на българските превозвачи, а от друга – правата на техните наемни работници”, смята той. Казусът трябва да се разглежда обективно, категоричен е Бареков. „Разбирам, че българският бизнес е поставен пред опасността от фалит, но пакетът „Мобилност” дава възможност българските шофьори да получат едно достойно заплащане”, допълни той, като отбеляза, че по думите на правителството именно вдигането на работните заплати е приоритет за 2019-а година. \r\n\r\n Бареков подчерта и че е първият български евродепутат, повдигнал този въпрос в Брюксел още през далечната 2015 година. Той е категоричен, че трябва да се намери баланс между социалните интересите на работника и корпоративните и бизнес интереси на големите фирми. \r\n \n\t\t\t\t\t\t", "date": "2019.01.04", "title": "Бареков: Платформата „Обединени консерватори” има потенциал да се бори за първото място на европейските избори"}
{"url": "http://www.bnews.bg/article/254541-ne_e_izklyuchena_protsedura_po_impiychmant_sreshtu_tramp", "text": "\n Новият председател на долната камара на Конгреса на САЩ Нанси Пелоси не изключи възможността за задействане на процедура по импийчмънт срещу президента Доналд Тръмп, предаде Асошиейтед прес. \r\n\r\n В същото време демократката Пелоси уточни, че това зависи от резултатите от разследването на специалния прокурор Робърт Мълър за евентуален таен сговор между кампанията на Тръмп и Русия по време на президентските избори в Съединените щати през 2016 г. Въпросът дали да бъде задействана процедурата по импийчмънт не бива да зависи от политически причини, подчерта тя в интервю за американската телевизия Ен Би Си. \r\n\r\n На междинните избори в САЩ през ноември демократите установиха контрол над Камарата на представителите. Именно долната камара на Конгреса може да задейства процедура по отстраняване на президента. Републиканците на Тръмп обаче запазиха мнозинството си в Сената, което на практика обрича всеки опит за импийчмънт на неуспех. \r\n\r\n По-рано Пелоси предупреди, че евентуалното задействане на процедурата би всяло разделение.  \r\nДемократите избягваха да споменават думата \"импийчмънт\" по време на кампанията за междинните избори поради опасения, че това може да има обратен политически ефект, отбелязва АП. \r\nСамият Тръмп отрича да е извършил нещо нередно. \r\nВчера, първия ден от работата на новия Конгрес, двама демократи от Камарата на представителите внесоха проекти за задействане на процедура за отстраняване на президента. \r\nТози ход на Брад Шърман от Калифорния и Ал Грийн от Тексас е чисто символичен, поне засега, отбелязва АП. Той обаче е знак за Нанси Пелоси, че някои представители на Демократическата партия може да подкрепят задействане на процедура за импийчмънт срещу президента. \r\nСъщо вчера демократите в правната комисия към Камарата на представителите внесоха законопроект за защита на Робърт Мълър от уволнение.  \r\nПрезидентът на САЩ многократно е критикувал разследването, водено от специалния прокурор срещу него. \r\n \n\t\t\t\t\t\t", "date": "2019.01.04", "title": "Не е изключена процедура по импийчмънт срещу Тръмп"}
{"url": "http://www.bnews.bg/article/254542-nikolay_banev_shte_stava_dyado_dokato_lezhi_v_aresta", "text": "\n Арестуваният олигарх Николай Банев ще стане дядо, докато лежи в ареста. Неговият син Николай – младши и съпругата му Радостина усилено работели за наследник след скромната сватба, на която се венчаха тайно през лятото. \r\n\r\n И двамата вече се чувствали готови да бъдат родители. Младежът бил кадър на престижна компания, а избраницата му движела своя модна къща, от която изкарвала добри пари, писа „Ретро“. \r\n\r\n Въпрос на време било щастливото събитие да се случи, но със сигурност Банев-младши не държал да получи благословията на баща си и не възнамерявал да го уведоми, че му предстои да стане дядо. \r\n\r\n Припомняме, че наследникът на олигарха, което е от брака му с покойната бизнес дама и поетеса Дочка Банева, бе призован на разпит от Специализираната прокуратура във връзка с изпраните 1 милиард лева, за които баща му и съпругата му Евгения Банева са обвинени. Банев – младши направи тежки разкрития и за семейните отношения. Баща му и Евгения са опитвали да продават картини и вещи на майка му Дочка. А също и че след като се е разсиновил от мащехата си, е бил заплашван от татко си, че ще го прати в деветия кръг на Ада. \r\n\r\n На 2 декември миналата година Банев – младши е предложил на дизайнерката Радостина да му стане законна съпруга. За щастливото събитие олигарсите не са били уведомени, тъй като не поддържали отношения с Николай. Пет месеца двойката вдига скромна сватба, на която, естествено, бащата и мащехата на младоженците не са били поканени. \r\n \n\t\t\t\t\t\t", "date": "2019.01.04", "title": "Николай Банев ще става дядо, докато лежи в ареста "}
{"url": "http://www.bnews.bg/article/254559-zadarzhaniyat_shpionin_v_moskva_bil_amerikanski_i_britanski_grazhdanin", "text": "\n Пол Уилън, който беше задържан в Москва по подозрение в шпионаж, е не само гражданин на САЩ, но и на Великобритания, съобщи The Times. под заглавие: \"Британският гражданин Пол Уилън е задържан в Русия заради \"шпионаж за Запада\"\". \r\n\r\n Всъщност 48-годишният Пол Уилън, бивш американски морски пехотинец, беше официално обвинен в шпионаж вчера, тъй като се твърди, че е получил в хотелска стая в Москва флашка, съдържаща таен списък на руски агенти. \r\n\r\n \"Служителите на американското посолство в Москва са се свързали с британските си колеги, за да ги информират за ареста на Уилън и за статута му на британски гражданин\", пише The Times. \r\n\r\n Говорител на британското външно министерство заяви, че неговите дипломати \"са подали молба за консулски достъп до задържания британец в Русия, след като са получили молба за помощ\". Името на задържания не се посочва. \r\n\r\n The Times съобщи, че Пол Уилън е роден в Канада в британското семейство на Едуард и Розмари Уилън, а по-късно се премества в САЩ. Братът на задържания - Дейвид, каза, че членовете на семейство Уилън са хора от околностите на  Бирмингам, и посещават Великобритания, за да се видят с роднини. \r\n\r\n Според The ​​Times, информацията за британското гражданство на Уилън \"ще засили допълнително напрежението в отношенията между Москва и Лондон\", които вече са влошени след събитията в Солсбъри (отравянето на Сергей Скрипал и дъщеря му Юлия - б.р.). \r\n\r\n В понеделник Федералната служба за сигурност (ФСС) съобщи за ареста на Пол Уилън, извършен на 28 декември в Москва по време на шпионска акция. ФСС образува срещу него наказателно дело по обвинение за шпионаж, което предвижда наказание лишаване от свобода за срок от 10 до 20 години. \r\n \n\t\t\t\t\t\t", "date": "2019.01.04", "title": "Задържаният шпионин в Москва бил американски и... британски гражданин"}
{"url": "http://www.bnews.bg/article/254544-kamion_se_blasna_vav_vlak", "text": "\n Камион се удари в пътнически влак на железопътен прелез в Монтана. \r\n\r\n Катастрофата става към 10:15 при спуснати бариери поради преминаването на влака, който пътува по линията Бойчиновци-Берковица. \r\n\r\n Няма пострадали пътници, шофьорът на камиона е закаран в болница за преглед, предаде БТВ. \r\n\r\n   \r\n \n\t\t\t\t\t\t", "date": "2019.01.04", "title": "Камион се блъсна във влак"}
{"url": "http://www.bnews.bg/article/254539-mitaka_badzhanak_s_fiki", "text": "\n Кристиан Кирилов, който изпълнява ролята на Митака в сериала \"София ден и нощ\" официално призна, че е баджанак с Фики Стораро. \r\n\r\n Мускулестият актьор направи това в навечерието на Бъдни вечер. Жената, която свързва Митака и Фики е младата надежда на \"Пайнер\" Джулия. Двамата са съвсем прясна двойка, като чалгарката е първата, която Кристиан представя като своя официална изгора, откакто стана популярен с изявите си на малкия екран. Ролята на Митака му подсигури армия от фенки, но въпреки огромния избор, Крис не успяваше да завъди сериозна приятелка. \r\n\r\n Влюбените гълъбчета честитиха празниците на своите почитателите в социалните мрежи с тематична снимка - с червени пуловери \"Merry Christmas\" и шапки с пискюли, гушнати върху огромния червен трон между елхички, видя ПИК. Коледният кът е обособен за фотосесии в един от столичните молове.\"Желаем ви най-прекрасната Бъдни вечер с най-обичаните от вас хора!\", гласи текстът под празничния кадър.Не е тайна, че навремето Джулия мина през леглото на Фики Стораро. Това се случи преди наследникът на Тони Стораро да започне афера с Преслава. \r\n \n\t\t\t\t\t\t", "date": "2019.01.04", "title": "Митака баджанак с Фики"}
{"url": "http://www.bnews.bg/article/254540-balgarka_e_parvata_zhena_v_sveta_dirizhirala_deveta_simfoniya", "text": "\n Тъжен е  поводът да си спомним днес за Радосвета Бояджиева – първата жена професионален диригент на оперно-симфонична музика в България и първата жена диригент в света, дирижирала „Девета симфония\" на Бетовен. Маестрата напусна този свят в софийския си апартамент на 19  септември т.г., на 95 години. \r\n\r\n Първата глътка въздух тя поема на 10 януари 1923 г. във Враца - градът, с който остава свързана до края на живота си. През 1973-а, след 23 години на диригентския пулт в Националната опера,  Радосвета Бояджиева се завръща в родния си град, където основава и ръководи Врачанската филхармония в продължение на 15 години. Към общината организира и камерен оркестър „Враца“, който след време се преименува „Радосвет“, но се разпада по финансови причини. \r\n\r\n Радосвета Бояджиева завършва Музикалната академия в София като възпитаничка на Панчо Владигеров и Марин Големинов. После учи диригентско майсторство при големия педагог и диригент Борис Хайкин, а след това завършва аспирантура по симфонично и оперно диригентство в Ленинградската консерватория. Работила е в Болшой театър и като асистент-диригент в Московската филхармония. \r\n\r\n Едва 23 годишна вдига диригентската палка за първия си самостоятелен концерт в Народния театър „Иван Вазов“ откъдето тръгва и голямата й кариера. Тя се качва на диригентския пулт с дрехи под наем, дадени й от нейните съученички Блага Димитрова и Стоянка Мутафова. \r\n\r\n На дебюта на младата диригентка  присъстват Панчо Владигеров, Марин Големинов и Любомир Пипков, който често казвал на Радосвета: „ Ако ти хванеш диригентската палка като жена, аз ще хвана лъжицата и ще стана готвач“. След първата си изява на пулта, Бояджиева му подарява дървен лъжица за спомен. \r\n\r\n И не само, че хваща палката, но в дългата си кариера Радосвета е диригент е на симфоничните оркестри на Полша, Румъния, Италия, Белгия, Германия, Куба. Повече от 20 години преподава в Държавната консерватория. В репертоара й са включени оперите „Аида“, „Травиата“, „Риголето“, „Отело“, „Мадам Бътерфлай“, „Тоска“ и „Бохеми“, „Кармен“, „Борис Годунов“, „Дама Пика“, „Евгений Онегин“, „балетите „Лешникотрошачката“, „Лебедово езеро“ и много други. Маестрата слиза от пулта на 86-годишна възраст. Забележително е, че тя се слави с феноменална памет и знае наизуст всички произведения, които дирижира. \r\n\r\n „Всичко, което съм дирижирала, съм дирижирала по памет. Има една стара поговорка диригентска: \"Или главата в партитурата, или партитурата в главата.\" Много е сложно, когато главата е в партитурата. Много е лесно, когато партитурата е в главата. Тогава можеш да правиш истинско творчество. Смятам, че всеки трябва да си знае партитурата наизуст, тя ни е учебникът“, споделя приживе маестрата. \r\n\r\n „Питате ме как съм станала диригент? Изглежда, съм се родила за това нещо. Защото иначе не може да стане. То е фантастично. Но аз съм водила война, за да постигна своето. Труден е пътят на първия, защото трябва да вървиш напред, а не по криволиците“ разказва в свое интервю през 2016-а Бояджиева. \r\n\r\n Музикантите галено я наричат „вещица“, защото самата тя често им казва: \"Внимавайте, аз съм вещица. И ако яхна метлата, не знам къде ще ви отвея. Никога не съм  им се карала, но те ме слушаха\".   \r\n\r\n За съжаление в последните години от живота си, вълшебницата с палката е забравена и самотна, внуците й живеят в Германия. \r\n\r\n   „Каква легенда съм аз? Кой и за какво ме е признал? Сама съм като куче, говоря си с чиниите, а вечер заспивам разплакана. Забравена съм от всички“, казва в последното си интервю Радосвета Бояджиева. \r\n\r\n Година преди да ни напусне тя се връща във  Враца, сякаш за да се сбогува с родния си град и споделя: \r\n\r\n „Това си е моят град. Скоро видях едно пречупено дърво, което е свидетел на целия ми живот. Видях го и си казах: \"Ааа, призовка - ще се срещаме скоро с Дядо Господ!\" \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.01.04", "title": "Българка е първата жена в света дирижирала Девета симфония "}
{"url": "http://www.bnews.bg/article/254546-hakeri_udariha_merkel_polititsi_i_zhurnalisti", "text": "\n Хакери разкриха лични данни на германския канцлер Ангела Меркел, правителството й, 405 депутати от парламента, както и на известни журналисти, телевизионни водещи и хора на изкуството. \r\n\r\n Телефонни номера, адреси, кредитни карти и дори съобщения от чатове са публикувани в социалната мрежа „Туитър”. Сред изтичането на информацията са и лична кореспонденция, фактури и дори покани са събития. \r\n\r\n Засегнати са политици от всички парламентарни партии, с изключение на тези от крайно дясната „Алтернатива за Германия”.  \r\n\r\n Сред засегнатите е и германският президент Франк-Валтер Щайнмайер, съобщава вестник  „Билд”. \r\n\r\n Разкрити са и над 3,4 гигабайта данни и лични снимки на известния сатирик Ян Бьомерман, който преди две години разгневи турския президент Ердоган със стихотворение. \r\n\r\n Хакерите са изтеглили лични данни и кореспонденции и над 30 журналисти от обществените телевизии А Ер Де и Це Де Еф. \r\n\r\n Данните са разпространени по време на Коледните празници, но за изтичането им е установено едва преди няколко часа. Първите проверки покават, че изтичането е станало най-вероятно през програмата за имейли „Аутлук”. Според германската медия Ер Бе Бе, която разкри случая, профилът в „Туитър” има над 16 000 последователи и е регистриран в Хамбург. \r\n\r\n Германските киберспециалисти разследват случая. Не се изключва и външна намеса. Все още не я ясно каква е целта на атаката. \r\n \n\t\t\t\t\t\t", "date": "2019.01.04", "title": "Хакери удариха Меркел, политици и журналисти"}
{"url": "http://www.bnews.bg/article/254549-borisov_si_izmi_ratsete_patishta_bez_vinetki_sa_za_smetka_na_saotvetnata_obshtina", "text": "\n Ако общините искат да има участъци, за които да не се плаща винетна такса, ще трябва сами да се грижат за поддръжката им. Това е предложил премиерът Бойко Борисов на среща със сдружението на общините относно искането за отпадане на винетка за някои пътища. Предложението му обяви на брифинг в Министерския съвет регионалният министър Петя Аврамова. \r\n\r\n “Законово извън населените места републиканската пътна мрежа е платена”, каза тя. Аврамова припомни исканията на някои общини да отпадне винетката за определени участъци например Пловдив-Асеновград,северната скоростна тангента, както и във варненска област. Премиерът е предложил при такова искане общината да вземе решение чрез общинския съвет, след това да бъде поискано от регионалното министерство разрешение. При освобождаване от такава такса, общината да поеме ангажимента за поддържане на този участък. \r\n\r\n От сдружението на общините са поели ангажимент да уведомят всички общини за новата възможност. \r\n\r\n И досега законът за държавната и общинската собственост е разрешавал такава процедура, има общини, които са действали така, заяви Даниел Панов, председател на Националното сдружение на общините в Република България. \r\n\r\n “Законът не го забранява. В момента са няколко общините, които искат да се проведе такава процедура”, каза Панов. Той заяви, че до няколко седмици ще направят проучване и ще уведомят премиера Борисов кои общини искат да се грижат сами за пътищата, съобщи \"24 часа\". \r\n \n\t\t\t\t\t\t", "date": "2019.01.04", "title": "Борисов си изми ръцете: Пътища без винетки са за сметка на съответната община"}
{"url": "http://www.bnews.bg/article/254529-namushkanite_s_nozh_v_dianabad_sa_operirani_no_s_opasnost_za_zhivota", "text": "\n Приключили са операциите на двамата мъже, които бяха намушкани в столичния квартал \"Дианабад\". И двамата мъже са стабилизирани и хоспитализирани в болница \"Св. Анна\". \r\n\r\n След постъпването в болница на двамата мъже са сформирани два хирургични екипа. И двамата са оперирани едновременно. Това каза д-р Стефан Ковачев, който е извършил операцията на един от пострадалите в ефира на „Здравей, България”. \r\n\r\n Единият от пострадалите е бил с дълбока прорезна рана в областта на корема, а другият - със сериозни наранявания в областта на корема. И двамата са били с по-леки порезни рани в областта на раменете. \r\n\r\n Все още са с опасност за живота, добави д-р Ковачев. \"Дошли са в шоково състояние, на собствен ход. При влизането в болницата са припаднали\", каза още той. \r\n\r\n По информация на МВР сигнал за двамата с прободни рани е бил получен в полицията малко след 18 часа тази вечер. По данни на пострадалите, на кръстовището на булевардите „Никола Габровски“ и „Г. М. Димитров“ възникнал скандал между тях и пресичащ мъж, който ги нападнал и им нанесъл нараняванията. Потърпевшите сами се придвижили до болницата, където са настанени за лечение. \r\n\r\n Столични полицаи са предприети действия по издирването на извършителя. Работата по изясняване на фактите и обстоятелствата по случая продължава.  \r\n \n\t\t\t\t\t\t", "date": "2019.01.04", "title": "Намушканите с нож в \"Дианабад\" са оперирани, но с опасност за живота"}
{"url": "http://www.bnews.bg/article/254537-nap_zapochva_proverki_na_13_000_druzhestva", "text": "\n Национална агенция за приходите започва проверки на дружества, в чиито баланси за 2017 г. има големи материални запаси, спрямо приходите от продажби. Ще бъдат проверявани близо 13 000 дружества, като инспекторите на приходното ведомство ще извършват и инвентаризации на място, за да установят точното количество на стоките. \r\n\r\n Според анализа на данъчните, при определено съотношение на материалните запаси и продажбите, възниква съмнение, че част от тях са отдавна продадени без документи, като не са платени дължимите корпоративен данък и ДДС. На всички фирми в рисковата категория са изпратени писма в края на миналата година, като те имат възможност в едномесечен срок да извършат доброволна корекция, допълват от НАП. \r\n\r\n  Продължава и контролната кампания на НАП спрямо фирми с голяма касова наличност. Година след началото на проверките на НАП, сумата, налична в касите на дружествата намаля с 5 млрд. лв., като беше отчетено увеличение на данъка върху дивидентите с над 130 млн. лв.  В последния месец обаче при внезапни проверки са открити сериозни нарушения, като наличност в касата на 21 лв. при стойност по отчет над 200 000 лв., както и внасяне на средства в деня преди инвентаризацията на касата и изтеглянето им на следващия ден. И на двете фирми са възложени ревизии за 5 години назад, на стотици други предстоят инвентаризации на касовите наличности, предупреждават от НАП. \r\n\r\n „Материалните запаси имат голям фискален потенциал. Ще насочим в тази кампания достатъчно ресурс, за да осигурим спазването на закона, продължаваме непрекъснато и с проверките за касови наличности, като основната ни цел е подпомагането на доброволното спазване на задълженията от страна на икономическите оператори.“, каза по повод кампанията заместник-изпълнителния директор на НАП Пламен Димитров.  \r\n\r\n   \r\n \n\t\t\t\t\t\t", "date": "2019.01.04", "title": "НАП започва проверки на 13 000 дружества"}
{"url": "http://www.bnews.bg/article/254534-otkradnatite_kartini_na_maystora_ne_bili_zastrahovani", "text": "\n Тази кражба не е била насочена към тези конкретни картини. Тези произведения биха били ценни на пазара, но нямат висока стойност, когато са откраднати в България. Не мисля, че има чак толкова малоумни колекционери, които биха поръчали такова нещо.\" \r\n\r\n Това каза пред бТВ днес Лаврен Петров – собственик на галерия и внук на големия български художник Цанко Лавренов. \r\n\r\n Както вчера стана ясно - от частен дом в София са откраднати около 15 платна. Днес бе уточнено, че става дума за 5 платна на Владимир Димитров-Майстора, 9 – на Димитър Киров и поне едно на друг художник. Имало е и още подготвени за изнасяне. \r\n\r\n Кражбата на платната на именитите творци от дома на наследник на рода на Майстора е едно от най-мащабните подобни престъпления у нас, но извършителите трудно ще спечелят много от картините и даже има риск да унищожат плячката си, за да не бъдат заловени,  смята още Лаврен Петров. \r\n\r\n Той посочи, че чупенето на прозорец показва ниска „технологичност” на самата кражба и вероятно самите престъпници не са осъзнавали, че няма да могат да пласират платната. \r\n\r\n „Съществува една опасност тези картини дори да бъдат унищожени, защото са веществени доказателства. Трябва да се действа много бързо, за да могат да бъдат открити”, подчерта Петров. \r\n\r\n Той призова всички, които имат подобни произведения като семейна ценност, поне да ги заснемат, за да могат при евентуална кражба да удостоверят пред властите какво точно е задигнато. \r\n\r\n Междувременно пред Нова тв Павел Антонов, собственикът на имота, от който са откраднати картините, обясни защо не е имало СОТ, след като в къщата е имало такива ценности. \r\n\r\n „Баща ми живееше в къщата допреди година и половина, когато почина, и в неговия живот, и в живота на хората, които са живели тук, не е имало място за това да вкараш страха от престъпността в ежедневието си. Не бяха сложили охрана. Ние се готвехме да съхраним картините, да превърнем това място в място за изкуство и за позитивна и креативна енергия на хора, но просто ни изпревариха. Това обаче няма да предотврати плановете ни\", каза Антонов. \r\n\r\n Според него крадците не са били запознати с ценността на картините, тъй като са оставали някои от най-ценните произведения. \r\n\r\n „Стойността на тези произведения е семейна, сантиментална, аз не знам къде ще ги пласират и как ще стане това”, каза той и за пореден път добави, че картините не са били застраховани. \r\n \n\t\t\t\t\t\t", "date": "2019.01.04", "title": "Откраднатите картини на Майстора не били застраховани"}
{"url": "http://www.bnews.bg/article/254531-zhorzh_bashur_kato_roden_bashta_za_detsata_na_koko_dinev", "text": "\n Фолк певицата Емилия удари джакпота в лицето на новия си мъж Жорж Башур. Изпълнителката не само, че вече няма финансови притеснения, но и срещала истинска опора и помощ в лицето на заможния арабин. Бизнесменът бил непрекъснато до фолк певицата и й помагал в отглеждането на двете й деца от Коко Динев. Жорж си станал изключително близък с 10-годишния Иван и двамата често излизали заедно по мъжки, играели на различни игри и се забавлявали, писа „Галерия“. \r\n\r\n И двегодишната Мира много харесвала новия мъж на майка си, защото той също й отделял време и внимание и не се опитвал да купува любовта й с кукли, а с общи забавления и игри. Башур всекидневно се занимавал с децата. \r\n\r\n „Жорж много обича Иван и Мира и се отнася с тях, все едно са негови деца. Нещо повече – той прекарва с тях далеч повече време отколкото биологичният им баща Коко Динев“, разказват близки на Емилия. \r\n\r\n Башур лично настоявал малчуганите да бъдат с тях на всяка почивка. Завел ги дори в Лос Анджелис. Заедно с Жорж, Емилия и двете й деца с тях често пътувала и дъщерята на бизнесмена, която пък е в прекрасни отношения с фолк певицата. \r\n\r\n Самата Емилия признава, че преди да срещне Жорж, сама се е грижила за Иван и Мира. „Бях и майка, и баща. Всички разчитаха на мен за всичко“, разкри тя.   \r\n\r\n Башур и Емилия дори често дискутират темата да си направят и общо бебе. \r\n \n\t\t\t\t\t\t", "date": "2019.01.04", "title": "Жорж Башур като роден баща за децата на Коко Динев "}
{"url": "http://www.bnews.bg/article/254536-sdvr_tarsi_svideteli_na_napadenieto_v_danabad", "text": "\n Столичната полиция търси свидетели, които биха могли да дадат допълнителна информация за извършено престъпление след възникнал скандал на пътя. \r\n\r\n  Сигнал  за постъпили в болнично заведение двама мъже на 42 и 45 години с  прободни рани е бил получен в полицията на вчера, малко след 18 часа. По данни на пострадалите, около 17. 30 часа на кръстовището на булевардите „Никола Габровски“  и  „Г.М. Димитров“ е възникнал скандал между тях и пресичащ мъж, който ги нападнал и им нанесъл нараняванията. Потърпевшите сами се придвижили до болницата, където са настанени за лечение. \r\n\r\n Столични полицаи са предприели действия по издирването на извършителя. Работата по изясняване на фактите и обстоятелствата по случая продължава. Гражданите, които биха могли да дадат допълнителна информация, могат да сигнализират на тел. 112 или в най-близкото поделение на МВР при гарантирана анонимност.  \r\n\r\n   \r\n \n\t\t\t\t\t\t", "date": "2019.01.04", "title": "СДВР търси свидетели на нападението в \"Данабад\""}
{"url": "http://www.bnews.bg/article/254532-otide_si_bashtata_na_niskotarifnite_poleti", "text": "\n Херб Келехър, бащата на нискобюджетните полети и основател на американската авиокомпания Southwest Airlines, почина на 87-годишна възраст, съобщи Би Би Си. \r\nОт компанията му го описват като „пионер, отцепник и иноватор“, който направи „летенето забавно и достъпно“. \r\n\r\n \r\nТой е бил изпратен от жена си и три от четирите си деца. \r\nОткрита през 1967 г. неговата компания предлага евтини полети между тексаските градове Хюстън, Далас и Сан Антонио. Бизнес моделът на компанията му включва съкратено време за обработка на летището, събирането на боклука от кабинния екипаж, както и висока употреба на самолетите. \r\n \n\t\t\t\t\t\t", "date": "2019.01.04", "title": "Отиде си бащата на нискотарифните полети"}
{"url": "http://www.bnews.bg/article/254525-zhalt_kod_za_valezhi_v_11_oblasti", "text": "\n Оранжев код за силен до бурен вятър от север-североизток с пориви 30 м/с. е обявен в областите Сливен и Бургас за днес. Това съобщиха от Националния институт по метеорология и хидрология (НИМХ).  \r\n\r\n Още през нощта, а и за сутрешните часове за Бургас е обявен и оранжев код и за снеговалежи, ще има условия за виелици и навявания. Образуване на снежна покривка - до 10-15 см.  Жълт код за снеговалежи е обявен за 11 области. Още от през нощта, а и в сутрешните часове в областите Монтана, Враца, Ловеч, Габрово, Пловдив, Пазарджик, Благоевград, Смолян, Кърджали, Хасково и Ямбол започна да се образува снежна покривка - до 10-15 см, в най-високата част на планините и повече.  Жълт код за силен вятър е обявен в 9 области на страната – Добрич, Варна Пловдив, Пазарджик, Благоевград, Смолян, Кърджали, Хасково и Ямбол.  \r\nВ сутрешните часове в тези райони ще духа силен до бурен вятър от север-североизток с пориви до 20-25 м/с. \r\n  \r\n \n\t\t\t\t\t\t", "date": "2019.01.04", "title": "Жълт код за валежи в 11 области"}
{"url": "http://www.bnews.bg/article/254530-shte_ima_li_natsionalna_pediatrichna_klinika_pri_stroezh_ot_1978_g", "text": "\n „Всички сме съгласни, че трябва да има национална педиатрична болница, закъсняхме много. Сградата, за която става дума и която е в района на Александровска болница, е проектирана за детска болница”, коментира в „Здравей, България” директорът на МБАЛ \"Св. Екатерина\" проф. Генчо Начев. \r\n\r\n С ирония той посочи, че е присъствал на първата копка на строежа през 1978 година и се надява до края на кариерата си да го види завършен. \r\n\r\n По думите му първото, което трябва да се направи, е от конструктивна гледна точка да се разбере дали железобетонът, който стои толкова време, все още е годен, за да се продължат строителните работи. След това трябва да се извърши препроектиране и строежът да се довърши. Според Генчо Начев това ще отнеме поне две години и ще са необходими повече от 20 милиона лева. \r\n\r\n Според него причината да няма такава болница е липсата на достатъчно силно лоби и последователност в действията. \r\n\r\n По отношение поставянето на камери в операционните и дали те ще спрат злоупотребите, проф. Начев коментира, че те се слагат по-скоро с охранителна цел, а не толкова да се следят пациентите. По думите му това не е пътят за ефективен контрол и винаги могат да се заобиколят. \r\n\r\n   \r\n\r\n   \r\n \n\t\t\t\t\t\t", "date": "2019.01.04", "title": "Ще има ли национална педиатрична клиника, при строеж от 1978 г.?"}
{"url": "http://www.bnews.bg/article/254533-zakon_v_sasht_bori_zloupotrebata_na_rusiya_s_resursite_na_interpol", "text": "\n \r\nСенаторите Греъм, Менендес, Гарднър и Кардин наскоро въведоха двупартиен закон, наречен „Защита на американската сигурност от Кремълския закон за агресията от 2018 г.“ \r\n\r\n В допълнение към насърчаване на укрепването на НАТО и дипломатическите усилия, борба с международната киберпрестъпност, намеса в избори и други мерки, законопроектът се отнася до злоупотребата с ресурсите на Интерпол от страна на Русия: „Конгресът е на мнение, че правителството на Руската федерация злоупотребява с червените бюлетини на Интерпол и механизмите за тяхното разпространение с политически цели и за цели като заплашване, тормоз и преследване на политически опоненти.” Ако законопроектът бъде одобрен, това ще бъде първият американски закон, специално насочен към Русия за злоупотребата с каналите на Интерпол. \r\n\r\n Законопроектът призовава главния прокурор на Съединените щати и секретаря по вътрешната сигурност да „използват гласа и влиянието на Съединените щати в ИНТЕРПОЛ за порицание и санкциониране на Русия за злоупотребата с ресурсите на организацията“, включително да й се отнеме правото да използва червените бюлетини на Интерпол и механизмите за разпространение. ”Важно е да се има предвид, че Съединените щати, както и всяка друга държава-членка, имат само един глас в Общото събрание на Интерпол. \r\n\r\n За да се обърне внимание на злоупотребата на Русия с червените бюлетини, САЩ ще трябва да убедят мнозинството от страните-членки на организацията да се присъединят към усилията им. Въпреки че законопроектът до голяма степен оставя конкретните мерки на главния прокурор и на секретаря по вътрешната сигурност, той задължава и агенциите активно да търсят решение на проблема. В допълнение към призива за по-големи усилия на международната сцена, законопроектът съдържа важни механизми за защита, които Съединените щати ще предоставят на жертвите на злоупотреба с Интерпол: „На никой гражданин или чужденец в Съединените щати, който е обект на червена бюлетина за издирване, поискана от правителството на Руската федерация няма да бъде отказан достъп до каквито и да е услуги или програми на правителството на Съединените щати поради факта, че лицето е обект на такава бюлетина, включително искане за убежище, молба за издаване на виза или участие в програма за премахване на визите или в програмата \"Доверен пътник\" на администрацията за сигурност на транспорта. \r\n\r\n Въпреки че червената бюлетина или механизъм за разпространение (дифузия) сами по себе си не трябва да служат като доказателство за неправомерно поведение от страна на индивида и следователно да се използват за отказ на някоя от услугите, посочени в законопроекта, американските власти на практика често погрешно ги тълкуват точно по този начин - като доказателство за криминално поведение. Съобщават се случаи, в които имиграционните съдии в Съединените щати отказват да предоставят гаранция или статут на бежанци на лица, търсещи убежище, или и двете, като цитират червени бюлетини или \"дифузии\" като основа за своите решения. В такива случаи имиграционните органи неправилно тълкуват червените бюлетини като доказателство срещу търсещите убежище. В същото време, за разлика от случаите, свързани с търсене на убежище, които често се разглеждат в съдилищата и стават предмет на публично достояние, отказът за издаване на визи рядко подлежи на съдебен контрол и няма публично достъпни данни за броя на отказаните молби за виза поради активна червена бюлетина или дифузия. Въпреки липсата на изчерпателна статистика, засегнатите лица изразяват тревога поради нарастващия брой на подобни откази. Затова е важно Конгресът своевременно да сложи край на тази незаконосъобразна практика и да приеме закон, който ясно обявява, че червените бюлетини и дифузии не са допустими като доказателство срещу дадено лице, независимо дали става въпрос за екстрадиция, убежище или други въпроси. \r\n\r\n Важно е също да се помни, че Русия далеч не е единствената страна, която злоупотребява с каналите на Интерпол, въпреки че е сред основните виновници. Ето защо усилията на САЩ не трябва да се ограничават до конкретни страни. Трябва да помогнем на Интерпол да предотврати злоупотребата или поне да я сведе до минимум, без значение кой е извършителят. \r\n\r\n Важно е също да се помни, че спирането на руското правителство или на всяко друго правителство от издаването на червени бюлетини и дифузии, както се предлага в законопроекта, може да има сериозни негативни последици за сигурността на останалите 191 страни членки на Интерпол. Наредбите на Интерпол дават на организацията правомощия да преустанови използването на базите данни на всяка страна, ако страната ги използва за незаконни цели. Не е ясно дали Интерпол някога е прибягвал до тази мярка. Подобна мярка обаче може да причини повече вреда, отколкото полза, ако осакатява легитимното международно полицейско сътрудничество. \r\n\r\n Ако една държава не може да получи достъп до базите данни на Интерпол, може да се окаже, че не е в състояние да попречи на истинските престъпници да навлязат на нейна територия и по този начин да избягат от правосъдието. В същото време, ако достъпът на дадено правителство бъде спрян и то не може да постави лица в международния издирван списък, други правителства може да не са в състояние да идентифицират истински престъпници, идващи от страна със спрян достъп и по този начин неволно им осигуряват подслон и способност да продължат своята престъпна дейност на тяхна територия. Наистина, предложени са и други мерки, които Интерпол би могъл да въведе, за да сведе до минимум злоупотребата с червените бюлетини и дифузии без да нарушава законните механизми на международното полицейско сътрудничество. \r\n\r\n Юри Неметс \r\n \n\t\t\t\t\t\t", "date": "2019.01.04", "title": "Закон в САЩ бори злоупотребата на Русия  с ресурсите на Интерпол"}
{"url": "http://www.bnews.bg/article/254526-hizharite_ot_zaslona_na_cherni_vrah_gi_chaka_uvolnenie", "text": "\n Хората, които стопанисват заслона на Черни връх на Витоша, до който беше отказан достъп на измръзнал турист, ще бъдат уволнени. \r\n\r\n \"Ще предложа смяна на управляващите на този обект. БТС има правилник за хижнта дейност, в него е записано, че всички високопланински хижи трябва да осигуряват 24 часа подслон и храна на всички туристи\", заяви представител на Българския туристически съюз по bTV. \r\n\r\n \"По тези данни, които досега съм събрал, по всяка вероятност договорът ще бъде прекратен, защото е описано, че те трябва денонощно да осигуряват подслон на хората\", допълни Мирослав Дачев пред Нова телевизия. \r\n\r\n \"Пандемията нощно ходене по планините продължава, два дни преди това тези хора бяха предупредени, че няма да работи заслона. Не мога да се съобразявам с всеки, който му е хрумнало да ходи нощем по планините, всеки си носи отговорност за себе си. Не знаехме, че е измръзнал човекът, когато разбрахме го пуснахме\", обясни обаче управителят на заслон Черни връх - Чавдар Евтимов. \r\n\r\n \"Ние просто бяхме точно в момента на новата година, бяхме с вдигнати чаши за назздравица. Не можем да тичаме непрекъснато. Имаме нужда от изживявания, освен да обгрижваме тичащи в планината\", допълни партньорката му Ирина Костова. \r\n\r\n Двамата държат заслона под наем 20 години. \r\n\r\n Потърпевшият е Кирил Радев - компютърен специалист и екстремен спортист, доказан като бегач на дълги разстояния при тежки условия. Решава да посрещне Нова година на Черни връх с приятели. Но да стигне до там леко облечен, с тичане от центъра на София. \r\n\r\n Димитър Кенаров заедно с приятели, сред които полярни изследователи на северни елени, също покорява Черни връх с идеята да посреще 2019-а там. С Кирил се чакат на върха. Когато стигат обаче заслонът е заключен, въпреки че вътре има хора. Кирил е силно охладен и има нужда от помощ. Тропа, но никой не му отваря. \r\n\r\n След дълго тропане на вратата и викане групата е посрещнати враждебно, а запис направен от Кенаров, разкрива момента на категоричния отказ, даден в изключително кризисната ситуация. \r\n\r\n \"Единственият начин, по който ги накархме да отворят вратата беше след като бяхме извикали планинската спасителна служба - аз им казах по телефона - моля ви, обадете се на тези хора и ги накарайте да отворят вратата\", разказва приятел на измръзналия Кирил. \r\n\r\n \"Вкарах човека вътре, но му бяха крещяли 10 минути, беше в далечния край на стаята далече от печка, без да му предложат една чаша чай. Хипотермията не е като да си ударите пръста, един час по - късно можеше този човек да не е в съзнание\", отбелязва още той. \r\n \n\t\t\t\t\t\t", "date": "2019.01.04", "title": "Хижарите от заслона на Черни връх ги чака уволнение"}
{"url": "http://www.bnews.bg/article/254553-kradtsite_na_kartinite_na_maystora_sa_zaloveni", "text": "\n МВР скорострелно спипа двама от крадците на Майстора, а 10 от картините вече са намерени. Това съобщиха на брифинг в Министерския съвет вътрешният министър Младен Маринов и новият шеф на СДВР Георги Хаджиев. \r\n\r\n Това е и първото разкрито престъпление на Хаджиев, откакто е на новия пост, след като оглавяваше ОД МВР-Стара Загора. \r\n\r\n Работата по залавянето на останалите извършители продължава, както и издирването на останалите 6 картини, уточниха двамата с министъра. \r\n\r\n По думите на шефа на СДВР платната не са подписани от Майстора. \r\n\r\n Те бяха откраднати от наследниците на художника в навечерието на Нова година. \r\n\r\n Сред тях са 5 картини на Майстоа, 8 на Димитър Киров, 1 на неизвестен автор и още една от друг художник, съобщи Канал 3. \r\n\r\n На този етап повече информация по разследването не може да бъде дадена, каза вътрешният министър. \r\n\r\n Двамата с шефа на СДВР бяха при премиера Бойко Борисов, за да докладват по зимната обстановка в страната. \r\n \n\t\t\t\t\t\t", "date": "2019.01.04", "title": "Крадците на картините на Майстора са заловени"}
{"url": "http://www.bnews.bg/article/254527-borisov_se_sreshta_s_kmetovete_za_osvobozhdavane_ot_vinetki_na_opredeleni_patishta", "text": "\n Министър-председателят Бойко Борисов ще се срещне днес с представители на Националното сдружение на общините в Република България. На срещата ще бъде обсъден механизъм за освобождаване от винетна такса на определени участъци от пътната мрежа, съобщиха от правителствения пресцентър. \r\n\r\n В сряда този проблем бе решен частично само за София на среща между премиера и шефа на АПИ Светослав Глосов с участието на министрите на регионалното развитие, вътрешните работи и финансите. Спорният казус за винетката по републиканските пътища, които се налага да пресекат жители на съответната община, възникна покрай спора за участъка от Северната тангента. \r\n\r\n За него столичани от района трябваше да плащат винетки, макар и след гратисен период, а Столична община водеше безуспешни преговори с АПИ таксата за тях да отпадне. Накрая премиерът се намеси и реши проблема, като нареди софиянци да не плащат винетка, за да отидат на работа, пътувайки по Северната дъга, която пък влиза в рамките на града. Борисов застана на страната на кмета Йорданка Фандъкова, която бе категорична, че софиянци не трябва да плащат винетки. \r\n\r\n В същото време премиерът натърти, че поддръжката на тези участъци от републиканските пътища, които са на територията на общините, трябва да бъдат ангажимент не на държавата, а на кметовете, след като правителството от своя страна ще се откаже от винетките, припамня Канал 3. \r\n\r\n \"Сега кметовете, за съжаление все от ГЕРБ, им е много лесно да казват: „Държавата“. Хубаво, държавата ги построи, плати ко-финансирането по европейските фондове, поддръжката сега пак държавата да я прави. Да де, ама държавата е на всички тези граждани. Така че, като искате по 12 платна в градовете, ето подаряваме ви ги, поддържайте ги\", каза задочно вчера на кметовете Бойко Борисов. Вероятно същото ще чуят и на утрешната среща в Министерския съвет. \r\n \n\t\t\t\t\t\t", "date": "2019.01.04", "title": "Борисов се среща с кметовете за освобождаване от винетки на определени пътища"}
{"url": "http://www.bnews.bg/article/254528-upravlyavashtite_ne_znayat_kolo_shte_struva_poddrazhkata_na_sistemata_za_elektronni_vinetki", "text": "\n В понеделник предстои в много голяма част от търговските обекти, да бъде дадена възможност за закупуване на каса и заплащане на електронна винетка. Това съобщи Радослав Николов, съветник в Министерството на регионалното развитие и благоустройството в ефира на „Здравей, България”. \r\n\r\n „Това със сигурност ще облекчи натоварването на самите терминали и ще се намалят проблемите, посочи Николов. Той уточни, че тази възможност не е предоставена по-рано заради много организационни дейности, които трябва да се осъществят”, добави той. \r\n\r\n Предстои гранично контролно-пропускателните пунктове да бъдат окомплектовани всички с терминали за самообслужване. „Практиката в голяма част от страните, където се влиза на вход след граница е да не се закупуват на самите пунктове, а или онлайн през отделните канали – мобилно приложение или уеб сайт, или през първия възможен търговски обект”, обясни Радослав Николов. \r\n\r\n Той коментира и множеството сигнали за закупуване на електронна винетка. „Когато има основателни възражения и възникнали грешки, те ще бъдат разгледани индивидуално случай по случай и този проблем ще бъде изчистен, но нека това да не става повод за генерализиране като цяло на работоспособността на системата и всеки такъв отделен случай не е повод за това да считаме, че има обща неработоспособност на самата система. Към момента има много голям брой закупени електронни винетки по абсолютно всички канали и много голяма част от тях са реализирани абсолютно коректно, така че това е също знак за доверие от страна на всички потребители по отношение на системата”, каза Николов. \r\n\r\n Николов призна, че не се знае колко ще струва поддръжката на системата за издаване на електронни винетки и отчитане на ТОЛ таксите за тежкотоварните автомобили. Според него фирмата, която е ангажирана да внедри системата, ще получи 180 млн. лв., които включват изграждане на софтуера, сайтове, приложения, поставяне на 500 терминала за безкасово купуване на електронни винетки по гранични пунктове и безниностанции и поставянето на т.нар. рамки по пътищата, които да отчитат ТОЛ таксите. Съветникът обаче не потвърди информацията, че след изтичането на 2-годишния гаранционен срок, фирмата-изпълнител ще получава по 700 хил. лв. на месец за поддръжка.  \r\n\r\n Той обясни и какви са причините за спирането на конвертирането на хартиените винетки. По думите му от тук нататък този процес ще бъде спрян, защото има общ риск да бъдат неправомерно конвертирани повече винетки, което ще създаде допълнително трудности. „Предоставянето на невалидни данни по отношение на валидността на винетката създава допълнителни рискове”, обясни Николов. \r\n\r\n В разгара на скандала с електронните винетки стана ясно, че освен нашенци и чужденците не могат да си купят стикери на влизане в страната. Само на ГКПП „Капитан Андреево” има поставени апарати, но в четвъртък някои от тях блокираха. Апаратите, които са 7 на брой, се намират на трасето за входящи леки автомобили. Хората имат нужда от човек, който да им обясни как работят машините за винетки. Друг основен проблем е, че може да се плаща само с карта. Ако не успеем да закупим винетка от апаратите, може да го направим на първата бензиностанция след границата. \r\n \n\t\t\t\t\t\t", "date": "2019.01.04", "title": "Управляващите не знаят коло ще струва поддръжката на системата за електронни винетки"}
{"url": "http://www.bnews.bg/article/254508-eto_ya_istinskata_prichina_nataliya_simeonova_da_stane_dvoyna", "text": "\n Бившата фея на любовта Наталия Симеонова се появи в ефира на „Преди обед“ абсолютно неузнаваема. Няма и помен от красавицата, която някога водеше предаването „Рококо“ по БНТ. Още в „Море от любов“ тя започна да трупа килограми, но сега положението  е излязло извън контрол. Проблемите й с фигурата започнаха след раздялата с бившия й съпруг Денис Ризов. А когато се оказа, че с кариерата й на водеща е свършено, Наталия още повече се депресира, писа „Галерия“. \r\n\r\n След като „Предай нататък“ падна от екран преди години, тя не е получила никакви оферти или ново предложение. Тя и не желае да има нищо общо с телевизията у нас. Не и в сегашния й вид. В момента гилдията, към която принадлежи и тя, я омерзява. \r\n\r\n Колкото до килограмите си, Наталия заявява: „Смятам, че всеки интелигентен човек би разбрал, че става въпрос не за липса на воля или лакомия, а просто за здравословен проблем. Полагам много усилия, за да отслабна, но ми е трудно. По едно време направих 90-дневната диета и свалих 10 килограма, но след това ги възстанових. Пих лекарства много дълго време и от тях качих страшно много килограми. Не съм много постоянна в режимите си. Периодично си казвам: никакво брашно и захар, и хрупам моркови и краставици един месец и изведнъж ми омръзва. И с неистови мъки свалям 3 кг. Вероятно това е проблем и заради възрастта. Опитвам се да се приема такава, каквато съм, въпреки че не се харесвам изобщо физически. И ми е дискомфортно, но в същото време си давам сметка, че просто имах здравословен проблем“, сподели Наталия. \r\n\r\n Тя добави, че има велоергометър и бягаща пътека у тях, но има травма на главата и от малка й е забранено да спортува. \r\n\r\n Раздялата с Денис Ризов е била най-тежкият й момент. Не е яла, нито е спала и в един момент се наложило да посещава психотерапевт. Той й дал антидепресанти, които разбъркали тотално хормоните й и тя се простила завинаги с предишната си фигура. \r\n\r\n Болно й е, че в България вместо да приемат различните, предпочитат да ги обиждат и да им се присмиват. \r\n \n\t\t\t\t\t\t", "date": "2019.01.04", "title": "Ето я истинската причина Наталия Симеонова да стане двойна "}
{"url": "http://www.bnews.bg/article/254505-radina_prasna_vsichkite_si_pari_za_podaratsi", "text": "\n Актрисата Радина Кърджилова пръсна целия си бюджет основно за подаръци. Тя буквално се е разорила и поне за месец ще е на издръжка на половинката си. Тази Коледа звездата отворила щедро портмонето си, за да зарадва своите момчета – мъжът до нея актьорът Деян Донков и бебето й Христо, пише „Галерия“. \r\n\r\n Малкото момченце е вече на годинка и половина и това ще е първата му по-осъзната новогодишна нощ. Затова красавицата решила да не пести никакви средства, а покрай него, не пропуснала да изненада и любимия си. \r\n\r\n Радина грабнала купища играчки за детето, а за Донков се спряла на маркови парфюми, дрехи и часовник. Около елхата тя е поставила и романтични свещи, защото двамата с него обожават романтичната обстановка вкъщи. \r\n\r\n Самият Деян обаче не успял да се реваншира подобаващо и взел нещо съвсем символично за нея – сребърна висулка с послание. \r\n \n\t\t\t\t\t\t", "date": "2019.01.04", "title": "Радина пръсна всичките си пари за подаръци"}
