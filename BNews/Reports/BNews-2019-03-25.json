{"url": "http://www.bnews.bg/article/258836-spipaha_marihuana_v_kashta_v_kardzhali", "text": "\n 1 250 грама марихуана са открити в тайник в дворно място в Кърджали. Това съобщиха от ОДМВР-Кърджали. \r\n\r\n На 23 март 2019 г. от вкопан в дворно място в град Кърджали тайник служители на ОДМВР-Кърджали са иззели съхранявани в буркани 1 250 грама зелена листна маса, реагираща на марихуана. \r\n\r\n Образувано е бързо производство. \r\n\r\n За срок до 24 часа е задържан жител на града. \r\n \n\t\t\t\t\t\t", "date": "2019.03.25", "title": "Спипаха марихуана в къща в Кърджали"}
{"url": "http://www.bnews.bg/article/258834-tri_mesetsa_zatvor_za_piyana_shofyorka", "text": "\n Районна прокуратура – Кюстендил е постигнала споразумение със защитата на Н.Б. за извършено от подсъдимата престъпление по чл. 343б, ал. 2, вр. ал. 1 от НК. \r\n\r\n На 22.11.2018 г. Б. управлявала лек автомобил в гр. Кюстендил. По време на проверка, извършена от служители в сектор „Пътна полиция“ при ОД МВР гр. Кюстендил, било констатирано, че жената е в нетрезво състояние. Техническото средство е отчело наличие на алкохол в кръвта й - 0,63 на хиляда. Съставен й бил акт за установяване на административно нарушение и издаден талон за медицинско изследване. Подсъдимата била съпроводена в медицински център, където отказала да даде кръв за лабораторен анализ. \r\n\r\n Впоследствие срещу водача на МПС е било образувано досъдебно производство, приключило със сключено споразумение между страните. \r\n\r\n На подсъдимата Н.Б. е наложено наказание от три месеца „лишаване от свобода“ при „общ“ режим на изтърпяване, както и лишаване от право да управлява МПС за срок от дванадесет месеца. Съдът е привел в изпълнение наказанието, наложено й по предходна влязла в сила присъда – три месеца „лишаване от свобода“, съобщиха от пресцентъра на Апелативна прокуратура - София. \r\n \n\t\t\t\t\t\t", "date": "2019.03.25", "title": "Три месеца затвор за пияна шофьорка"}
{"url": "http://www.bnews.bg/article/258832-17_godini_zatvor_za_piyan_shofyor_pregazil_mlad_koloezdach", "text": "\n Бургаският окръжен съд постанови присъда от 17 години лишаване от свобода за 55-годишния Владимир Колев, подсъдим за това, че след употреба на алкохол е причинил смъртта на 33-годишния колоездач Евелин Дуков от Царево. Катастрофата стана на 3 декември 2017 година. \r\n\r\n Наказанието, отредено от магистратите, е по-високо от това, което прокуратурата поиска - 15 г. затвор, но по-малко от настояването на роднините на загиналия - максималните 20 г. \r\n\r\n Самият Колев не се признава за виновен и твърди, че не помни във фаталния ден да е карал колата. Той не крие, че е пил, защото имал лични проблеми, но твърди, че цял ден прекарал в почивната база \"Родни простори\" в Приморско, където работел. \r\n\r\n Според прокуратурата обаче има достатъчно доказателства, които уличават подсъдимия в повдигнатото му обвинение. \r\n\r\n Още в съдебната зала Колев бе арестуван, тъй като досега беше с мярка за неотклонение \"подписка\", съобщи \"24 часа\". \r\n\r\n \"Исках да ви разкажа какъв човек съм загубила, но той не може да се опише само с думи. Сега мисля само какъв ще бъде животът ни оттук нататък и какво ще кажа на детето ни, което не спира да пита защо тати си тръгна и стана звездичка. Трябва ли да го лъжа, че си е тръгнал или да му кажа, че е бил убит? Да бъда ли честна с него, за да знае в какъв свят живеем\", разплака се по-рано пред съда вдовицата Людмила Дукова. \r\n\r\n Тя добави, че за нея е важно един ден да каже на детето си, че някой все пак се е постарал да накаже справедливо убиеца на баща му. \r\n\r\n \"Ако загубиш брат си, усещането е, че губиш себе си. Аз се чувствам напълно загубена\", каза пък сестрата на загиналия Даниела Атанасова, която подчерта, че всеки ден пияни убиват хора, а после се разхождат свободни сред нас. \r\n\r\n Според обвинителния акт Колев е шофирал в пияно състояние, преминал е през кръстовището на изхода на Приморско с превишена скорост от 94 км/ч., навлязъл е в насрещната лента и е връхлетял върху колоездача. От удара Евелин хвърчал на 3-4 метра във въздуха, след което се блъснал в панорамното стъкло на автомобила и паднал на асфалта. Вместо да спре да помогне, водачът продължил със същата скорост, след което опитал да укрие автомобила в почивна база в Приморско, в която работел. \r\n\r\n В съдебната зала бяха изгледани и записи от охранителни камери, заснели катастрофата. \r\n\r\n Адвокатът на подсъдимия - Владимир Пенев, обаче заяви, че част от свидетелските показания били противоречиви, а обвинителната теза на прокуратурата - несъстоятелна. \r\n\r\n В последните си думи преди присъдата самият Колев заяви само, че иска да бъде подложен на детектор на лъжата, за да убеди останалите, че не е извършил престъплението. \r\n\r\n \"От 40 г. съм шофьор, ако съм бил постоянно пиян, както ме изкараха тук, досега все щяха да ме спрат за такова нарушение. Пред базата, в която работих, има полицейско КПП, как да изляза пиян?\", попита той. \r\n\r\n По думите му, ако искал да скрие нещо, то щял да изтрие записа от охранителните камери от почивната база, които също са приложени по делото. На тях се вижда как кога колата му - \"Опел Вектра\", е напуснала базата и кога се е върнал. \r\n\r\n Разследващите са открили ДНК на подсъдимия по волана на автомобила, премазал колоезадача, както и по угарки от цигари, открити в колата, но не и по скоростния лост и шофьорската врата. \r\n \n\t\t\t\t\t\t", "date": "2019.03.25", "title": "17 години затвор за пиян шофьор, прегазил млад колоездач"}
{"url": "http://www.bnews.bg/article/258839-gledat_deloto_sreshtu_generalniya_direktor_na_bnt", "text": "\n Софийски градски съд заседава за 8-ми път по делото срещу генералния директор на Българската национална телевизия Константин Каменаров, който днес се яви в Съдебната палата, предаде \"Булфото\". \r\n\r\n Каменаров обжалва на втора инстанция условната присъда на Софийския районен съд от една година и три месеца за шофиране след употреба на алкохол. \r\n\r\n   \r\n \n\t\t\t\t\t\t", "date": "2019.03.25", "title": "Гледат делото срещу генералния директор на БНТ"}
{"url": "http://www.bnews.bg/article/258838-babh_konstatira_sluchai_na_bakterialni_i_virusni_bolesti_po_zhivotni_v_yambol", "text": "\n След взети от Областна дирекция по безопасност на храните (ОДБХ)-Ямбол и изследвани проби в Националната референтна лаборатория към Националния диагностичен научноизследователски ветеринарномедицински институт (НДНИВМИ), се констатира наличие на Мукозна болест по говедата и Пастьорелоза в няколко регистрирани животновъдни обекта в област Ямбол. Поставянето на диагнозата е в резултат на посещение на обектите от страна на епизоотолога на областната структура на Българската агенция по безопасност на храните (БАБХ). Това съобщиха от пресцентъра на БАБХ. \r\n\r\n Обектите са посетени на място и е установено, че не се полагат адекватни грижи за животните, поради което са се проявили и констатираните заболявания. В тях е наблюдавана смъртност при животните, за която ОДБХ-Ямбол е взела мерки веднага след като е била сигнализирана.  \r\n\r\n Контролните органи на БАБХ удостоверяват, че в единия от случаите не е спазена процедурата за уведомяване на официалните власти при съмнение за заразна болест по животните – ОДБХ-Ямбол е получила сигнала със забавяне и от странични лица, не от самия животновъд или от регистрирания ветеринарен лекар. \r\n\r\n Държавната програма за профилактика и борба срещу болестите по животните предвижда мерки срещу тези заболявания, които са за сметка на техните стопани. За целта те следва да се обърнат към регистрираните ветеринарни лекари, с които са сключили договор за обслужване на фермите им.  \r\n\r\n БАБХ напомня, че адекватното хранене и поддържането на животните в добро здраве са основни аспекти на хуманното отношение към животните. \r\n \n\t\t\t\t\t\t", "date": "2019.03.25", "title": "БАБХ констатира случаи на бактериални и вирусни болести по животни в Ямбол"}
{"url": "http://www.bnews.bg/article/258821-niki_kanchev_se_pensionira", "text": "\n Легендарният водещ на „ВИП брадър” Ники Кънчев обмисля сериозно да се пенсионира от телевизията, научи „Уикенд” от негови колеги. Въпреки че е на 58 години, той вече имал достатъчно пари, за да си го позволи, а със спестяванията си можел да изкара в разкош остатъка от живота си.  \r\nНики занапред няма да се изявява като тв водещ, но остава глас на предаването си „Купон на изток от рая” по „Дарик радио”.  Миналата есен стана ясно, че „ВИП брадър”, който Кънчев водеше, гълта над 3 млн. лв. от бюджета на Нова телевизия и скоро нови епизоди на риалитито няма да има. Медиата реши да пропусне сезон на шоуто, а дали ще го възобнови, ще решава новия собственик Кирил Домусчиев догодина. Това обаче означава, че Ники Кънчев остава без ефир и за първи път от години зрителите няма да го гледат. Огорчен от създалата се ситуация, Кънчев сам решил, че му е време да се оттегли от малкия екран. \r\nПо същото време емблематичната телевизионна игра „Стани богат” се завърна на екран след 4-годишна пауза, но по БНТ и без досегашния си водещ Кънчев. Шоуменът от Червен бряг бе нейно лице в продължение на 17 години с прекъсвания и затова се сдоби с прозвището Мистър „Стани богат”.  \r\nНики много се обидил на продуцента Нико Тупарев, защото продължил да прави предаването в националната майка, но без него. За разлика от повечето тв формати, чиито лицензи са собственост на телевизиите, Тупарев имал разрешително за излъчването на предаването. Голяма част от успеха на играта се дължеше именно на ерудирания журналист, който често впечатляваше участниците и зрителите с богатата си обща култура. В стола на богатството срещу Кънчев са сядали политици, популярни актьори, тв звезди и изпълнители. Участвали са дори президентът Росен Плевнелиев и премиерът Бойко Борисов.  \r\nСлед старта на играта по БНТ с водещ актьора Михаил Билалов, Кънчев призна, че гледа предаването. „Когато успявам – го гледам”, лаконичен е по темата бившият Мистър „Стани Богат”. Той обаче едва ли щеше да разбере колко е обичан от зрителите, ако не беше сравнението му с новия водещ Джаро.   В началото той злорадствал, че зрителите не могат да свикнат с Билалов и предпочитат него за водещ. Само месец обаче беше нужен на актьора, за да промени негативните нагласи към себе си, а рейтингът на „Стани богат” надмина дори новините по Нова телевизия, които се излъчват в същия часови пояс.  \r\nЗа разлика от Кънчев, Билалов нямал кой знае какви издънки в ефир, като изключим пристрастието му към някои участници и подсказването на верния отговор. Воденото от Ники „Стани богат” бе пълно с гафове. По време на дългогодишната си изява като водещ, Кънчев остана в историята на Нова телевизия именно със забавните си гафове по време на ефир.  При старта на викторината през 2001 г., снимките се правели в Румъния. Налагало се постоянно лъскане с парцал на пода в студиото. Веднъж чистачката забравила да подсуши мокрия балатум и Ники водил предаването като кънкьор. Пак в същото студио аутокюто кой знае защо изписвал текста на български, но с латински букви. В него обаче липсвали буквите Ч, Ш и Щ и водещият с мъка разчитал писанията. Един от най-забавните гафове в софийското студио на предаването е по време на стартовата игра „Най-бързият печели”, която определя кой да седне на стола на богатството. Ники се обръща към участниците с въпроса: „Готови ли сте, дами и господа”? и чак тогава забелязва, че срещу него са седнали само мъже. Възкликва: „О, само господа сте!” , публиката се залива от смях, водещият също и се налага да спрат снимките.  \r\nВ ефира на стария „Стани богат” се пръкнаха и култови лафове. На въпроса на кое животно викаме с гъци-гъци, участник изуми Кънчев като отговори: „Котка”. Така музикантите от група „Хиподил” се вдъхновиха от забавната случка и написаха песента „Гъци-гъци”. \r\n \n\t\t\t\t\t\t", "date": "2019.03.25", "title": "Ники Кънчев се пенсионира"}
{"url": "http://www.bnews.bg/article/258840-vatreshna_sigurnost_izvede_shefa_na_ohranitelna_politsiya_v_blagoevgrad", "text": "\n Служители на \"Вътрешна сигурност\" изведоха замeстник-директора на ОД на МВР - Благоевград Георги Кьосев от апартамента му в жк \"Еленово\". Кьосев е отведен в сградата на полицията за разпит.  \r\n\r\n \"Ще кажа по-късно, живи и здрави\", бяха единствените му думи пред медиите, предаде \"Булфото\". \r\n\r\n Георги Кьосев е шеф на \"Охранителна полиция\" към ОД на МВР - Благоевград и е баща на Розалина Кьосева – дознателка към Първо РУ в Благоевград. Причината за акцията в полицията днес е именно Розалина, за която неофициално се твърди, че внесла телефон в ареста на Владимир Г., познат с прозвището Боклука, задържан показно през ноември 2016 г. при акция в кафе \"Наоми\" в Благоевград. Доказателство за престъпното деяние на младата дознателка е телефонен запис, където се чува разговорът ѝ с арестанта. \r\n\r\n Розалина Кьосева не живее в същия блок в жк \"Еленово\", където бе правен обиск днес. По-рано през деня тя е задържана на работното си място в сградата на полицията. \r\n \n\t\t\t\t\t\t", "date": "2019.03.25", "title": "\"Вътрешна сигурност\" изведе шефа на Охранителна полиция в Благоевград"}
{"url": "http://www.bnews.bg/article/258820-d_r_ognyanova_zamyaza_na_zatvornichka", "text": "\n Диана Димитрова от „Откраднат живот” е заприличала на затворничка, откакто се острига едва ли не до кожа. \r\nКосата на д-р Огнянова вече едва ли е по-дълга от 3 сантиметра, което меко казано не отива на една жена и навява асоциации или за затвор, или за заведение за психично болни от не много далечното минало. За лошия вид на актрисата обаче заслуга имат и тъмните кръгове под очите ѝ, която тя крие или с тъмни очила, или с много грим. \r\nДиана е споделяла, че след дългия снимачен ден в „Откраднат живот” рядко си ляга, за да се наспи. Вместо това, когато се прибере вкъщи, започва да рисува, защото има и образование на художник. Недоспиването и прекаляването с цигарите дава отражение върху нейното лице, което за щастие все още може да се скрие с пудра и сенки за очи, пише \"Уикенд\"  \r\n  \r\n \n\t\t\t\t\t\t", "date": "2019.03.25", "title": "Д-р Огнянова замяза на затворничка "}
{"url": "http://www.bnews.bg/article/258826-18_godishen_prenapisa_istoriyata_na_indikar", "text": "\n 18-годишният американец Колтън Херта се превърна в истинска сензация в автомобилния спорт, след шокиращата си победа в старт от Индикар. \r\n\r\n Той спечели състезанието в Остин (Тексас), в едва третия си старт в американските автомобилни серии. \r\n\r\n Херта започна състезанието от четвърта позиция, но катастрофа 10 обиколки преди края му позволи да излезе начело и впоследствие да грабне победата. \r\n\r\n Той се превърна в най-младия пилот печелил старт в Индикар и първият, роден през 21 век. \r\n \n\t\t\t\t\t\t", "date": "2019.03.25", "title": "18-годишен пренаписа историята на Индикар\r\n"}
{"url": "http://www.bnews.bg/article/258824-vodeshta_na_nova_televiziya_se_izlozhi_zhestoko", "text": "\n Неделя сутрин определено е време, в което повечето хора прекарват в леглото. Има и такива, които са будни. А малка част от тях вече са пред телевизорите и следят актуалните събития. \r\n\r\n Ранобудните българи, които днес гледаха сутрешния блок на Нова телевизия, обаче останаха потресени от водещата Мартина Ганчева. Всички зрители бяха категорични, че тя се е изложила жестоко. \r\n\r\n И не заради някой лапсус в ефир или неприемливо държание, ами заради облеклото. Дрехите, в които стилистите бяха облекли Мартина Ганчева, бяха повече от потресаващи. \r\n\r\n „Прилича на някоя застаряваща стара мома с това странно черно-жълто рокле. А за формата на дрехата й дори няма да говорим. Красива жена е, но защо така са се изгаврили стилистите с нея не знам“, споделя възмутена зрителка на Нова телевизия. Други пък се възмущаваха от жълтите обици на водещата, които според тях приличат на евтини дрънкулки, купени от някоя сергия на Женския пазар. \r\n \n\t\t\t\t\t\t", "date": "2019.03.25", "title": "Водеща на Нова телевизия се изложи жестоко "}
{"url": "http://www.bnews.bg/article/258833-zhenite_v_goldman_saks_poluchavat_zaplata_napolovina_ot_mazhete", "text": "\n В британското подразделение на банка Голдман сакс (Goldman Sachs) жените са получавали средно с 51 процента по-малко на час, отколкото мъжете през 2018 година, което е спад спрямо 56 процента през предходната година. Това съобщи днес американската инвестиционна банка, цитирана от Ройтерс. \r\n\r\n Разликата не означава, че банката плаща на жените на същите позиции различно, отколкото на мъжете, а по-скоро, че по-малко жени са на ръководни позиции с по-високи заплати и бонуси, съобщи банката \r\n\r\n Данните бяха оповестени в изпълнение на правилата, които изискват британските компании да съобщават редовно разликите в заплащането между двата пола и какви мерки са предприели, за да ги заличат. / \r\n \n\t\t\t\t\t\t", "date": "2019.03.25", "title": "Жените в Голдман сакс получават заплата наполовина от мъжете"}
{"url": "http://www.bnews.bg/article/258835-trupove_na_plahove_byaha_izpolzvani_pri_opit_za_vkarvane_na_droga_v_angliyski_zatvor", "text": "\n Пълни с дрога мъртви плъхове бяха открити от охранители в английски затвор, предаде Скайнюз. \r\n\r\n Телата на натъпканите  с канабис гризачи бяха намерени от служители в място за изтърпяване на наказанията в югозападното графство Дорсет. \"Това направо ни втрещи. Ние досега не ставахме свидетели на такъв опит за вкарване на наркотици в затвора.Допреди скоро класацията за най-оригинален опит се оглавяваше от пощенски гълъби, към чиито крика бяха завързани топчета за тенис на маса, напълнени със синтетични упойващи вещества\", заяви служител на институцията. \r\n \n\t\t\t\t\t\t", "date": "2019.03.25", "title": "Трупове на плъхове бяха използвани при опит за вкарване на дрога в английски затвор"}
{"url": "http://www.bnews.bg/article/258830-rusiya_mks_shte_ostane_v_orbita_dori_i_sasht_da_se_otkazhe_ot_stantsiyata", "text": "\n Държавната корпорация Роскосмос ще съхрани Международната космическа станция (МКС), дори ако САЩ прекратят участието си в проекта, предава ТАСС, цитирана от БТА. \r\n\r\n \"Това е предложение на Роскосмос. Смятаме, че можем да съхраним станцията за сметка на други страни и партньори дори в случай че американците решат да прекратят участието си в проекта. Разполагаме с технологични и технически възможности, за да държим станцията в орбита и да осигурим цялостното й захранване с електричество и въздух\", заяви генералният директор на Роскосмос Дмитрий Рогозин. \r\n\r\n Рогозин поясни, че руският сегмент на МКС ще може да присъедини нови модули на базата на научно-енергийния модул, чийто първи вариант ще бъде изстрелян към станцията през 2022 г. Той отбеляза, че ако Индия ще разработва пилотиран кораб, ще може да поръча на Русия свой собствен модул на базата на въпросния научно-енергиен модул. \r\n\r\n Понастоящем участници в проекта МКС са 14 държави - Русия, Канада, САЩ, Япония и 10 страни-членки на Европейската космическа агенция (Белгия, Германия, Дания, Испания, Италия, Холандия, Норвегия, Франция, Швейцария и Швеция). \r\n\r\n САЩ планират да се откажат от МКС през 2024 г. или 2028 г., а причина за това е, че поддръжката на станцията ще се превърне във финансова пречка за реализирането на другите цели на НАСА - пращането на хора на Марс и на Луната. \r\n\r\n Експертите отбелязват, че МКС до голяма степен е изпълнила научната си роля и може би е дошло времето за конструиране на нещо ново. НАСА има план да изгради космическа станция в орбита около Луната. Тя би се превърнала в начална точка към създаването на постоянно обитаема база на нашия естествен спътник и евентуално в стартова точка на мисии към Марс. \r\n\r\n МКС е в орбита от 1998 година, а поддръжниците на удължаването на нейната експлоатация смятат, че към станцията могат да се прикрепят допълнителни модули, включително такива за осъществяването на производство в условията на безтегловност. \r\n \n\t\t\t\t\t\t", "date": "2019.03.25", "title": "Русия: МКС ще остане в орбита, дори и САЩ да се откаже от станцията"}
{"url": "http://www.bnews.bg/article/258829-shofyor_blasna_dete_na_peshehodna_pateka_v_sofiya", "text": "\n Тежък пътен инцидент е станал на бул. \"Александър Малинов\". Шофьор е блъснал 12-годишно дете, като според Фейсбук групата I see you KAT инцидентът е станал на пешеходна пътека. \r\n\r\n Сигналът към спешния телефон е подаден към 16 часа. \r\n\r\n От полицията обясниха, че шофьорът е останал на мястото на инцидента и дал обяснения пред органите на реда. \r\n\r\n На място веднага е пристигнала линейка, а детето е транспортирано към \"Пирогов\". По първоначални данни състоянието му е тежко. \r\n \n\t\t\t\t\t\t", "date": "2019.03.25", "title": "Шофьор блъсна дете на пешеходна пътека в София"}
{"url": "http://www.bnews.bg/article/258823-milen_tsvetkov_hodi_s_psiholozhka", "text": "\n Милен Цветков почти винаги е с различна жена, когато го снимат папараците на \"Уикенд\", но не защото е голям плейбой. Тези дни фотографите го засякоха и в компанията на неговата лична психотерапевтка Детелина Стаменова. Бившият водещ на Нова и настоящ мениджър в месокомбината на Димитър Пачеджиев получаваше съвети от специалистката в движение, докато крачеха по улицата. \r\nДвамата се движеха на дистанция, мушнали ръце в джобовете – сигурен знак, че отношенията им са само служебни и приятелски. Разходката им продължи около час, след което всеки пое в различна посока.  Щастливо омъжената майка на две деца Детелина Стаменова и Милен са си близки от години. Госпожата разбира от депресии, панически атаки, личен и професионален стрес и тревожности от различен тип. Тя има познания и по хранителните разстройства и консултира Цветков именно за тях. Ексводещият на Нова е предразположен към преяждане и напълняване и често се нуждае от съвети как да се бори с постоянния си глад. \r\nОще през пролетта на 2017 г. папараците заснеха един от уличните сеанси на Милен и Детелина. Тогава двамата пиха кафе в заведение на открито край Докторската градина и обсъдиха надълго и широко проблемите на мастития журналист. След като си побъбриха, брюнетката тръгна в посока жълтите павета, а Цветков – към жилището си.  \r\n  \r\n \n\t\t\t\t\t\t", "date": "2019.03.25", "title": "Милен Цветков ходи с психоложка"}
{"url": "http://www.bnews.bg/article/258825-bivsha_sadiyka_poema_vremenno_posta_na_tsetska_tsacheva", "text": "\n Зам.-министърът на правосъдието Десислава Ахладова е била назначена като временно изпълняващ длъжността министър на правосъдието, след като Цецка Цачева подаде оставка заради скандала с апартаментите на властта, съобщи вестник \"24 часа\". Информацията е потвърдена от институцията. \r\n\r\n Ахладова ще е на поста, докато Народното събрание гласува оставката на Цачева. \r\n\r\n Десислава Ахладова е един от тримата досегашни нейни заместници. Бивша съдийка от Перник, тя влезе политиката от председателското място в административния съд в града. Преди това е била 3 г. и началник на районния съд в миньорския град. Като зам. министър Ахладова отговаряше за дирекциите \"Българско гражданство\", \"Взаимодействие със съдебната власт\", Агенция по вписванията, Централния регистър на особените залози и др. \r\n\r\n След като още в петък миналата седмица Цецка Цачева обяви, че е поискала прокуратурата и КПКОНПИ да проверят сделката, чрез която е придобила скъп апартамент в елитния столичен квартал \"Изток\", в събота тя подаде оставка. Това се случи, след като беше привикана от премиера Бойко Борисов да даде обяснения. \r\n\r\n \"Съвестта ми е чиста, аз поисках проверка около обстоятелствата за придобиване на недвижимото ми имущество. Но докато тя трае, не желая забъркването на името ми в този случай да тежи на партия ГЕРБ и на премиера Борисов в предизборната обстановка, каквато считам, че е налице. Считам, че докато трае проверката не е редно да съм министър. Затова, докато бъде приета оставката ми ще използвам полагаемия ми се отпуск\", заяви Цачева, като увери, че не е вярно, че е купила жилището на занижени цени, сумата била за покупка \"на зелено\". \r\n\r\n Тя подчерта, че не е била принудена да подаде оставка, това било лично решение, което министър-председателят подкрепил. \r\n \n\t\t\t\t\t\t", "date": "2019.03.25", "title": "Бивша съдийка поема временно поста на Цецка Цачева"}
{"url": "http://www.bnews.bg/article/258831-kosovskiyat_premier_uvolni_zam_ministar_zaradi_komentari_za_nato", "text": "\n Косовският премиер Рамуш Харадинай уволни заместник-министъра на правосъдието Весна Микич, след като тя нарече операцията на НАТО срещу Югославия през 1999 г. \"планиран геноцид\", предаде Ройтерс и БТА. \r\n\r\n Микич е от сръбското малцинство в Косово, което съставлява около 5% от 1,8-милионното население на страната. \r\n\r\n \"НАТО извърши съзнателно планиран геноцид срещу суверенна държава, която се бореше с албанския тероризъм в собствените си граници\", написа Микич във Фейсбук в неделя по повод 20 години от началото на натовските бомбардировки. \r\n\r\n НАТО предприе въздушни удари през 1999 г. срещу тогавашна Съюзна република Югославия, съставена от Сърбия и Черна гора, за да прекрати конфликта между сръбските сили за сигурност и косовските албанци, борещи се за независимост. След 78 дни бомбардировки според условията на примирието тогавашният югославски президент Слободан Милошевич нареди на сръбските части да се изтеглят от Косово, а Косово бе поставено под контрола на НАТО. \r\n\r\n Изявлението на Микич бе критикувано в населеното главно с албанци Косово, където повечето хора одобряват операцията на НАТО, сложила край на двегодишния конфликт и разчистила пътя за обявяване на независимост на Косово през 2008 г. В страната все още има около 4000 войници от НАТО. \r\n\r\n \"В правителството на Косово няма място за хора, независимо от етническата им принадлежност, които очернят нашите общи евроатлантически ценности\", заяви Харадинай. \r\n\r\n Микич не е коментирала уволнението. \r\n\r\n Над 13 000 души, главно етнически албанци, бяха убити през войната от 1998-1999 г. \r\n\r\n Косово е признато за суверенна държава от САЩ и повечето страни от Европейския съюз, но Сърбия и главните й съюзници Русия и Китай отказват да признаят независимостта му. \r\n \n\t\t\t\t\t\t", "date": "2019.03.25", "title": "Косовският премиер уволни зам.-министър заради коментари за НАТО"}
{"url": "http://www.bnews.bg/article/258804-mey_podava_ostavka_ako_evroskeptitsite_podkrepyat_sdelkata_y_za_brekzit", "text": "\n Премиерът на Великобритания Тереза Мей е заявила пред британски депутати, които подкрепят Брекзит, че ще подаде оставка, ако гласуват за сделката й за Брекзит с ЕС, която на два пъти беше отхвърлена, съобщава \"Ройтерс\", позовавайки се на ITV. \r\n\r\n Съобщиха ми, че Тереза Мей е заявила пред Борис Джонсън, Иън Дънкън Смит, Стив Бейкър, Джейкъб Рийс-Мог и Дейвид Дейвис в резиденция \"Чекърс\", че тя ще подаде оставка, ако подкрепят споразумението й,включително и предпазния механизъм, който мразят, обяви представител на британската медия. \r\n\r\n Мей не е конкретизирала, няма голямо доверие, че тя действително ще подаде оставка, допълва ITV. \r\n \n\t\t\t\t\t\t", "date": "2019.03.25", "title": "Мей  подава оставка, ако евроскептиците подкрепят сделката й за Брекзит\r\n"}
{"url": "http://www.bnews.bg/article/258828-zam_ministar_na_valeri_simeonov_tsafna_v_shemata_apartament_geyt", "text": "\n След като вчера журналистът Димитър Байрактаров разобличи министър Каракачанов за участие в схемата апартамент гейт, днес в списъка цъфна и зам. министъра на енергетиката Красимир Първанов. \r\n\r\n Първанов е лично предложение на Валери Симеонов от квотата на НФСБ, въпреки, че никога не е членувал в партията. Освен Първанов Валери Симеонов предложи и Ангел Попов за зам. министър транспорта, който пък вече е подсъдим по заведено наказателно дело. \r\n\r\n С апартамент чрез престъпление се е сдобил и друго протеже на Симеонов областния управител на Стара Загора Гергана Микова. От наказателна отговорност Микова се спаси поради изтичане на давностния срок, но апартаментът ѝ вероятно ще бъде отнет в полза на държавата като имущество придобито по престъпен начин ако КПКОНПИ се самосезира. \r\n\r\n Хвърляйки бегъл поглед върху фактите човек може да остане с впечатление, че така наречените \"патриоти\" са една добре организирана престъпна група, която се интересува единствено от  личното си забогатяване. \r\n\r\n Според запознати, за да разсее облаците Симеонов и протежето му  Касабов вдигат врява в приближени сайтове като защитават вече разобличени министри и политици начело с Цветан Цветанов. Интересен факт е, че Симеонов и Касабов нападат яростно премиерът Борисов, който взе радикални мерки и започна да отстранява уличените министри. \r\n\r\n Вместо обаче да получи подкрепа, Борисов получи солидна порция оплюване от Симеонов и Касабов, вероятно по почина крадецът вика, дръжте крадеца! \r\n  \r\n \n\t\t\t\t\t\t", "date": "2019.03.25", "title": "Зам. министър на Валери Симеонов цъфна в схемата апартамент гейт! "}
{"url": "http://www.bnews.bg/article/258827-radev_ot_egipet_veche_kazah_che_partiite_tryabva_da_se_chistyat_ot_korumpirani_kadri", "text": "\n Президентът Румен Радев пристигна на официално посещение в Египет заедно със съпругата си Десислава Радева. \r\n\r\n \"Египет има ключова роля в региона в борбата срещу тероризма, организираната престъпност, радикалния ислям и нелегалната миграция. Затова и сътрудничеството с Египет е важно за нашата национална и европейска сигурност\", коментира той пред журналисти в Кайро, цитиран от кореспондента на БТА. \r\n\r\n \"Египет е и най-големият наш търговско-икономически партньор за региона на Близкия изток и цяла Африка. Стокообменът вече надхвърли един милиард долара, но има още по-голям потенциал за развитие, затова с мен водя внушителна бизнес делегация във важни области от взаимен интерес. Но диалогът и взаимното доверие на високо политическо ниво са много важно условие този потенциал да се развива\", добави държавният глава. \r\n\r\n По думите на Радев има очаквания за редица споразумения, за сключване на договори от представители на нашия бизнес с египетския бизнес. \r\n\r\n \"Тези дни са много важни, програмата е наситена, има и бизнес форум, отделни контакти. Очаквам наистина добри сделки\", подчерта той. \r\n\r\n В отговор на въпрос как ще коментира оставките, които правосъдният министър Цецка Цачева и зам.-министърът на спорта Ваня Колева подадоха заради скандала със скъпите им апартаменти на занижени цени, президентът отговори, че не е дошъл в Египет за да коментира това. Но все пак каза, че позицията му винаги е била принципна: \r\n\r\n \"Преди два месеца по време на моя годишен отчет много ясно заявих, че партиите, които искат да видят себе си на бъдещия политически хоризонт, трябва сами да се чистят от корумпирани и некомпетентни кадри с управленски амбиции, а не да чакат да гърмят скандали и да ги гасят с оставки\". \r\n\r\n Румен Радев подчерта, че това се отнася за всички партии. \r\n\r\n   \r\n \n\t\t\t\t\t\t", "date": "2019.03.25", "title": "Радев от Египет: Вече казах, че партиите трябва да се чистят от корумпирани кадри"}
{"url": "http://www.bnews.bg/article/258818-rumanskite_vlasti_sa_otkrili_nad_800_kg_kokain_v_preobarnata_lodka_na_plazh", "text": "\n Румънските власти разкриха тези дни в източния окръг Тулча второто по обем количество наркотици, залавяно в страната. Това заяви днес министърът на вътрешните работи Кармен Дан при представяне на равносметка за работата на румънската полиция през 2018 г., съобщава Аджерпрес и БТА. \r\n\r\n Кармен Дан коментира откритите на 23 март т.г. над 800 килограма кокаин в преобърната моторна лодка на плаж между селищата Сфънту Георге и Сулина. Наркотиците били опаковани в 36 пакета, а според оценки на властите стойността им възлиза на неколкостотин милиона евро. Министърът на вътрешните работи уточни, че с този случай се занимава Дирекцията за разследване на престъпленията на организираната престъпност и тероризма. \r\n\r\n \"Радваме се, че все пак това е разкритие, което, ако не се лъжа, е второто най-голямо количество наркотици, залавяно в Румъния\", заяви Кармен Дан. \r\n \n\t\t\t\t\t\t", "date": "2019.03.25", "title": "Румънските власти са открили над 800 кг кокаин в преобърната лодка на плаж"}
{"url": "http://www.bnews.bg/article/258837-nad_1000_sluchaya_na_ebola_sa_registrirani_v_kongo", "text": "\n Броят на случаите на продължаващата 8 месеца епидемия от ебола в Демократична република Конго вече надхвърлят 1000, почти две трети от които са били фатални, сочат нови данни на здравното министерство, предаде АФП. \r\n\r\n „Общият брой е 1009 случая, от които 629 фатални“, съобщи ведомството, предаде БНР. \r\n\r\n Огнището бе регистрирано на 1 август в провинция Северно Киву, а по-късно се разпространи в съседната Итури, съобщи Националното радио. \r\n\r\n През 2014-2016 г. епидемия от ебола в Гвинея, Либерия и Сиера Леоне отне живота на 11 308 души. \r\n\r\n Вирусът за първи път бе открит през 1974 г. в селище край конгоанската река Ебола, на която бе наречено заболяването. \r\n \n\t\t\t\t\t\t", "date": "2019.03.25", "title": "Над 1000 случая на ебола са регистрирани в Конго"}
{"url": "http://www.bnews.bg/article/258815-ot_levski_otrekoha_za_hubchev_dermendzhiev_nareche_sluha_stranen", "text": "\n Ръководството на Левски категорично отрече слуховете, че националният селекционер Петър Хубчев ще поеме \"сините\" от утре, а Георги Дерменджиев ще бъде освободен след само 6 мача начело. \r\n\r\n Изпшълнителният директор Павел Колев заяви пред \"Дарик радио\": \r\n\r\n \"Това е абсолютна спекулация. Георги Дерменджиев е треньор на Левски, не е преговаряно с друг за неговата позиция\". \r\n\r\n Треньорът Дерменджиев пък бе потърсен от \"Спортал\", като заяви: \r\n\r\n \"Никой не е говорил с мен. Не знам за треньорска смяна. Странно, че точно преди мача на националния отбор излиза подобна информация. От ръководството на Левски да излязат и да кажат какво се случва. Тази сутрин проведох тренировка с футболистите\". \r\n\r\n Слуховете отрече и спряганият на нов национален селекционер Красимир Балъков, който към момента е треньор на Етър. \r\n \n\t\t\t\t\t\t", "date": "2019.03.25", "title": "От Левски отрекоха за Хубчев, Дерменджиев нарече слуха странен"}
{"url": "http://www.bnews.bg/article/258816-boy_v_komunata_na_otets_ivan_namushkaha_s_nozh_mlad_mazh", "text": "\n Скандал посред бял ден в една от къщите на отец Иван в монтанското село Якимово е прераснал в бой. В схватката възрастен мъж от комуната е наръгал с нож 22-годишен младеж, съобщиха от полицията. \r\n\r\n Битката се е разразила в ранния следобед в неделя. Според местни жители от дома, където живеели Ивелина М. (40 г.) и синът й Димитър И., в почивния ден се носел силен шум и съседът им Румен Р. (63 г.) отишъл и направил забележка на младия мъж. Двамата обаче се скарали и размахали юмруци. В мелето Румен Р. измъкнал кухненски нож и пробол противника си в корема. \r\n\r\n Раненият е бил транспортиран до Центъра за спешна помощ в близкия град Вълчедръм, а оттам го изпратили в болницата в Монтана, където го оперирали и настанили на лечение. Животът му е вън от опасност, казаха медиците. \r\nНа местопроизшествието е извършен оглед и е образувано досъдебно производство. 63-годишният мъж е задържан за 24 часа в полицията в Лом. \r\n \n\t\t\t\t\t\t", "date": "2019.03.25", "title": "Бой в комуната на отец Иван, намушкаха с нож млад мъж"}
{"url": "http://www.bnews.bg/article/258817-maykal_buble_idva_semeyno_v_balgariya", "text": "\n Световноизвестният изпълнител Майкъл Бубле идва в България. Канадската звезда ще пристигне за първи път в София, заедно с жена си и децата си. Той ще изнесе за първи път концерт в България, а ще го придружават съпругата му Лусиана и децата им—Ноа Елиас и 7-месечното бебе Вида. \r\nНосителят на четири награди „Грами” ще изнесе концерт на 14 септември. Специално за него зала „Арена Армеец” е с ограничен капацитет—едва 10 000 места и то седящи, пише „Телеграф”. \r\nЦените на билетите са между 140 и 280 лв. Това е първият концерт на Бубле за европейското му турне, което започва именно от София. През февруари Майкъл стартира световно турне, което преминава през Северна Америка и Канада. То приключва в Квебек на 3 август. \r\nНа 14 септември изпълнителят ще пее в София, а след това в Загреб, Полша, Германия, Дания, Испания, Италия и други европейски държави. \r\nПрез 2016 година Бубле се оттегли от активна кариера, след като бе оповестено, че синът му Ноа има рак на черния дроб. Ужасяващата диагноза съсипа родителите му, които обявиха, че се оттеглят, за да се погрижат за детето си. Малчуганът обаче премина успешно лечението си и вече добре, като последните изследвания не показват и следа от заболяването. \r\n„Семейството ми, с любовта, която ми дава, създава и моята броня за пред другите. Така е през целия ми живот и кариера, без значение кога и колко успешен съм бил”, споделя певецът. \r\n  \r\n \n\t\t\t\t\t\t", "date": "2019.03.25", "title": "﻿﻿Майкъл Бубле идва семейно в България "}
{"url": "http://www.bnews.bg/article/258814-piyan_se_kachi_zad_volana_s_dve_detsa_v_kolata_i_se_zabi_v_darvo_v_ruse", "text": "\n Трима души, сред които и две деца, са пострадали при катастрофа на бул. \"Христо Ботев\" в Русе. \r\nПроизшествието е станало около 15:00 ч.в неделя. За изясняването му е изпратен екип пътна полиция. Униформените са установили, че лек автомобил \"Форд Ескорт\" с русенска регистрация, управляван от 29-годишен мъж от Русе, след като е напуснал пътното платно вдясно, се е блъснал в оградата на автокъща, после е продължил движението си и се е спрял в обработваемата земеделска градина на съседния имот.  \r\nМеждувременно той дори е повалил оградата и на двора, и буквално отсякъл част от дърво, до което автомобилът е спрял. \r\nЕдното от децата - на 9 години, е прието в болница, а другото е без сериозни рани. \r\n \n\t\t\t\t\t\t", "date": "2019.03.25", "title": "Пиян се качи зад волана с две деца в колата и се заби в дърво в Русе"}
{"url": "http://www.bnews.bg/article/258812-bozhidara_bakalova_oshte_obicha_mazha_na_tsetsi_krasimirova", "text": "\n Божидара Бакалова призна, че още има чувства към бъдещия съпруг на Цеци Красимирова. Всеизвестен факт е, че блондинката имаше няколкогодишна връзка с Майкъл Струмейтис, след като той се раздели с манекенката.  Според слуховете Цеци и до днес ревнува от Божидара. По тази причина на сватбата й през май не са поканени нито Ивайла, нито сестра й, тъй като не искала да помрачава сватбения си ден с лоши спомени, пише „България днес”. \r\nБожидара пък от своя страна наля масло в огъня с признанието, че още пази топли чувства към милионера. „Майкъл е моят последен приятел. \r\nИмахме щастлива връзка. Той има невероятно сърце. \r\nМайкъл, ти си ангел и вече почти женен мъж. Нека Господ благослови и двама ви”, написа Божидара. Тя подчерта, че няма конфликт между нея и Цеци Красимирова. И допълни, че още обича Майкъл, но само като приятел. \r\n  \r\n \n\t\t\t\t\t\t", "date": "2019.03.25", "title": "Божидара Бакалова още обича мъжа на Цеци Красимирова"}
{"url": "http://www.bnews.bg/article/258819-chudo_konchita_vurst_stana_mazh", "text": "\n „Като Кончита получавам всичко, което ми е нужно – слава, пари, внимание, фотосесии, нескончаеми покани за интервюта. В мен обаче продължава да живее и Томас, скромно и скучно момченце”. Така астрийският изпълнител Томас Нойвирт коментира раздялата с образа на Кончита Вурст. \r\n\r\n „Един ден, когато се превърна в гаден, стар трансджендър, Кончита ще си отиде и ще остане само Том”, сподели преди години астрийският изпълнител. Явно този момент е настъпил, защото от жената с брадата няма и помен, пише „Телеграф”. \r\n\r\n През 2014 година, Кончита Вурст се превърна в сензация и стана хит на „Евровизия”, появявайки се с рокля, гъсти черни кичури и брада. \r\n\r\n Ексцентричния изпълнител публикува в личния си инстаграм профил поредица от мъжки снимки тези дни, с които бележи пълната си промяна. \r\n\r\n Допреси няколко седмици той се подвизаваше с дълга черна коса и брада, като обяви, че смята да убие Кончита. След това грейна отново с рокля и черна брада, но вече с обръсната глава. \r\n\r\n Към днешна дата музикантът е с платиненоруса коса, брада и спортни дрехи. И изглежда толкова много като възрастен мъж, че не оставя никакви съмнения за пола си. \r\n\r\n „Преди няколко дни беше красиа брюнетка, после подстрига косата си късо. Накрая нула номер, а сега си блондин. Не знам какво си”, коментира фен на противоречивата Кончита. \r\n\r\n  В последно време Томас Нойвирт упорито променя визиите си и явно не е решил какъв иска да бъде. През февруари тази година той обръсна главата си и сподели това с всичките си фенове в социалните мрежи. \r\n\r\n И ако доскоро дългите рокли и изрязаното деколте бяха запазена марка на Кончита, то русите кичури, брадата и раздърпаните дрехи явно са новият стил за Томас Нойвирт. \r\n \n\t\t\t\t\t\t", "date": "2019.03.25", "title": "ЧУДО: Кончита Вурст стана мъж "}
{"url": "http://www.bnews.bg/article/258822-niki_iliev_se_okaza_negramoten", "text": "\n Ники Илиев шокира с елементарни правописни грешки. Оказва се, че режисьорът не знае как се образува множествено число в българския език – нещо, което се учи още в 5-и клас. \r\nДумата „героите” той написа на страницата си във Фейсбук не с „и” а с „й”. Повод да лъсне лошият му правопис стана кастинг за актьори, който младият режисьор прави за нов филм. Той сподели, че търси млада жена и не толкова млад мъж, а кандидати за кино слава се втурнаха да му задават всевъзможни въпроси по темата.  \r\n„Здравейте. Понеже съм на снимки по цял ден за съжаление нямам да отговарям на коментари и въпроси. За това тези дни ще пуснем нов пост с повече подробности за геройте, видео кастинг, друга дата и така. Благодаря за интереса”, написа Ники. В този иначе кратък текст се откриват няколко пропуска от началното му образование. Освен гафа с множественото число се вижда пропусната запетая, думата „затова” трябва да е написана слято, „нямам” трябва да е „няма”, а при по-сериозно вглеждане може да се види и друг правописен проблем, забеляза \"Уикенд\".  \r\n„Странно е толкова интелигентен на вид актьор, творец, сценарист, млад човек с потекло и висше образование да има проблеми с грамотността”, смятат зрителите на филмите на Илиев. \r\n \n\t\t\t\t\t\t", "date": "2019.03.25", "title": "Ники Илиев се оказа неграмотен "}
{"url": "http://www.bnews.bg/article/258813-eksperti_ochakvat_spad_na_ikonomikata_v_sasht", "text": "\n Американски бизнес икономисти прогнозират сериозно забавяне в икономическия растеж на САЩ през следващите две години, което е в рязък контраст с предвижданията на администрацията на президента на САЩ Доналд Тръмп, която очаква икономиката да се ускори през тази и следващата години. Това сочи публикуваното днес последно проучване на Националната асоциация за бизнес икономика, цитирано от Асошиейтед прес. \r\n\r\n Всички икономисти от асоциацията прогнозират, че растежът, измерван чрез брутния вътрешен продукт, ще достигне до скромните 2,4 процента през тази година и само 2 процента през 2020 година. Сред ключовите фактори за слабата им оценка е забавянето на икономиката в световен план и настоящите търговски конфликти между администрацията на Тръмп и някои основни търговски партньори. \r\n\r\n Бизнес анализаторите все още твърдят, че е малко вероятно скоро да има рецесия. \r\n\r\n Икономическият растеж през 2018 година е възлизал на 2,9 процента, се посочва в оценката на американското правителство. \r\n \n\t\t\t\t\t\t", "date": "2019.03.25", "title": "Експерти очакват спад на икономиката в САЩ"}
{"url": "http://www.bnews.bg/article/258810-ek_vazmozhni_sa_zatrudneniya_pri_preminavaneto_na_granitsata_ako_velikobritaniya_napusne_es_bez_sporazumenie", "text": "\n Европейската комисия предупреди, че ако Великобритания напусне ЕС без споразумение, преминаването на границата между Общността и Обединеното кралство може да бъде затруднено след 12 април. \r\nОтблязва се, че ЕС е предприел всички необходими мерки за избягване на допълнителните затруднения, но при подобно развитие ще бъдат въведени незабавно задълбочени митнически и паспортни проверки. Уточнява се, че това неминуемо би довело до значително повишаване на времето за пресичане на границата между ЕС и Великобритания. \r\nКомисията допълва, че все още не са приети мерките, свързани с бюджета на ЕС и визите за британски граждани. ЕК изразява очакването тези мерки да бъдат приети навреме, след като се изяснят намеренията на Лондон. \r\nГоворител на комисията определи като \"многосказателни\" картините от похода във Великобритания с настоявания за нов референдум за членството в ЕС. Свободата на изразяване е основно право в ЕС, коментира той.  \r\nЕдинственият ни събеседник е британското правителство. Докато то не ни каже друго, работим с разбирането, че Великобритания ще напусне ЕС. Работим с намерението да допринесем за оттегляне със споразумение, при пълна готовност за всякакво развитие, включително най-лошото, допълни той.  \r\n \n\t\t\t\t\t\t", "date": "2019.03.25", "title": "ЕК: Възможни са затруднения при преминаването на границата, ако Великобритания напусне ЕС без споразумение"}
{"url": "http://www.bnews.bg/article/258808-piyan_razbi_litseto_na_politsay_v_razgrad", "text": "\n Полицай пострада при посещение на сигнал за семеен скандал в Разград. Около 21:30 часа на 24 март в блок \"Млади семейства\" възниква разправия между 33-годишен мъж и 34-годишната му съпруга. \r\n\r\n При пристигането на патрулния полицейски екип мъжът, във видимо нетрезво състояние, отправял закани за саморазправа към униформените, отказал да изпълни полицейските разпореждания и нанесъл удар с глава в лицето на единия от служителите. \r\n\r\n Пострадалият е откаран в МБАЛ-Разград с разкъсно-контузна рана на лявата ноздра и устната. Срещу извършителя на хулиганската проява е отпочнато бързо производство по чл.325, ал.2 от НК. \r\n \n\t\t\t\t\t\t", "date": "2019.03.25", "title": "Пиян разби лицето на полицай в Разград\r\n"}
{"url": "http://www.bnews.bg/article/258811-misis_balgariya_roksana_kirilova_podkrepi_blagotvoritelna_initsiativa_na_ritsarite_na_malta_u_nas", "text": "\n Мисис България Роксана Кирилова в първата благотворителна инициатива на Рицарите на Малта у нас (Снимки) \r\n\r\n Носителката на титлата \"Мисис България Земя 2018\" Роксана Кирилова се включи в първата благотворителна инициатива на Рицарите на Малта у нас, която се проведе преди дни в столичен хотел.   \r\n\r\n Тя бе поканена да участва в пролетната благотворителна вечер - “ Да помогнем на децата да сбъднат своите мечти”, като член на дамския клуб „Бизнес на високи токчета“ и участва в благотворителния търг на картини, икони и томбола. \r\n\r\n Роксана Кирилова бе в компанията на представители на бизнеса, симпатизанти и гости на ордена. Набраните средства ще бъдат дарени за подкрепа на талантливи деца в неравностойно положение и по-конкретно за Детската школа по иконопис „Захари Зограф” към Енорийския център при храм „Покров Богородичен“ в столицата“. \r\n\r\n „Чувството да знаеш, че даряваш бъдеще , сбъднати мечти и детски усмивки е неописуемо. Поласкана съм от поканата да подкрепя първото официално събитие на Велик Приорат България на Суверенен Орден на Св. Йоан от Йерусалим, Рицари на Малта след неговото учредяване в края на миналата година. Орденът има Велики Приорати и Командерии в повече от 50 страни в света и се ползва с авторитета и официалното признание на международната общност в лицето на Организацията на обединените нации“, споделя Роксана Кирилова. \r\n\r\n Миската подкрепя и подпомага различни благотворителни кампании. Преди Коледа тя бе част от \"Операция плюшено мече\", която се провежда всяка година. Роксана и 7- годишният й син закупиха, опаковаха и изпратиха подаръци в дома за социално слаби деца в родния й град Силистра. \r\n\r\n  „Синът ми,  който е на 7 години ми помага винаги в това начинание, защото искам да го науча да цени това, което има, и да му покажа, че човек винаги трябва да помага, когато има възможност. Отговорността и благодарността те правят истински човек“, казва Роксана Кирилова. \r\n \n\t\t\t\t\t\t", "date": "2019.03.25", "title": "Мисис България Роксана Кирилова подкрепи благотворителна инициатива на Рицарите на Малта у нас "}
{"url": "http://www.bnews.bg/article/258803-izvanredno_zadarzhaha_zam_direktora_na_mvr_blagoevgrad_georgi_kyosev", "text": "\n Служители на \"Вътрешна сигурност\" току-що изведоха зам.-шефа на ОД на МВР Благоевград Георги Кьосев от апартамента му в жк. \"Еленово\". Той успя само да каже, че не знае какво се случва и ще разкаже пред медиите по-късно. Той е отведен в сградата на полицията за разпит. \r\n \n\t\t\t\t\t\t", "date": "2019.03.25", "title": "ИЗВЪНРЕДНО! Задържаха зам.-директора на МВР Благоевград Георги Кьосев "}
{"url": "http://www.bnews.bg/article/258801-parvi_snimki_ot_svatbata_na_sofi_marinova", "text": "\n Софи Маринова и съпругът ѝ Гринго вдигнаха трето парти за сватбата си. \r\n\r\n В началото на февруари двамата подписаха пред роднини и близки приятели в ритуалната зала на бул. \"Витоша\". Кумове бяха Преслава и приятелят ѝ Павел. На сватбата присъства и синът на певицата - Лоренцо. Софи Маринова избра рокля от София Борисова. Дизайнерката бе сред шаферките заедно с прочутата носителка на титлата \"Мисис баба\" Дони Василева и кметицата на Владая Таня Иванова. \r\n\r\n По-миналата седмица шаферките на фолк певицата организираха изненадващо за нея моминско парти. Дамите обиколиха нощна София в екстравагантна бяла лимузина и си направиха няколко фотосесии. Накрая вдигнаха купон в хотел. Младоженецът Гринго дойде последен, за да отведе Софи в специално приготвен за двамата апартамент. \r\n\r\n В неделя те вдигнаха и купон по повод сватбата, на който поканиха повече приятели и колегите на Маринова. Под звуците на духов оркестър младоженецът отиде да вземе кумовете Преслава и Павел от домът им, отново с бяла лимузина. Тримата трябваше да откупят булката Софи, грижливо пазена от своите шаферки, писа life.dir.bg. \r\n\r\n Следващата спирка по пътя към олтара бе дворецът \"Врана\", където сватбарите спряха за фотосесия. Гостите поздравиха младоженците и кумовете, минавайки по червен килим. Софи и Гринго отново си казаха \"да\" и заедно с кумовете пуснаха бели гълъби, символ на святост и ново съвместно начало. \r\n\r\n Щастливата булка грееше в романтична, обемна рокля в цвят off white с дълъг шлейф от шаферката София Борисова. Тоалетът е обшит в долната част с множество копринени цветя, комбинирани с изящни листа от нежен тюл. Повече от 2 месеца отне изработката на сватбената рокля, обсипана с изкрящи кристали Swarovski. Над 700 различни по големина цветя разцъфват върху нея, а 4 метровия воал е обшит с хиляди кристали и мъниста. Дизайнерката изработи и роклите на шаферките и на кумата Преслава. Снимки вижте  \r\n  \r\n \n\t\t\t\t\t\t", "date": "2019.03.25", "title": "Първи снимки от сватбата на Софи Маринова"}
{"url": "http://www.bnews.bg/article/258805-mey_podava_ostavka_ako_evroskeptitsite_podkrepyat_sdelkata_y_za_brekzit", "text": "\n Премиерът на Великобритания Тереза Мей е заявила пред британски депутати, които подкрепят Брекзит, че ще подаде оставка, ако гласуват за сделката й за Брекзит с ЕС, която на два пъти беше отхвърлена, съобщава \"Ройтерс\", позовавайки се на ITV. \r\n\r\n Съобщиха ми, че Тереза Мей е заявила пред Борис Джонсън, Иън Дънкън Смит, Стив Бейкър, Джейкъб Рийс-Мог и Дейвид Дейвис в резиденция \"Чекърс\", че тя ще подаде оставка, ако подкрепят споразумението й,включително и предпазния механизъм, който мразят, обяви представител на британската медия. \r\n\r\n Мей не е конкретизирала, няма голямо доверие, че тя действително ще подаде оставка, допълва ITV. \r\n \n\t\t\t\t\t\t", "date": "2019.03.25", "title": "Мей  подава оставка, ако евроскептиците подкрепят сделката й за Брекзит\r\n"}
{"url": "http://www.bnews.bg/article/258809-piyan_razbi_litseto_na_politsay_v_razgrad", "text": "\n Полицай пострада при посещение на сигнал за семеен скандал в Разград. Около 21:30 часа на 24 март в блок \"Млади семейства\" възниква разправия между 33-годишен мъж и 34-годишната му съпруга. \r\n\r\n При пристигането на патрулния полицейски екип мъжът, във видимо нетрезво състояние, отправял закани за саморазправа към униформените, отказал да изпълни полицейските разпореждания и нанесъл удар с глава в лицето на единия от служителите. \r\n\r\n Пострадалият е откаран в МБАЛ-Разград с разкъсно-контузна рана на лявата ноздра и устната. Срещу извършителя на хулиганската проява е отпочнато бързо производство по чл.325, ал.2 от НК. \r\n \n\t\t\t\t\t\t", "date": "2019.03.25", "title": "Пиян разби лицето на полицай в Разград\r\n"}
{"url": "http://www.bnews.bg/article/258802-dzhizasa_blesna_v_krimi_poreditsata_elementarno_uotsan", "text": "\n Името на бившия ни национал се мярва като татуировка върху шията на бандит от чеченски произход в седмия епизод на крими поредицата. \r\nБлагой Георгиев има участие в прочутия по цял свят американски сериал „Елементарно, Уотстън”. Бившият ни футболен национал не присъства с лицето си в хитовата кримка, но името му се появява в един от епизодите. В седмата серия от първия сезон на поредицата сред отрицателните герои е чеченският бандит Виктор Нардин. Той е татуиран от главата до петите, а ченгетата и д-р Джоан Уотсън се чудят какво ли значат надписите по тялото му. Гениалният сътрудник на полицията Шерлок обаче бързо разрешава загадката. \r\n„Това са надписи на кирилица. По шията са изписани имената на всички футболисти от отбора на „Терек” (Грозни)”, разяснява топдетективът. \r\nЕпизодът е излъчен на 15 ноември 2012 г., а заснет по-рано същата есен – през септември. По това време и нашият Джизъс играеше в „Терек” и дори беше капитан на отбора и любимец на президента на Чечня Рамзан Кадиров. Благой се подвизаваше в Грозни от 2009-а до самия край на 2012-а и е напълно логично неговото име да е било изписано върху кожата на гангстера Нардин.   \r\nВ България „Елементарно, Уотсън” се излъчва по два телевизионни канала. Епизоди вървят и по AXN с надписи, и по FOX Crime с дублаж. Главната мъжка роля в поредицата се изпълнява от британския чешит Джони Лий Милър, а негова партньорка на екрана е мегазвездата Луси Лиу.  \r\nНови серии на криминалната сага се произвеждат и до днес. Това хич не радва изпълнителката на ролята на Джоан Уотсън – тя се надяваше продуцентите да обявят финал още преди 3 години. „Когато през 2015-а станах майка, си мислех, че ще снимаме само още един сезон на „Елементарно”, а после ще се посветя изцяло на сина си Рокуел. Да, ама не, сериалът ме ангажира и досега. Дори съм загубила надежда, че скоро ще свърши, а толкова ми се иска да прекарвам повече време с детето си…”, споделяла е в интервю Луси Лиу. \r\nМалкият й наследник още няма навършени 4 години, но вече говори на два езика. Момченцето усвоило думички на китайски покрай известната си родителка. Актрисата, която през 2018-а стана на 50, често приказвала на детето си на мандарин, твърдят хора от най-близкото й приятелско обкръжение.   Самата Луси е родена в Ню Йорк, но родителите й са китайци. До 6-годишна възраст Лиу не знаела и бъкел английски, признавала е самата тя, пише \"Уикенд\". \r\n  \r\n \n\t\t\t\t\t\t", "date": "2019.03.25", "title": "Джизъса блесна в крими поредицата „Елементарно, Уотсън”\r\n"}
{"url": "http://www.bnews.bg/article/258796-kandidatat_na_sds_za_evrolistata_na_gerb_izbyaga", "text": "\n СДС остана без кандидат за евроизборите в листата на ГЕРБ, след като неочаквано първият преговарящ на България с ЕС, бивш външен министър, експредседател на Столичния общински съвет и лидер на групата на СДС в него Владимир Кисьов, който миналата седмица беше представен в централата на управляващата партия, се оттегли, съобщи bTV. \r\n\r\n Кисьов е бивш шеф на Столичния общински съвет по време на първия мандат на Бойко Борисов като кмет. Лидерът на сините Румен Христов получи на 15 март мандат от Националния съвет на СДС за преговори за коалиция с ГЕРБ. \r\n\r\n \"Ние сме демократична формация и има различни мнения, но аз смятам, че ще бъде одобрена коалицията със сериозно мнозинство”, заяви Румен Христов. \r\n\r\n От вчера в СДС започнаха номинациите за две места в евролистата на ГЕРБ, които ще се проведат по съкратената процедура поради липса на технологично време. Това трябва да стане до вторник. \r\n \n\t\t\t\t\t\t", "date": "2019.03.25", "title": "Кандидатът на СДС за евролистата на ГЕРБ избяга!"}
{"url": "http://www.bnews.bg/article/258783-eva_veselinova_spi_s_zhenen_produtsent", "text": "\n Ева Веселинова май е намерила любовта. Журналистката, която е сред коментаторите в предаването „На кафе”, сама създаде повод за слуха след като преди дни сподели своя снимка във фейсбук профила си. \r\nБлондинката позира за кадъра с широки дънки, които изглежда не са нейни, и мъжка риза, завързана на кръста и с нагънати ръкави. Коментарът на Ева подсили впечатлението: „Било модерно с мъжки дрехи да се ходи... Абе, удобно е! Ако ме видите така, значи не съм спала в нас”.  \r\nСпоред все по-упоритите слухове, Ева има страстна връзка с тв продуцент. Той обаче е семеен и няма как да афишира отношенията си с нея. Красавицата много искала да е официално с него, но засега тази ситуация я устройвала, пише \"Уикенд\". \r\n \n\t\t\t\t\t\t", "date": "2019.03.25", "title": "Ева Веселинова спи с женен продуцент "}
{"url": "http://www.bnews.bg/article/258795-tsetsi_krasimirova_s_ludo_mominsko_parti_u_nas", "text": "\n Моделът Цеци Красимирова направи моминско парти в София. \r\n\r\n През май красавицата се омъжва в Барселона за американския милионер Майкъл Струмейтис, но реши моминското парти да бъде на родна земя. То продължи 5 дни, като специалната вечер била само една. Компания й правели 9 от най-близките й приятелки. Сред тях разбира се, била моделката Кристина Милева и дъщерята на Цеци – Джудит. За голямото парти Цеци заложила на кожен панталон и корсет. На съседната маса в заведението била певицата Мария Илиева, която веднага отишла да поздрави бъдещата булка. \r\n\r\n През останалото време, което прекарала у нас Красимирова използвала за пробите за булчинската рокля и обувките, тъй като и двете неща се правят по поръчка у нас. Според запознати венчавката ще се състои на 12 май в старинен замък в Барселона, пише „Телеграф“. \r\n \n\t\t\t\t\t\t", "date": "2019.03.25", "title": "Цеци Красимирова с лудо моминско парти у нас"}
{"url": "http://www.bnews.bg/article/258794-sagata_s_imotite_prodalzhava_i_hampartsumyan_s_imot_na_tsena_pod_pazarnata", "text": "\n Пореден скандален епизод от драмата \"Апартаментгейт\" излезе на бял свят. Този път той е свързан с все още главния изпълнителен директор и председател на Управителния съвет на \"Уникредит Булбанк\" Левон Хампарцумян, пише Actualno.com. \r\n\r\n Според публикация в сайта за разследваща журналистика „Биволъ“ Хампарцумян се е сдобил с апартамент от строителната фирма \"Артекс\" на ул. „Тинтява“ в столичния квартал „Дианабад“. Това обаче е станало на тройно по-ниска цена от принципната за региона. Банкерът купува 420 000 лева за 326 кв. метра т.е. 660 евро на квадратен метър - в сграда \"Виделина\", където според \"Биволъ\" апартамент от 75 квадратни метра с гараж от 24 квадратни метра струва 220 000 евро. \r\n\r\n Сайтът за разследваща журналистика обаче посочва, че сделката за апартамента на Хампарцумян е завършена в деня, в който \"Уникредит Булбанк\" одобрява кредит от 28 359 535 лева за фирма \"Крон 21\" (28.06.2018). Става въпрос за договорна ипотека върху имот за застрояване с площ 9911 кв. метра на бул. Г.М. Димитров в \"Дианабад\". Около месец по-късно „Крон 21“ бива придобита от \"Артекс Инженеринг\". \r\n\r\n Практиката в банковата сфера е заеми за такава голяма сума да се одобряват от колективен орган на съответната банка т.е. не еднолично. Actualno.com се свърза с пресцентъра на \"Уникредит Булбанк\" и постави въпроса дали банката счита, че има конфликт на интереси в случая и дали ще бъде наложена вътрешна санкция, ако финансовата институция заеме такава позиция. * (обновено към 15:55 часа) От пресцентъра ни отговориха, че банката не предоставя публично информация за настоящи, минали или потенциални клиенти. \r\n\r\n Oт 1 май 2019 година, Хампарцумян вече няма да е главен изпълнителен директор и председател на УС на \"Уникредит Булбанк\". \r\n \n\t\t\t\t\t\t", "date": "2019.03.25", "title": "САГАТА С ИМОТИТЕ ПРОДЪЛЖАВА! И Хампарцумян с имот на цена под пазарната! "}
{"url": "http://www.bnews.bg/article/258806-sagata_apartament_geyt_poreden_epizod_i_zam_ministar_na_energetikata_i_chlen_na_vss_lichen_izbor_na_tsvetanov_lasna_s_evtini_apartamenti_ot_arteks_dokumenti", "text": "\n Сайтът „Биволъ“ разкри, че заместник министърът на енергетиката Красимир Първанов засега държи рекорд по евтиния. Той е придобил на 28.09.2018 апартамент от 149,56 кв.м. плюс два гаража – 18,9 кв.м. и 31,17 кв.м. за 240 312,47 лв. или само 616 евро на кв. м. Имотите са в нова сграда на ул. “Тинтява”, където е единият от апартаментите закупени от Вежди Рашидов. Биволъ пише още през 2017 г., че има данни, че бившият шеф на НЕК Красимир Първанов носи отговорност за загубата на арбитражното дело, вследствие на което България беше осъдена да плати на руснаците 1,2 милиарда лева за фантомната АЕЦ “Белене”. \r\n\r\n На 20.09.2018, с апартамент в същата сграда се е сдобил и бившият шеф на КРС Веселин Божков. Неговият апартамент и гараж излизат по 682 евро на кв.м. Божков беше дългогодишен шеф на Комисията за регулиране на съобщенията като успя да смени 8 правителства на поста от 2007 до 2017 г. \r\n\r\n Друго интересно име сред клиентите на Артекс е Гергана Мутафова, бивш районен прокурор на Пловдив и член на ВСС. Тя беше избрана от парламентарната квота като лично предложение на Цветан Цветанов през септември 2017 г. Мутафова е закупила на 08.06.2018 г. апартамент в същата сграда, където Цецка Цачева пазарува “на изкоп”. Тя е платила по 1147 евро на кв. м. \r\n\r\n \r\n\r\n   \r\n \n\t\t\t\t\t\t", "date": "2019.03.25", "title": "САГАТА \"АПАРТАМЕНТ ГЕЙТ\" - ПОРЕДЕН ЕПИЗОД! И зам.-министър на енергетиката и член на ВСС, личен избор на Цветанов, лъсна с евтини апартаменти от \"Артекс\" (ДОКУМЕНТИ)"}
{"url": "http://www.bnews.bg/article/258798-zhega_na_tsvetnitsa_dazhd_po_velikden", "text": "\n Април ще е топъл с температури над нормата, а валежите ще са под обичайните за месеца количества. Това сочат предварителните прогнози в навечерието на най-типичния пролетен месец. \r\n\r\n Очаква се средните му максимални температури да са между 15 и 20 градуса, а средните минимални - между 4 и 9, съобщи синоптикът Симеон Матев от TV MET и “България он eър”. Валежните периоди през месеца ще са между 4 и 13 април и по Великден - 18 - 29 април. \r\n\r\n Месецът ще започне с повишение на температурите след късното мартенско застудяване и те ще бъдат отначало близки, а към 3 - 4 април и над нормата. Към момента може да се очаква по-висока динамика на времето със захлаждане и превалявания между 5 и 7 април. \r\n\r\n Средните температури през април ще са с 3° до 4° по-високи от мартенските. \r\n\r\n Иначе според народните поверия, ако месецът е дъждовен, годината ще е плодородна. Априлски студ и слана пък вещаят неплодородна година. \r\n\r\n Преди да дойде топлият април обаче, последната седмица от този месец ще напомни за променливия характер на Баба Марта. Днес температурите на много места в страната ще минават 20 градуса, но от средата на седмицата започва застудяване. Още във вторник ще се заоблачи и над Западна България ще започне да превалява. В сряда ще превали и в останалата част на страната, като в повечето райони валежите ще са слаби. Температурите ще се понижават и в планините ще вали сняг. \r\n\r\n В четвъртък застудяването ще продължи и дневните температури ще са с 10 градуса по-ниски от тези в началото на седмицата, или ще варират от 8 до 13-14 градуса. \r\n\r\n През последните дни на март ще се затопли, но сутрешните температури ще са доста ниски - от -2 до 3 градуса, по високите западни полета вероятно ще е и по-мразовито. Ще има и условия и за слани. \r\n\r\n Като цяло март тази година протича с температури значително над нормите. За различните части на страната на база средна месечна температура отклонението е от 2 до 4 градуса над обичайното.  \r\n\r\n   \r\n \n\t\t\t\t\t\t", "date": "2019.03.25", "title": "Жега на Цветница, дъжд по Великден\r\n"}
{"url": "http://www.bnews.bg/article/258799-klyukarkata_lili_tvardo_protiv_vaksinite_sam", "text": "\n Бившата тв клюкарка от „Папараци” Лили Ангелова разгневи майките в социалните мрежи. Ексводещата разкри, че няма никакво намерение да ваксинира сина си. „Твърдо против ваксините съм”, избухна брадърката. И допълни, че не вярвам тях. \r\nС думите си Лили си навлече гнева на много майки в публичното пространство. „Как така няма да ваксинира детето си. Ами ако се разболее или хване шарка?”, питат Лили майките, пише „България днес”. \r\nАнгелова обаче е категорична, че не желае да поставя ваксини на сина си. Бебето се роди преди шест месеца и според нея от тях няма никакъв смисъл. Водещата не се тревожи особено и от факта, че ако го остави без ваксина може да прекара вирус от морбили. \r\nСпоред нея детето трябва да се пребори само с бактериите и така организмът да си създаде имунитет към тях. \r\n  \r\n \n\t\t\t\t\t\t", "date": "2019.03.25", "title": "Клюкарката Лили:  Твърдо против ваксините съм!"}
{"url": "http://www.bnews.bg/article/258800-v_blagoevgrad_gamzhi_ot_politsiya_baretite_sa_navsyakade_kakvo_se_sluchva", "text": "\n Сецакция на Прокуратурата и отдел \"Вътрешна сигурност\" на МВР се провежда в в сградата на Областната дирекция на МВР в Благоевград. \r\n\r\n Служители на реда с качулки и маски влязоха в сградата, в която се помещават областната дирекция и Първо РУП в града. \r\n\r\n На място е и районният прокурор Борислав Ковачки. \r\n\r\n Към този момент няма официална информация за целта на акцията, но по неофициални данни тя е насочена срещу дознателка от Първо РУП, за която се смята, че е изнасяла информация към криминално проявени лица. \r\n \n\t\t\t\t\t\t", "date": "2019.03.25", "title": "В Благоевград гъмжи от полиция! Баретите са навсякъде! Какво се случва?"}
{"url": "http://www.bnews.bg/article/258797-ne_otkriha_dokazatelstva_za_sgovor_na_tramp_s_rusiya", "text": "\n Специалният прокурор Робърт Мълър след двегодишното си разследване не е открил доказателства американски представител или човек от кампанията на Доналд Тръмп съзнателно да е заговорничил с Русия, предаде Асошиейтед прес, цитирана от БТА. \r\n\r\n Това се казва в резюме от заключенията, съдържащи се в доклада на Мълър, което министърът на правосъдието Уилям Бар изпрати тази вечер на лидерите на Конгреса и на медиите. \r\n\r\n Мълър обяви в петък, че е приключил разследването, което имаше за цел да проучи твърденията, че хора от екипа на Тръмп, а може би и самият той, са установили връзки с Русия, търсейки помощ за спечелване на президентските избори. \r\n\r\n В 4-страничното резюме Бар цитира Мълър, според когото разследването не е констатирало, че Тръмп е извършил престъпление, но и не го оневинява. \r\n\r\n Мълър предаде доклада си на министъра на правосъдието, както изисква законът. Лидерите на демократите в Конгреса веднага изразиха недоволство и настояха да бъде публикуван целият доклад, а не само резюме от изводите в него. \r\n\r\n Говорителката на Белия дом веднага заяви, че констатациите на Министерството на правосъдието напълно оневиняват президента на САЩ, а адвокатът на Тръмп - Рудолф Джулиани, каза, че прочетеното в резюмето на Бар е \"по-добро от очакваното\". \r\n\r\n Мълър е изследвал и въпроса дали Тръмп се е опитал да възпрепятства правосъдието, но не стига до ясно заключение по въпроса.              \r\n \n\t\t\t\t\t\t", "date": "2019.03.25", "title": "Не откриха доказателства за сговор на Тръмп с Русия\r\n"}
{"url": "http://www.bnews.bg/article/258789-elen_koleva_se_fuka_sas_stroyni_bedra", "text": "\n Елен Колева е обзета от мартенски мераци! Видя малко слънце и веднага захвърли дрехите! \r\nИзкусителната и (скандална) актриса остана по стройни бедра и мрежест чорап, обиколи софийските улици и булеварди и разби хиляди мъжки сърца. Да благодарим на слънцето и хубавото време, пише „България Днес“. \r\n\r\n \r\n \n\t\t\t\t\t\t", "date": "2019.03.25", "title": "Елен Колева се фука със стройни бедра\r\n"}
{"url": "http://www.bnews.bg/article/258807-oon_10_detsa_sa_ubiti_ot_vazdushen_udar_na_sasht_v_afganistan", "text": "\n Десет деца, част от голямо семейство са убити от американски въздушен удар в Афганистан, заедно с трима възрастни цивилни граждани, съобщава ООН, цитирана от \"Ройтерс\".  \r\n\r\n Въздушният удар в събота е част от битка между талибаните и съвместните афганистански и американски сили, която продължи около 30 часа в северната  провинция Кундуз. \r\n\r\n Децата и семейството са разселени от сражения на други места в страната, коментира мисията на ООН за подпомагане в Афганистан (UNAMA), като публикува предварителните си заключения за инцидента. В изявление на UNAMA се казва, че проверява информацията за 13 цивилни жертви по време на въздушния удар. \r\n\r\n Други трима цивилни са ранени. Инцидентът е в квартал Телавка близо до град Кундуз. \r\n\r\n Сержант Дебра Ричардсън, говорителка на ръководената от НАТО мисия за решителна подкрепа в Афганистан, потвърди в неделя, че американските сили извършват въздушни удари. \r\n\r\n Тя обясни, че мисията има за цел да предотврати жертвите от цивилното население, докато талибаните умишлено се крият сред цивилните. \r\n\r\n Рекорден брой афганистански граждани са убити миналата година, когато въздушните атаки и самоубийствените атентати се увеличиха, се казва в доклад на ООН от февруари. \r\n\r\n Жертвите на въздушни удари сред децата се увеличават всяка година от 2014г. насам. \r\n\r\n Боевете се усилиха в период на преговори между американски и талибански представители, чиято цел е да се сложи край на 17-годишната война в Афганистан. \r\n \n\t\t\t\t\t\t", "date": "2019.03.25", "title": "ООН: 10 деца са убити от въздушен удар на САЩ в Афганистан\r\n"}
{"url": "http://www.bnews.bg/article/258793-eksperti_nishtyat_apartament_geyt_shte_padne_li_glavata_na_tsvetan_tsvetanov", "text": "\n Нека погледнам над ситуацията. Това е епизод от това което се случва в българската политика. Това не е първият път, когато чрез имотни сделки се отстрелва даден политик. Това е изключително негативно за българската политика. Така коментира по Нова телевизия скандала с луксозния апартамент на Цветан Цветанов политологът проф. Румяна Коларова.  \r\n\r\n \"Ситуацията е като между Сцила и Харибда. В момента ситуацията във Франция се поставя въпрос дали не се смесва твърдостта със силата и кога отстъплението е проява на сила. От публична гледна точка това е избор, който политикът прави\", заяви още тя. \r\n\r\n \"Мисля, че няма да имаме отговори до четвъртък, когато г-н Цветанов се завръща от Америка. Реално въпросът е какво се случи. Това е темата. Колко е морално или неморално е друга тема. Убеден съм, че сделките са изпипани законно. Въпросът е какво се случва оттук нататък. Всеки друг г-н Борисов с лекота би го жертвал\", коментира и Тихомир Безлов. \r\n\r\n \r\n\r\n \r\n \n\t\t\t\t\t\t", "date": "2019.03.25", "title": "ЕКСПЕРТИ НИЩЯТ \"АПАРТАМЕНТ ГЕЙТ\"! Ще падне ли главата на Цветан Цветанов?"}
{"url": "http://www.bnews.bg/article/258780-chestvame_edin_ot_nay_svetlite_praznitsi_dnes_e_blagoveshtenie", "text": "\n Днес православната църква чества един от най-светлите си празници - Благовещение. На този ден се възпоменава благата вест, донесена от Архангел Гавраил на Дева Мария - че тя ще роди Спасителя на човечеството, сина Божий Иисус Христос. \r\n\r\n Това е едно от най-радостните събития в историята на изкуплението на човечеството от греха, от злото. \r\n\r\n Празникът е утвърден от Православната църква през VII век. За него разказва Евангелието от Лука, глава 1, ст. 26-38. \r\n\r\n Дева Мария, изпълнена с недоумение, поради свръхразумната тайна, разкрита й от Божия служител, със смирение и послушание изрекла думите: \"Ето рабинята Господня; нека ми бъде по думите ти\" (Лука 1:38). \r\n\r\n От този миг насетне неизказана радост изпълвала чистото сърце на девицата от Назарет. А когато нейният Син - Богочовекът Иисус Христос, страдал и умрял на Голготския кръст, тя, както никой друг на тая земя, изживяла ужаса на човешката неправда, за да стане оттогава и завинаги най-усърдната наша застъпница пред Бога. \r\n\r\n Днешният в християнската традиция се почита като празник на майката. \r\n\r\n За българите празникът е известен още като Благовец. В народните традиции Благовещение се счита за \"половин Великден\". \r\n\r\n На този ден пробиват ушите на малките момичета, дамгосват агнетата и яретата, защото се вярва, че няма да ги боли. \r\n\r\n По мястото си в календара Благовец стои най-близко до пролетното равноденствие и българите го свързват с пролетта. Вярва се, че на този ден долита кукувицата, за да извести, че зимата си е отишла и настъпва лятото, мечката се събужда от зимния си сън, змиите и гущерите излизат от леговищата си, самодивите - господарки на горите, поляните и изворите, се завръщат във владенията си. \r\n\r\n На Благовец се спазват редица забрани с предпазващо човека значение. Момите и младите булки не излизат рано за вода, за да не срещнат самодивите. Вярва се, че от техния поглед младите могат да погрознеят, да се разболеят или да умрат. През целия ден жените не докосват игли, куки и конци, за да избегнат ухапвания от змии през лятото. \r\n\r\n В ранното утро ритуално се прогонват от дома дивите твари. \r\n\r\n Имен ден празнуват Благовест, Благовеста, Благой, Блага. \r\n \n\t\t\t\t\t\t", "date": "2019.03.25", "title": "Честваме един от най-светлите празници! Днес е Благовещение! "}
{"url": "http://www.bnews.bg/article/258790-stefani_razbiva_s_neka_mi_e_zle_paynera_ya_sledi_pod_lupa", "text": "\n От няколко дни новата песен „Нека ми е зле“ на фолк дивата Стефани събира овациите на феновете й в музикалните канали, където събра над 150 000 гледания за отрицателно време. Впечатлен от изявите на звездата е и шефът на „Пайнер“ инж. Митко Димитров. \r\n\r\n Това е второто парче на гласовитата изпълнителка от началото на 2019г., след феноменалния успех на „Микс 2019“.  Песента „Нека ми е зле“ е издържана в  типичните за жанра рими, а видеото заснето стилно и без излишни претенции. Сценаристи и режисьор на клипа е Павел Симеонов. Музиката е на Стефани, а за текста й помага Петя Радева. \r\n\r\n След премиерата на „Нека ми е зле“ феновете на Стефани избухнаха с безброй коментари. \r\n\r\n „Песента е бомба! Браво Стефани!“, „Супер парче! Стефани бъди по-продуктивна, за да ни радваш нас - твоите фенове“, „Стефи бързичко отиди в Пайнер , там ти е мястото“, гласят малка част от постовете. Не е изключено Стефани да подпише договор с музикалния гигант „Пайнер“, шушукат хора от музикалните среди. Митко Димитров я следва в социалните мрежи и очевидно е впечатлен от възможностите на изпълнителка. \r\n\r\n Скоро Стефани е получила оферта да стане част от  Adamand Records – музикалната компания на Криско. Засега певицата не е дала отговор и обмисля решението си. \r\n \n\t\t\t\t\t\t", "date": "2019.03.25", "title": "Стефани разбива с „Нека ми е зле“, Пайнера я следи под лупа"}
{"url": "http://www.bnews.bg/article/258786-bomba_zhurnalistat_dimitar_bayraktarov_zakova_karakachanov_v_shemata_apartament_geyt", "text": "\n \r\nВ серия от постове в личния си фейсбук профил журналистът Димитър Байрактаров разобличи \r\nминистър Каракачанов като пионер в схемата “Апартамент гейт”. \r\n\r\n Оказва се, че Каракачанов още през 2017 г. се е сдобил с апартамент от 210 кв.м. в елитен софийски квартал, като е извършил замяна със стария си апартамент. Каракачанов и съпругата му е трябвало да доплатят и 70000 лева на продавача, които обаче са разсрочили като заем за изплащане във времето напред. \r\n\r\n Новият апартамент на Каракачанов в крайна сметка е стъпил на цена от 643 евра на кв.м., което според брокери е абсурдно ниска цена за жилище в този район. \r\n\r\n Експертите твърдят, че в този район много трудно се освобождават жилища за продан, но ако това се случи жилището се продавало буквално за няколко дни на цена не по-ниска от 2000 евра на кв.м. \r\n\r\n Експертите не откриха такава обява за продажба на апартамент, закупен от Каракачанов, \r\nкоето според тях може да се случи само ако собственикът е известил определен кръг близки лица за \r\nпродажба на жилището. Те обаче недоумяват защо на фирмата собственик е било необходимо да извършва замяна на такава ниска цена и да разсрочва разликата в цената когато е могло всичко това да стане на много по-висока цена при това изплатена изцяло. \r\n\r\n Интересна подробност е, че фирмата продавач на апартамента е била само с един служител, а основната и дейност е отдаване на собствени жилища под наем. От тази си дейност тя е реализирала прилична печалба, тъй като както казахме апартаментите са се намирали в елитен квартал на София. \r\n\r\n Журналистът Димитър Байрактаров установява и друг факт и той е, че министър Каракачанов не е декларирал конфликт на интереси през 2017 г. за дължимите към фирмата продавач на апартамента му, което повдига много допълнителни въпроси. Именно поради тази причина той  призовава главния прокурор и КПКОНПИ да започнат незабавна проверка на министър Каракачанов. \r\n\r\n Интересно е, че всички медии мълчат по този още по-скандален случай. \r\n\r\n Ето линк от декларацията за публичност на имуществото за 2017 г. на Каракачанов: \r\n\r\n https://register.caciaf.bg/2018/E9859A0A-9EBA-46C3-8213-51C6F908E11D87791.xml?fbclid=IwAR1bsuFAaMbmVMmn_kcVU60Fr22yfPxm5sTbYmnK3PDmkc23oQwblaWwWfM \r\n\r\n Ето линк и на декларацията за конфликт на интереси за 2017 г. на Каракачанов: \r\n\r\n https://www.parliament.bg/pub/REG/172450Krasimir_Donchev_Karakachanov_t.2.PDF \r\n  \r\n \n\t\t\t\t\t\t", "date": "2019.03.25", "title": "Бомба! Журналистът Димитър Байрактаров закова Каракачанов в схемата “Апартамент гейт”!\r\n"}
{"url": "http://www.bnews.bg/article/258785-kozmetichniyat_biznes_na_gala_ne_potragna_nikoy_ne_kupuva_skapite_y_pomadi", "text": "\n Миналата година тв водещата Гала пусна своя козметична линия, съдържаща крем против бръчки и серум за лице. Блондинката промотира продуктите като уникални, а формулата им - като революционна за българския пазар. Въпреки гръмката реклама обаче, мазилата не вървят особено добре заради високата цена, a плевенчанката се принуди да ги пусне на разпродажба. \r\nВ момента кремовете на Гала са намалени с 25 %, но и така цените са прекално високи за средностатистическата българка. Тези дами, които могат да си позволят по-скъпа и луксозна козметика, предпочитат изпитани и доказали се във времето чуждестранни марки, а серумите на водещата събират прах по складовете. Макар че ангажира всичките си приятелки да я рекламират, блондинката не успя да привлече кой знае колко клиенти и сега е притисната от обстоятелствата да намали стоката си. \r\n„Крем и серум за близо 200 лева? Че кой ще пръсне такава сума за продукти, съдържащи розова вода, смес от масла и витамини. Ако ще давам такива пари, по-добре да заложа на някой известен козметичен бранд. Продуктите на Гала ги ползват само нейни близки и роднини, защото им ги раздава безплатно”, коментират хора от обкръжението на тв звездата. Мазилата обещават, че подмладяват и повишават еластичността на кожата, подхранват и хидратират в дълбочина, озаряват тена и придават блясък, а действието им уж би трябвало да е моментално. Препоръчва се да се слагат върху лицето два пъти дневно, но чак такива феноменални резултати надали могат да се постигнат с обикновен серум, дори да съдържа антиейдж компоненти, пише \"Уикенд\". Гала твърди, че дължи добрия си външен вид именно на своите кремове и е събрала в тях любимите си съставки, ала за всичко е ясно, че на 52 години няма как да изглежда толкова свежо без ботокс. Водещата редовно се възползва от услугите на естетичната медицина и запълва бръчките си с така модерните филъри, издават запознати. \r\nМеждувременно стана ясно, че половинката на Гала – Стефан Николов, също върти онлайн търговия, но с хранителни добавки. Производството на мед далеч не е единственият източник на доходи за риалити звездата от „ВИП Брадър”. В последно време той промотира продукти за отслабване и полова мощ, които не пропуска да хвали пред последователите си в социалната мрежа. По думите му „вълшебните” хапчета възстановяват мускулите, изгарят мазнините, повишават нивата на тестостерона и увеличават либидото.  \r\n  \r\n \n\t\t\t\t\t\t", "date": "2019.03.25", "title": "Козметичният бизнес на Гала не потръгна, никой не купува скъпите й помади "}
{"url": "http://www.bnews.bg/article/258779-vremeto_sedmitsata_zapochva_sas_slanchevo_i_toplo_vreme", "text": "\n Слънчево и топло начало на седмицата ни очаква. Това съобщават от НИМХ.  \r\n\r\n Ще духа слаб вятър от запад-югозапад. \r\n\r\n Максималните температури ще са между 12 и 25 градуса. \r\n\r\n По Черноморието те ще са по-ниски - между 12 и 17 градуса.  \r\n\r\n Атмосферното налягане ще се понижава. \r\n \n\t\t\t\t\t\t", "date": "2019.03.25", "title": "ВРЕМЕТО: Седмицата започва със слънчево и топло време! "}
{"url": "http://www.bnews.bg/article/258782-dokade_ya_dokarahme_lekar_obyavi_gladna_stachka_zaradi_danoto_koeto_upravlyavashtite_udariha_v_zdraveopazvaneto", "text": "\n Лекар от Казанлък обяви, че започва гладна стачка, информира bTV. \r\n\r\n Д-р Захари Стойчев е акушер-гинеколог. Основната причина за решението му е апел към управляващите за по-добро финансиране в родното здравеопазване. \r\n\r\n Пред телевизията той се позова на данни, според които България е на последно място в ЕС по процент на разходите за здравеопазване от БВП на държавата. \r\n\r\n \"Все още не можем да стигнем мечтата ни от 2000 г. поне 5% от БВП да се заделя за здравеопазване. В най-бедните държави от ЕС този процент е 6-7%, в развитите държави е 10-12%, а в САЩ е 16-17%\", обясни протестиращият. \r\n\r\n В следващите дни д-р Стойчев ще продължи да работи въпреки гладната стачка. \r\n\"Това е сигнална гладна стачка, която ще продължи 3 дни. Целта ѝ е да запознае обществото с проблемите в здравеопазването\", коментира лекарят. \r\n\r\n \"От създаването на НЗОК досега има съвсем малко мърдане на цената на клиничните пътеки, по които работим, а вече около 10 г. няма никакво. Ако има мърдане нагоре на някои клинични пътеки, други се свалят. По този начин след последната промяна в цените нашата болница ще получи със 100 000 лв. по-малко при същия обем работа, отколкото миналата година\", допълни още медикът. \r\n\r\n По думите му цялата болница се крепи благодарение на работещи пенсионери. \"Във всички сектори работят по трима професионалисти по здравни грижи. Те не могат да си ползват отпуск, да направят график. Всичко това е следствие от недофинансирането на здравната система\", категоричен е докторът. \r\n\r\n Стойчев е на мнение, че ако управляващите не променят отношението си към здравеопазването в страната, е възможно след 10 години такова в България да няма.  \r\nВсички малки болници щели да фалират, а качественото медицинско обслужване - да изчезне. \r\n\r\n \"Хората ще умират по пътищата към големите болници, защото няма да получат навреме медицинска помощ\", подчерта протестиращият. \r\n\r\n   \r\n\r\n   \r\n \n\t\t\t\t\t\t", "date": "2019.03.25", "title": "ДОКЪДЕ Я ДОКАРАХМЕ!? Лекар обяви гладна стачка, заради дъното, което управляващите удариха в здравеопазването "}
{"url": "http://www.bnews.bg/article/258792-fermeri_vlizat_v_novi_zemlishta_s_targove_za_naem_na_zemya", "text": "\n Как да наема земеделска земя на изгодна цена от компания, която е доказала във времето, че е коректен партньор и разполага с плодородни парцели? Този въпрос си задават хиляди арендатори, които проучват пазара в опит да договорят изгодна рента за земите, които планират да обработват през годината. Според проучване социологическо проучване за нагласите на арендаторите показва, че над 50% от анкетираните посочват „Агрион“ като компания, чиито услуги биха ползвали. Земеделското дружество е категорично най-разпознаваемият бранд и се ползва с най-голямо доверие сред наемателите на земя. „Агрион“ е единствената марка, която успява да генерира значим дял спонтанна и подпомогната запознатост сред арендаторите.  \r\n\r\n За поредна година компанията организира тайни търгове за отдаване под наем и аренда на земи от портфолиото си. Дружеството е първото в България, което въведе иновативния и справедлив метод за определяне на рентните нива. Експертите на „Агрион“ са разработили процедурата така, че да осигури честни и прозрачни условия за всички участници в аукционите. Няма скрити клаузи и устни договорки и никой не се ползва с преимущество. За победител в наддаването се избира тази участник, който е предложил най-атрактивни условия за наемане на земи от „Агрион“. \r\n\r\n Така, на практика, конкуренцията между фермерите и желанието им да наемат добри парцели ще определят рентните нива, вместо дружеството еднолично да ги налага при пряко договаряне, каквато е масовата практика в сектора. Пълните условия на търговете може да се открият на адрес  . Заявките за участие в аукционите се приемат в офисите на компанията в цялата страна. Компанията е предвидила и опция документите за участие в търговете да се изпращат по куриер. \r\n\r\n Според експерти в бранша провеждането на аукционите позволява на всеки, който иска да се занимава със земеделие, да се включи, дори и да не притежава опит в земеделието. Това е изключителна възможност за млади фермери и за хора извън агросектора, които нямат финансова възможност или желание да купуват собствена земя. \r\n\r\n „Организирането на търгове дава възможност на всички участници на пазара да наемат качествена земя и да бъдат по-конкурентноспособни“ , казаха от компанията. Според експерти в бранша това е шанс за малките и средни наематели да преодолеят капсулирането между арендаторите в дадени региони. Очакванията са чрез аукционите начинаещи фермери и по-малки арендатори да успеят да разместят позициите на големите играчи в част от най-привлекателните землища. \r\n\r\n „С всяка изминала година участниците в търговете стават все повече и повече, тъй като сами се убеждават, че определянето на рентните нива чрез аукциони е най-честно и прозрачно“, казаха от „Агрион“. Арендаторите са доволни, че успяват да наемат плодородна земя на добри ценови нива, без скрити клаузи и задкулисни договорки.  „Интересът към търговете е огромен и сме доволни, че все повече земеделски производители избират „Агрион“ за партньор и наемат нашите земи, казаха от компанията. Всички заинтересовани от финансиране и наемане на земеделска земя,  могат да получат безплатни консултации и съвети във всеки един от офисите на „Агрион“, казаха от дружеството. \r\n\r\n   \r\n\r\n   \r\n \n\t\t\t\t\t\t", "date": "2019.03.25", "title": "Фермери влизат в нови землища с търгове за наем на земя\t"}
{"url": "http://www.bnews.bg/article/258788-bivshata_na_lukarski_pee_svoboda_praznuva_razvoda_s_muskulesti_machovtsi_v_klip_video", "text": "\n Свобода и кариера на музикалната сцена. Това е амбицията на бившата съпруга на министър Божидар Лукарски – Ива Йорданова, която отпразнува развода си с екслидера на СДС, като записа първата си песен „Fredoom”. \r\nМалко след като двойката се раздели пред закона, Ива излезе с провокативен клип към парчето със собствена хореография. В него тя се кърши до полуголи мачовци с раздрани дънки. \r\n„Не мога да се крия повече, свобода е това, за което копнея, не искам повече битки“, пее Ива. Тя е автор на част от текста, продуцент и хореограф на собствените си танци в клипа „Свобода“, отбелязва „България Днес“. Амбициозната дама споделя, че личният й живот я е вдъхновил за парчето. \r\n\r\n \r\n\r\n   \r\n \n\t\t\t\t\t\t", "date": "2019.03.25", "title": "Бившата на Лукарски пее „Свобода“. Празнува развода с мускулести мачовци в клип (ВИДЕО) "}
{"url": "http://www.bnews.bg/article/258781-dnes_stava_yasno_koy_shte_zaeme_posta_na_tsetska_tsacheva", "text": "\n Днес ще стане ясно кой ще бъде временноизпълняващият длъжността правосъден министър. \r\n\r\n Това съобщи \"Монитор\", като цитира източници във ведомството. \r\n\r\n Заместникът ще заема поста до избора на нов министър. \r\n\r\n Припомняме, че Цецка Цачева подаде оставка в събота заради имотния скандал.  Освен нея с поста си се раздели и зам.-министърът на спорта Ваня Колева.  \r\n\r\n Цачева твърди, че решението е взето доброволно и не е имало натиск. \r\n\r\n Тя поиска съответните власти да проверят сделката за нейния апартамент в столичния кв. \"Изток\". \r\n\r\n С оставката си искам да сваля всякакво напрежение около премиера Бойко Борисов и правителството, защото всеки трябва да отговаря сам за себе си, каза ексминистърът. \r\n \n\t\t\t\t\t\t", "date": "2019.03.25", "title": "Днес става ясно кой ще заеме поста на Цецка Цачева! "}
{"url": "http://www.bnews.bg/article/258784-dendi_izrigna_s_gavri_sreshtu_razgonenata_seksolozhka_kobilkina", "text": "\n Любомир Милчев – Денди е обявил медийна война от подигравки към напористата рускиня Наталия Кобилкина, която от няколко години се изживява като сексуален експерт и пръв помощник при събиране на разделени двойки. Под ироничните задявки на Денди попадат сексуалните закани на младата майка, че „от всеки малък членчик може с лекота да направи голям боздуган”... \r\n„Аз и госпожа Кобилестата ще ви помогнем да се поотпуснете, ако сте свенливи. Всеки път гледам като на чудо, когато взимаш малък, намръщен членчик и след няколко нежни докосвания той се превръща в мощен, много мощен жезъл, бе направо боздуган. Ха-ха-ха. Затворете очи и се насладете. Разнообразието, което предлагаме, е огромно. Латино лизачи от Коста Рика, загорели морячета по ваш вкус, яки американски войничета, празнещи се върху чужд флаг и жени, предлагащи секс с полицейски палки, улау! Предлагаме и секс с костюмари с три четвърти чорапи в офиса. Сред нашите участници има и политици със загорели тела. Понякога арена на секс изявите им стават телевизионните студия, друг път предават директно от Бюрксел. Ние ще ви научим на всичко – турско хоро, еротична поплювка, тройка с воайор и четворка с маструбатор, ще се насладите на разпалващо чикибийство и перфектен фистинг”, шеговито разпалва драмата Денди, като не пропуска да намекне, че „госпожа Кобилестата” владее всички тънкости на занаята и може да преподава уроци дори и на свенливи гейове, че и да ги върне в правия път на хетеросексуалността.   \r\n„Мега продукцията” на ексценттричния писател е озаглавена  „Шампаненият Денди”. Любомир Милчев, както се казва по паспорт чешита, вече е заснел няколко еротични обръщения не само към Кобилкина, но и към някои от водещите ни политици. Докато разкрива тайните на древния занаят, той еротично сваля ризата си, оставайки гол до кръста. Мъжка ръка гали телесата му с бяла ръкавица, а дендито цвили като кобила от умиление. \r\nЗапознати издават, че писателя отдавна е взел на прицел Наталия и нейните щедри секс съвети. В тях не намирал нищо смислено и за това предпочитал да имитира рускинята, показвайки на обществото, че парите, пръснати по курсовете й, са дадени на вятъра от хора с комплекси. Милчев не се притеснявал от реакцията й, защото бил готов да й каже право в очите какво мисли за подобни лекторски курсове по щастие и оргазъм, реализирани в различни точки на широкия свят и у нас, пише \"Уикенд\".  \r\nСветският хроникьор и писател издава, че лесно може да се организира „стадо от евро кобили, предлагащи релаксиращ секс на европейци и млади македонеещи се българчета”. В оргията нямало да има никакви табута, а мишмашът щял да се хареса на иначе мъдрия български народ, който не винаги бил мъдър, но за сметка на това често прецакван.  \r\n  \r\n \n\t\t\t\t\t\t", "date": "2019.03.25", "title": " Денди изригна с гаври срещу разгонената сексоложка Кобилкина "}
{"url": "http://www.bnews.bg/article/258791-izvanredno_otkriha_trup_na_namushkana_s_nozh_22_godishna_zhena_v_stara_zagora", "text": "\n В Стара Загора е открит труп на 22-годишна жена, убита с нож. Тялото било захвърлено в ромската махала „Лозенец”, първо го е видяло дете от квартала. \r\n\r\n Полицията е установила самоличността не жертвата. Тя е предлагала платена любов, съобщава БТВ. \r\n\r\n В рамките на няколко часа е задържан заподозрян за престъплението – 28-годишен мъж, неин сводник. \r\n \n\t\t\t\t\t\t", "date": "2019.03.25", "title": "ИЗВЪНРЕДНО! Откриха труп на намушкана с нож 22-годишна жена в Стара Загора"}
