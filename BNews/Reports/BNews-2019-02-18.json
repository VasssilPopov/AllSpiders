{"url": "http://www.bnews.bg/article/256933-adrenalinka_pie_krav_v_pleyboy_goreshti_snimki", "text": "\n Българската актриса Евгения Радилова, позната като адреналинката Ени от „Господари на ефира“, лъсна на 21 страници в иконичното издание „Плейбой“. Фотсесията й на фентъзи героинята й Вампирела, за която нашенката взе американски приз, заедно с интервю за живота й вече е факт. \r\n\r\n „Заприлича ми на Вампирела и й казах, че я снимам за проверка. Беше проява на здрав разум да се обадя на Евгения, за да направя портрет на този герой. Тя е красива и талантлива, нахакана брюнетка със страхотна физика, сексуална увереност и страст към приключения. Тя се въплъти във Вампирела, бидейки себе си“, казва нюйоркският фотограф Джордж Лаконте, цитира „България Днес“. \r\n\r\n Ени е учила в НАТФИЗ, след което решава да продължи кариерата си отвъд океана. За близко декада успява да се наложи и да играе на Бродуей, като забележителна е работата й в Китай, където вече е позната на тамошната публика. \r\n\r\n През 2014 година актрисата се омъжва за съпруга си Дарън Дъкуърт, който е музикант. Вдигат две сватби. \r\n\r\n В края на миналата година Ени е забелязана и от друго световноизвестно списание – „Максим“. Тя успява да оглави класацията за повече от месец в конкуренция със 100 хиляди красавици, но в последния ден изпада до втората позиция. За последните 10 години красавицата се превръща в една от най-успелите нашенки в чужбина, участвала в хитовия американски сериал „Закон и ред“ и наградена с няколко приза за други филми. През 2018 г. е титулувана и като Кралица на костюмите на световния фестивал по косплей именно за въплъщението й на Вампирела. Снимки вижте  \r\n \n\t\t\t\t\t\t", "date": "2019.02.18", "title": "Адреналинка пие кръв в „Плейбой“ (Горещи СНИМКИ) "}
{"url": "http://www.bnews.bg/article/256955-barekov_ofitsialno_prizova_radev_da_nalozhi_veto_na_promenite_v_izborniya_kodeks_dokument", "text": "\n \r\n\r\n По думите му промените, направени по-малко от четири месеца преди произвеждането на избори за членове на Европейския парламент от Р България, е в разрез с препоръките на Венецианската комисия. \r\n\r\n В сигнала до държавния глава Бареков определя и като абсолютно недопустимо да бъдат внасяни промени по същество между две четения на даден законопроект, тъй като по този начин не могат да бъдат осъществени адекватни дебати. Евродепутатът е категоричен, че направeните в последния момент промени обслужват единствено интересите на управляващите партии и погазват демократичното право на избор на гражданите. \r\n\r\n По думите му основателни опасения от налагане на абсолютна диктатура в изборния процес създава въведеният нов начин за вземане на решения в ЦИК, РИК, ОИК и СИК. “Досега част от решенията се взимаха с мнозинство от две трети, а след реформата - с 50 + 1 от присъстващите, което означава, че ГЕРБ, подкрепена от коалиционен партньор, ще може да взима всякакви решения, независимо дали те са в разрез с демократичните принципи и/или действащата правна рамка”, подчертава Бареков. \r\n\r\n Като неадекватна евродепутатът определя и извършената промяна по отношение на правораздаването при обжалване на решения на РИК и ОИК пред съда. “Вече такива жалби ще се гледат от административните съдилища като първа инстанция, а не както досега - пред Върховния административен съд, което създава възможност за влияние от страна на местната власт върху съдебния процес”, смята той. \r\n\r\n Според него с поредното отлагане на пълното въвеждане във всички около 12 500 избирателни секции на машинно гласуване отново се лишава гражданинът на Р България от честен и прозрачен изборен процес. В документа Бареков изтъква още, че с въведения долен праг за броя гласове, които са нужни за разместване на листите за евродепутати, народни представители и общински съветници, де факто се премахва преференцията, с което законотворците са лишили българския избирател сам да определи за коя личност (за кой кандидат от съответната кандидатска листа) би искал гласът му да бъде разпределен. \r\n\r\n Евродепутатът обяви и че ще сезира както Венецианската комисия и всички компетентни европейски институции, така и най-висшия орган на Алианса на европейския консерватори и реформисти /АКРЕ/, на който той самият е член, за готвени изборни манипулации у нас. Припомняме, че Николай Бареков е единственият политик, който е бил част от десетки европейски изборни мисии на четири континента. \r\n\r\n \r\n \n\t\t\t\t\t\t", "date": "2019.02.18", "title": "Бареков официално призова Радев да наложи вето на промените в Изборния кодекс (ДОКУМЕНТ)"}
{"url": "http://www.bnews.bg/article/256957-otchayan_samotnik_se_obesi_v_baraka_v_selo_ravnets", "text": "\n 80-годишният Тайр, който бе намерен обесен в края на бургаското село Равнец, е бил овчар. Тялото му бе открито да виси на бесилото в постройка в края на селото. Огледът на мястото, където е открит трупът, продължава. \r\n\r\n Жители на селото разказаха за БургасИНФО, че Тайр имал роднини, но живеел самотно в малка барака към кошара с овце. Мъжът е споделял, че има намерение да сложи край на живота си, но хората не вярвали да прибегне до тази отчаяна стъпка. \r\n \n\t\t\t\t\t\t", "date": "2019.02.18", "title": "Отчаян самотник се обеси в барака в село Равнец"}
{"url": "http://www.bnews.bg/article/256958-balgarite_sa_nay_niskite_hora_v_evropa", "text": "\n Българите се оказват най-ниската нация в Европа, твърди доц. Рачо Стоев - ръководител на секция \"Антропология и анатомия\" към БАН. \r\n\r\n \"От големите страни в Европа изглежда, че българите сме най-ниските - съобщи доц. Стоев. - Трудно е да се определи на какво точно се дължи, защото в една съседна Сърбия населението определено е по-високо, макар че социалните условия не са кой знае колко по-различни. Факторите са както генетични, така и социални.\" \r\n\r\n Антропологът обаче не съобщи данни за средния ръст на хората в останалите европейски държави и не направи сравнение. Показа единствено графика на изменението на средния ръст на мъжете по българските земи.  \r\n\r\n \"Най-ранните данни за средния ръст в България са по костни останки. След това - през XIX век, даже и през XVIII век, вече има данни, защото всички войници по онова време са ги мерили на ръст, с изключение на Османската империя, където са ги обозначавали с думи - \"висок\", среден\", \"нисък\", \"много нисък\", обясни Стоев. \r\n\r\n Според него около II-V век населението на нашите земи е малко по-високо от средното за онова време. През ранното Средновековие населението се разрежда заради епидемиите от чума, които обаче са довели до достъп до по-добра и повече храна на оцелелите - затова не само в България, но и в цяла Европа средният ръст се увеличава. В Османския период българите са ниски - около 166 см, което е също в унисон с европейската тенденция. А в резултат на кризите след 80-те години на ХХ век в България средният ръст намалява с около 1 см. Същото явление се наблюдава в цяла Източна Европа, обясни антропологът. \r\n\r\n Най-ниските стойности в България са достигнати при родените към 1996 и 1997 г. \r\n\r\n \"Когато изследвахме ученици, бяхме изненадани, че 18-годишните момчета, родени точно тогава - 1996-97 г., имат същия ръст, като 15-годишните, а момичетата - както 13-годишните. Тъй като 15-годишните момчета и 13-годишните момичета още ще растат, те ще надминат този ръст, който се наблюдава при по-възрастното поколение.  Т.е. - изоставането в ръста, в резултат на недобро хранене и лоши условия по време на \"Виденовата зима\" не е било наваксано и вероятно няма да бъде наваксано, както това не се е случвало и в други страни\", обясни доц. Рачо Стоев.  \r\n \n\t\t\t\t\t\t", "date": "2019.02.18", "title": "Българите са най-ниските хора в Европа"}
{"url": "http://www.bnews.bg/article/256959-kobrata_pokaza_muskuli_varhu_snega", "text": "\n Кубрат Пулев показа в \"Инстаграм\" как се готви за предстоящата битка на 23 март в САЩ. \r\n\r\n Родният боксьор в тежката категория е на тренировъчен лагер в Белмекен, откъдето пусна три снимки. На една от тях Кобрата показа мускули в снега. \r\n\r\n \"Най-добрият тренировъчен лагер е през зимата, в планината на надморска височина над 2 000 метра\", написа Пулев. \r\n\r\n В останалите две снимки той е замислен - може би срещу кого ще се боксира в калифорнийската зала \"Форум\". \r\n\r\n Все още няма яснота кой ще бъде следващият съперник на Кобрата, като най-вероятно това ще бъде румънецът Богдан Дину. Той трябваше да се боксира срещу финландеца с шведски паспорт Роберт Хелениус (28 победи, 17 нокаута), но до такъв мач не се стигна след отказ на скандинавеца.  \r\n \n\t\t\t\t\t\t", "date": "2019.02.18", "title": "Кобрата показа мускули върху снега"}
{"url": "http://www.bnews.bg/article/256949-vila_yambol_cherpi_tsyal_grad_s_novata_si_rekolta_vina_svetovni_medalisti_snimki", "text": "\n Серията Kabile е кръстена на античен тракийски град до Ямбол в знак на уважение към традициите във винопроизводството „Вила Ямбол“ организира грандиозен празник на виното в родния си град Ямбол. Събитието събра над 10 000 души в централната градина в неделя и се превърна в най-мащабното, посветено на виното в Южна България. \r\n\r\n За четвърта поредна година избата използва професионалния си празник, за да благодари на местната общност, служителите и всички граждани и гости на Ямбол. \r\n\r\n Денят премина с традиционни танци от региона, кукери, които представиха ритуали, свързани с виното, музикални изпълнения на народни песни и кулинарно шоу, водено от Ути Бъчваров. Над 3000 литра вино се изпиха по време на тържеството и бяха отворени над 250 бутилки вино от ключовите марки на “Вила Ямбол“, които са носители на десетки международни медали. Ансамбъл „Тунджа“ и Славка Калчева вдигна хората на дълго и цветно хоро́, а кукери от Ямбол демонстрираха маскарадни ритуали, с които се слага край на зимата и се дава началото на пролетта и плодородието. „Вила Ямбол“ е една от най-старите изби в Южна България с традиции във винопроизводството от 1924 година насам. \r\n\r\n Днес произвежда едни от най-търсените и харесвани ракии и вина на пазара: ракиите „Ямболска“ и „Стралджанска”, вината Villa Yambol и Kabile. Любопитна подробност е, че избата е единствената със собствен бъчварски цех за рециклиране и производство на бъчви, където работи най-възрастният бъчвар у нас. Голямото предимство за „Вила Ямбол“ е, че 90% от вината се правят със собствено грозде. Избата управлява около 10 000 дка лозя – около района на Ямбол и Айтос. \r\n\r\n Работи с най-популярните и обичани сортове в България: Шардоне, Совиньон Блан, Мускат, Сира, Мерло, Каберне Совиньон, Мавруд. Именно традициите и богатото наследство на ямболския регион са в основата на всички марки и продукти на избата. Серията Kabile e носител на десетки медали от световни конкурси. По време на празника избата представи и актуалната си реколта вина. „Вината ни от реколта 2018 година се получиха много пивки и вкусни. \r\n\r\n Природата беше на наша страна, реколтата 2018 бе с добро качество, а екипът ни от агрономи и технолози дадоха всичко от себе си, за да произведат страхотни напитки. Инвестициите в модерна техника, навременните агротехнически мероприятия още на лозето и прилагането както на класически, така и на най-модерните практики, които сме видели по света, днес дават възможност да правим вина на световно качество и с отлично съотношение спрямо цената си. Неслучайно нашите bag-in-box разфасовки са най-продаваните у нас. Зад това стои много труд и усилия“, допълни още Красимир Аврамов. \r\n\r\n Производителят планира да лансира на пазара до края на тази година и три нови тероарни вина, произведени от микрорайони. Те ще бъдат в най-високия ценови клас и ще представят богатата комбинация от географски и климатични особености на микрорайоните, които придават специфичен вкус на виното. \r\n\r\n \r\n \n\t\t\t\t\t\t", "date": "2019.02.18", "title": "„Вила Ямбол“ черпи цял град с новата си реколта вина световни медалисти(СНИМКИ)"}
{"url": "http://www.bnews.bg/article/256928-sofka_se_hvali_sas_svekarvata_na_edin_akal_sme", "text": "\n Софи Маринова и Гринго вече са семейство. Поп фолк изпълнителката и нейният любим мъж споделиха някои подробности около предстоящото тържество на 24-ти март. \r\n\r\n Гринго разкри приема ли го майката на Софка, а тя от своя страна сподели какви са отношенията й със свекървата. „Тъщата ми вика, че съм зет като мед, защото се държа добре с тях“, споделя Гринго. \r\n\r\n „О, да, те така го бъзикат, че е зет като мед – и братята ми също. А свекървата и зълвата също умират за мен! Като моята свекърва и зълвичка няма – така казвам на хората! Разбираме се сигурно и защото те са в Германия и се виждаме по-рядко. Ние със свекървата се чуваме по телефона. „Софче, какво правиш? Добре съм, а ти?“. Тя е само с 5-6 години по-голяма от мен и сме си на един акъл, приличаме си по характер“, казва Софи. \r\n\r\n Младоженците разкриват и какво харесват един в друг. „Ами, аз в Софка, дори повече от външния й вид харесвам характера, защото е много земна добричка и добър приятел. Във визията й също всичко харесвам, най-много големите й, изразителни очи“, признава Гринго. \r\n\r\n „Харесвам това, че е мъжкар, защото преди години, като бях сама и все исках да имам мъж, който да тропне на маса, да се чуе, че има мъж! Сега повечето станаха по-нежни от жените, по-висят пред огледалата от нас. В Гринго ми харесва също, че винаги си казва нещата в прав текст, има мъжки характер, а ми харесва и това, че е целият в татуси. Има и хубава усмивка, с хубави зъби и му казвам, че искам по-често да се усмихва, защото той по-рядко се усмихва“, споделя г-жа Давидова. \r\n\r\n Гринго разкрива още, че би променил „лютия език на Софка“. „Софка има малко лют език и като се ядоса, без да се замисля казва тежки думи и може да те нарани в такива ситуации“, споделя любимият на певицата. \r\n \n\t\t\t\t\t\t", "date": "2019.02.18", "title": "Софка се хвали със свекървата: На един акъл сме!"}
{"url": "http://www.bnews.bg/article/256934-bivshata_na_lukarski_propya_sled_razvoda", "text": "\n Бившата съпруга на Божидар Лукарски–Ива Йорданова се отдаде на музикална кариера след развода. Новоизпечената певица пропя и пусна първи сингъл–„Свобода”. „Изкуството и музиката винаги са били част от моя живот”, каза самата тя. По думите й няма лични окови, които да е премахнала, просто в живота на всеки идва период, в който се сблъсква с личните си страхове. Затова и трябва да намери сили да ги преодолее, пише „България днес”. \r\nНай-големият личен страх на Ива бил да се пребори със собствената си неувереност в себе си. \r\n  \r\n \n\t\t\t\t\t\t", "date": "2019.02.18", "title": "Бившата на Лукарски пропя след развода "}
{"url": "http://www.bnews.bg/article/256926-mazni_gyobetsi_i_tezhka_chalga_za_chrd_na_toni_storaro_mladshi_video", "text": "\n Синът на Фики през уикенда навърши една годинка и наследникът на Тони Стораро отбеляза подобаващо щастливото събитие. \r\n\r\n За паметната дата Гюлджан и Фики не жалят средства и наемат просторна зала, в която да съберат роднини, приятели и колеги. Хиляди левове отиват само за ядене и пиене, а за цената на тортата дори не питайте. Тя е 5-етажна и далеч не е единственото лакомство. Има уникални сладкиши, меденки и кейкове изпеч1ени в цветовете на купона – бяло и синьо. \r\nРожденикът е в официален костюм, бяла риза и папийонка. В същия тон са и гостите – няма случайни хора по анцузи. Макар така облечени купонджиите могат да отидат на опера във Виена, избират по свойски ритми. Видеото гледайте  \r\nДобрите чалга вълшебници Галена и Деси Слава радват гостите, дядо Тони също пее. На микрофона даже се изявява и гръцкия певец Зафирис Мелас, пише „България Днес“.  \r\n \n\t\t\t\t\t\t", "date": "2019.02.18", "title": "Мазни гьобеци и тежка чалга за ЧРД на Тони Стораро-младши (ВИДЕО)"}
{"url": "http://www.bnews.bg/article/256952-pusnaha_izlekuvani_ptitsi_postradali_ot_brakonieri", "text": "\n Десетки пострадали от бракониери птици бяха излекувани и пуснати на свобода в езерото Вая край Бургас. \r\n\r\n Розов пеликан е открит преди месец прострелян с въздушна пушка. \r\n\r\n \"Прострелян беше с три сачми - има по една в крилата и една в тялото… освен това имаше и закачена рибарска кукичка на едното крило\", каза Стефка Димитрова -  ветеринарен лекар, Спасителен център за диви животни. \r\nСлед дълга рехабилитация пеликанът, който е включен в Червената книга като изчезващ вид, е готов да се върне в естествената си среда. Конфискувани и лекувани са и близо 60 зеленоглави патици и белочели гъски.   \r\n\r\n \"Когато ги поставят за такива мюрета, които да привличат други диви патици, са вързани със синджири във водата и много дълги часове престояват в леда, където им измръзват краката\", обясни Руско Петров - ветеринарен лекар, Спасителен център за диви животни. \r\n\r\n \"Част от тях започнаха да снасят яйца. Искаме тук в естествената среда да започне този процес”, каза управителят на екопарк \"Вая\" Ани Янчева. \r\n\r\n Част от спасените пернати, които няма да оцелеят в дивата природа, са пренасочени към зоопарка във Варна. \r\n \n\t\t\t\t\t\t", "date": "2019.02.18", "title": "Пуснаха, излекувани птици, пострадали от бракониери"}
{"url": "http://www.bnews.bg/article/256956-holivud_na_protest_sreshtu_organizatorite_na_oskarite", "text": "\n Джордж Клуни, Брад Пит и Робърт Де Ниро подкрепиха протеста на Холивуд, започнал преди броени дни, срещу плановете на организаторите на наградите „Оскар“ относно това наградите за операторско майсторство, монтаж и други категории да бъдат връчени по време на рекламите на церемонията в неделя, съобщава БГНЕС. \r\n\r\n Сандра Бълок, Ема Стоун и Джон Хам също подкрепиха отвореното писмо на Мартин Скорсезе, Спайк Лий и Алфонсо Курон, които призоваха за промяна на решението, „обидно за професионалистите в тези категории“. \r\n\r\n Припомняме, че Академията за филмови изкуства и науки обяви в началото на миналата седмица решението си да раздаде наградите в няколко категории в рекламните паузи на церемонията на 24 февруари. Според плановете съкратен запис на речите на победителите в тези категории ще бъде излъчен по-късно по време на директното предаване.  \r\n\r\n   \r\n \n\t\t\t\t\t\t", "date": "2019.02.18", "title": "Холивуд на протест срещу организаторите на \"Оскарите\""}
{"url": "http://www.bnews.bg/article/256951-student_prebi_dvama_osadiha_go_uslovno", "text": "\n 23-годишен студент във Варна е осъден на 5 месеца лишаване от свобода, отложено с 3 години изпитателен срок заради побой над двама души по хулигански подбуди. Това съобщиха от пресцентъра на Районния съд. \r\n\r\n Инцидентът възникнал на 11 февруари 2017 година. След спречкване, подсъдимият нанесъл няколко удара и причинил леки телесни повреди на други двама младежи. В резултат на сбиването, един от пострадалите получил контузия в областта на носа и счупване на носни кости. \r\n\r\n Другият пострадал имал разкъсно-контузни рани по слепоочието, ожулвания, кръвонасядания и травматичен оток в областта на клепачите. \r\n\r\n Нанесените по хулигански подбуди наранявания довели до временно разстройство на здравето, неопасно за живота. 23-годишният студент е с чисто съдебно минало до момента. Съгласно одобреното от съда споразумение, в тежест на подсъдимия са всички направени разноски по делото. \r\n\r\n Съдебният акт е окончателен. \r\n \n\t\t\t\t\t\t", "date": "2019.02.18", "title": "Студент преби двама, осъдиха го условно"}
{"url": "http://www.bnews.bg/article/256950-velikobritaniya_othvarli_iskaneto_na_donald_tramp_da_si_pribere_dzhihadistite_ot_siriya", "text": "\n Британското правителство отхвърли искането на американския президент Доналд Тръмп да си прибере заловените джихадисти, които лежат в сирийските затвори, и да ги съди у дома, предава АФП, цитирана от „Фокус”. \r\n\r\n   \r\n\r\n Държавният глава на САЩ написа в Туитър, че Вашингтон „иска от Великобритания, Франция, Германия и другите европейски партньори да си приберат 800 бойци от „Ислямска държава“, които са заловени в Сирия, и да ги изправи пред съда“. \r\n\r\n Въпросът се обсъжда днес от външните министри на Европейския съюз, а утре по телефона ще се чуят френският президент Еманюел Макрон и премиерите на Белгия Шарл Мишел и на Холандия Марк Рюте. \r\n\r\n Говорител на британския премиер Тереза Мей обаче заяви, че джихадистите трябва да бъдат изправени пред съда в страните, където са извършили престъпления. \r\n\r\n Лондон продължава „да работи тясно с международните си партньори по този въпрос“, добави говорителят. \r\n\r\n Въпросът бе повдигнат във Великобритания, след като миналата седмица в сирийски лагер за бежанци се появи момиче от училище в Лондон, което се присъедини към „Ислямска държава“ през 2015 г. \r\n\r\n Шамима Бегум заяви пред британски медии, че иска да се върне в Лондон, за да отгледа бебе, което е родила този уикенд. \r\n\r\n Служители на британската сигурност заявиха, че не могат да блокират завръщането на Бегум, тъй като тя никога не е била осъждана за престъпления. \r\n \n\t\t\t\t\t\t", "date": "2019.02.18", "title": "Великобритания отхвърли искането на Доналд Тръмп да си прибере джихадистите от Сирия"}
{"url": "http://www.bnews.bg/article/256925-radina_az_svalih_deyan_pred_narodniya_teatar", "text": "\n Като истинско мъжко момиче Радина Кърджилова сваля Деян Донков, а не обратното.Първо той я гледа в дипломните й спектакли в НАТФИЗ, после тя ходи ад го гледа в \"Дон Жуан“. \r\n„Бях с приятелка, Наистина прикова вниманието ми като актьор, но не съм мислила да имам нещо с него. Случайно го видях в градинката пред Народния театър доста по късно, съвсем случайно. Тогава бях свободна. Заговорихме се и тъй като бях луда глава, му поисках телефона и се видяхме в „Ялта“ – мисля, че там започна да се завърта тази наша бурна любов. Оттам нататък 8 години не сме се разделяли“, признава Радина. \r\nАрт двойката се определя като бохеми, макар Радина да намеква, че напоследък е по-скоро домошарка. По думите на красавицата ревността не е нещо несъществуващо в тяхната връзка, но дори да изпитва това тежко чувство, тя никога няма да го покаже, пише „България Днес“. \r\nДвойката преди броени дни излезе за първи път заедно на сцената в представлението „Любовникът“ на Харолд Пинтър. \r\n  \r\n \n\t\t\t\t\t\t", "date": "2019.02.18", "title": "Радина: Аз свалих Деян пред Народния театър"}
{"url": "http://www.bnews.bg/article/256948-zapochva_priemat_na_zayavleniya_za_izpiti_v_sofiyskiya_universitet", "text": "\n От днес започва приемът на заявления за явяване на изпити за първата и втората кандидатстудентска сесия на Софийския университет, съобщава БГНЕС. \r\n\r\n Крайният срок е 15 март 2019 г. за първата кандидатстудентска сесия и 23 май 2019 г. за втората кандидатстудентска сесия. \r\n\r\n Кандидат-студентите могат да подадат заявления онлайн в страницата на Софийския университет, на място в Ректората на Софийския университет или в бюрата на фирмите в страната. Таксата за явяване на изпит е 30 лв. \r\n\r\n Първата изпитна сесия ще се проведе в неделните дни в периода 24 март - 28 април 2019 г., а втората - в съботните и неделните дни от 26 май до 23 юни 2019 г. \r\n\r\n Първият етап на класирането ще бъде обявен на 9 юли 2019 г., вторият етап – на 16 юли 2019 г., а третият етап – на 23 юли 2019 г. \r\n\r\n Пет от общо 119 специалности не използват оценките от матурите вместо изпит. Това са регулираните специалности „Право“, „Медицина“ и „Фармация“ и две от специалностите във Факултета по журналистика и масова комуникация – „Журналистика“ и „Връзки с обществеността“. \r\n\r\n За специалността \"Книгоиздаване\" приемът е по избор - или с изпит по журналистика (писмен) и журналистика (устен), или с оценките от матурите по български език и литература; история и цивилизация; философски цикъл или чужд език. \r\n\r\n Две са новите бакалавърски програми, които бъдещите студенти ще могат да изучават от следващата учебна година - „Счетоводство, финанси и дигитални приложения“ (на английски език) в Стопанския факултет и „Геопространствени системи и технологии“ в Геолого-географския факултет. \r\n\r\n На 21 февруари 2019 г. започва участието на Софийския университет в традиционната кандидатстудентска борса. До 21 март 2019 г. младите хора в София, Пловдив, Монтана, Велико Търново, Добрич, Варна, Бургас, Хасково и Стара Загора ще могат да се запознаят със специалностите и начина за кандидатстване в най-старото и авторитетно висше училище в България. \r\n\r\n Най-актуалната информация за кандидатстудентската кампания на Софийския университет може да бъде намерена на страницата на Университета и в страницата във Facebook „Кандидат-студенти 2019“. \r\n \n\t\t\t\t\t\t", "date": "2019.02.18", "title": "Започва приемът на заявления за изпити в Софийския университет"}
{"url": "http://www.bnews.bg/article/256947-arestuvaha_grak_opital_da_podkupi_patrul", "text": "\n Гръцки гражданин влезе в ареста, след като направи опит да подкупи полицаи, спрели го за проверка в Благоевград. Инцидентът е станал около 04,00 часа завчера на улица \"Васил Мечкуевски\" в района на съдебната палата. \r\n\r\n Дежурен екип спрял за проверка джип Ауди Q7. Докато полицаят се представял, гръцкият гражданин Томас Я., пътник в колата, извадил 150 лева и започнал да ги бута в ръцете му. Извикано е подкрепление, направен е обиск на автомобила, при който не са открити забранени вещи или вещества. \r\n\r\n Когато обаче поискали проба с дрегер на шофьора на джипа, той отказал да бъде тестван. Закаран е и в Спешно отделение, но отказал и кръвна проба. Двамата гърци са задържани. \r\n \n\t\t\t\t\t\t", "date": "2019.02.18", "title": "Арестуваха грък, опитал да подкупи патрул"}
{"url": "http://www.bnews.bg/article/256929-yana_marinova_seksi_i_bez_grim", "text": "\n Актрисата и продуцент Яна Маринова реши да зарадва почитателите си, показвайки естествения си външен вид. \r\n\r\n Снимката на звездата без грим бе придружена с новини около промотирането на филма \"Привличане\", в който тя е продуцент, сценарист и изпълнява главната роля. С кадъра актрисата събра положителни коментари от феновете, които я нарекоха красива, прекрасна, сладка. \r\n\r\n Година след премиерата си българската романтична комедия се завърна на голям екран в отбрани кина по повод Свети Валентин. \r\n\r\n Още в премиерния си уикенд на голям екран миналия февруари заглавието грабна вниманието на 23 хиляди киномани. Привличане стана и най-гледаният филм за 2018 година с над 112 000 зрители и 869 030 лв. приходи. \r\n\r\n Филмът спечели приза за най-добра комедия на фестивала West Coast Film Festival в Малибу. От същия форум Яна Маринова грабна награда за главна женска роля. Междувременно миналата есен стана ясно, че \"Привличане\" ще получи и разпространение в Азия. \r\n \n\t\t\t\t\t\t", "date": "2019.02.18", "title": "Яна Маринова секси и без грим "}
{"url": "http://www.bnews.bg/article/256946-chetirima_indiyski_voynitsi_sa_ubiti_pri_sblasatsi_s_buntovnitsi", "text": "\n Най-малко четирима индийски войници са загинали при сблъсъци с бунтовници в Кашмир в понеделник, съобщиха от полицията, цитирани от БТА. \r\n\r\n Това се случва само четири дни след гибелта на 41 паравоенни при самоубийствен атентат в индийската част на региона. \r\n\r\n При престрелката са пострадали още двама души – един военен и един цивилен. Тя е открита в момент, когато армията извършвала операция в окръг Пулвама, където бе извършен атентатът в четвъртък. \r\n\r\n Базирана в Пакистан ислямистка организация пое отговорността за него.  \r\n \n\t\t\t\t\t\t", "date": "2019.02.18", "title": "Четирима индийски войници са убити при сблъсъци с бунтовници"}
{"url": "http://www.bnews.bg/article/256942-masovi_aresti_na_lekari_vav_varna", "text": "\n Повече от 10 лекари във Варна са арестувани при операция на ГДБОП и прокуратурата в града. Те са задържани по подозрение в участие в схеми за издаване на решения на ТЕЛК на хора, които не са били реално болни. \r\n\r\n Сред задържаните има лекари от комисии на ТЕЛК в морския град, както и медици от болници в града, съобщава БНР. \r\n\r\n По предварителна информация в центъра на схемата е лекарка от Добрич - невролог, която има и клиент във Варна. Лекарката е изписвала лекарствата, които колегите ѝ от ТЕЛК са предлагали на пациентите си. \r\n\r\n Много от пациентите с експертизи също са разпитани от разследващите органи. \r\n\r\n Акцията на ГДБОП и прокуратурата продължава.  \r\n \n\t\t\t\t\t\t", "date": "2019.02.18", "title": "Масови арести на лекари във Варна"}
{"url": "http://www.bnews.bg/article/256953-bdzh_s_predvaritelna_prodazhba_na_bileti_za_3_mart", "text": "\n За удобство на всички клиенти, които предвиждат да пътуват с влак през почивните дни около Националния празник – 3-и март, от днес (18-и февруари) БДЖ въвежда предварителна продажба на билети за всички бързи влакове. \r\n\r\n Обичайният срок за предварителната продажба на билети е 5 дни, но националният железопътен превозвач има практиката да удължава този срок, в случаите когато предстоят по-дълги празнични периоди. По този начин БДЖ дава възможност на своите клиенти да планират предварително своите пътувания, както и своевременно да закупят билет и резервация за седящо място за предпочитания от тях влак. \r\n\r\n Предварителната продажба на билети и резервации за седящи места, която железопътният превозвач стартира, ще се извършва във всички железопътни гари и бюра в страната от 18-и февруари 2019 г. до 5-и март 2019 г., съобщават от БДЖ. \r\n\r\n Клиентите на БДЖ могат да получат подробна информация за свободните места във влаковете от служителите на билетните каси и гишетата „Информация” в железопътните гари, както и на националния информационен телефон 0700 10 200. \r\n \n\t\t\t\t\t\t", "date": "2019.02.18", "title": "БДЖ с предварителна продажба на билети за 3 март"}
{"url": "http://www.bnews.bg/article/256937-kiril_despodov_pribra_gadzheto_v_italiya", "text": "\n Не може без половинката си Кирил Десподов. Футболист № 1 на България прибра гаджето си в Италия и вече не е сам на Ботуша. Той повика при себе си чаровната си приятелка Веселина, която е дъщеря на Цветелина Бориславова. Двамата заживяват заедно на слънчевия остров Сардиния и очевидно се чувстват добре там. \r\nАклиматизацията на най-добрия роден играч няма да бъде особено трудна и тежка. Той вече дебютира за „Каляри” и то на митичния стадион „Сан Сиро” срещу колоса „Милан”. \r\nТази събота Десподов вдигна на крака феновете на тима си, когато се появи за първи път и пред родна публика на стадион „Сардиния арена”. Той влезе на терена във второто полувреме и помогна на съотборниците си, когато губеха от „Парма” с 0:1. След като помогна за пълния обрат от 2:1 бе изпратен с бурни аплодисменти, пише „България днес”. \r\nНа италианския остров българинът има вече нов прякор. Той е наричан от феновете Гранде Деспо. Футболистът предизвика истински фурор още с представянето си в Каляри, а малко след това бе купен от новия си тим за 4,2 милиона евро. \r\nНегов най-добър приятел в тима е Паоло Джулиани, брат на клубния бос Томазо. Той е правнук на Васил Радославов, министър —председател на България от царско време и говори отлично български език... \r\nНа Десподов е предоставено луксозно имение по време на престоя му в Сардиния, а Веселина въобще не се поколебала да се премести при него. Двамата дори споделиха първа обща снимка от там. \r\nШушука се, че двамата говорят за деца и семейство, още повече, че Веселина е доста по-голяма от гаджето си и иска семейство, след като нейната сестра Ралица се задоми в САЩ. \r\nДвамата се събраха през лятото на миналата година и дори си организираха пътешествие с яхта из гръцките курорти. Милионерската наследница е убедена, че родният в Кресна футболист е мъжът за нея. \r\nОще повече, че сега Десподов ще получава и тлъста заплата. През първата си година в серия „А” той ще вземе 400 хиляди евро. \r\n  \r\n \n\t\t\t\t\t\t", "date": "2019.02.18", "title": "Кирил Десподов прибра гаджето в Италия "}
{"url": "http://www.bnews.bg/article/256941-zhertvite_na_verizhnata_katastrofa_na_am_struma_stanaha_dve", "text": "\n Един от пострадалите във верижната катастрофа на магистрала „Струма” е починал, съобщи говорителят на НСлС Мария Павлова, цитирана от „Фокус”. \r\n\r\n Тя допълва, че починалият е бил хоспитализиран в „Пирогов”. На базата на изисканата документация прокуратурата ще преценява дали ще има промяна в подсъдността по случая с инцидента. \r\n\r\n В Александровска болница е настанен още един тежко пострадал при катастрофата. В лечебни заведения в Петрич, Сандански и Благоевград се възстановяват още няколко човека, ранени при тежкия пътен инцидент. \r\n\r\n Припомняме, че той стана на 5 февруари около 8 ч. сутринта. При гъста мъгла се удариха 29 коли. На място загина един човек, който спрял, за да информира останалите участници в движението за катастрофата. Секунди след това бил блъснат от товарен автомобил. Пострадаха 14 души. \r\n \n\t\t\t\t\t\t", "date": "2019.02.18", "title": "Жертвите на верижната катастрофа на АМ „Струма” станаха две"}
{"url": "http://www.bnews.bg/article/256943-sedmo_dete_s_danni_za_morbili_e_prieto_v_stolichnata_bolnitsa", "text": "\n Бебе - на 10 месеца, от Разлог, с данни за морбили, е било прието в Инфекциозно отделение на столичната болница \"Св. Анна\". Това съобщиха от лечебното заведение. \r\n\r\n Детето е с усложнение, вследствие на болестта, но е стабилизирано и няма пряка опасност за живота му.  \r\n\r\n Пациентите с данни за морбили, хоспитализирани в \"Св. Анна\", вече са седем.  \r\n\r\n Днес в Министерството на здравеопазването постъпи информация от РЗИ-Благоевград за нови 3 случая на морбили при деца на възраст 1 г., 2 г. и 3 г. \r\n\r\n Общо регистрираните към момента случаи на морбили в страната са 25. \r\n\r\n Лекарите съветва неимунизираните срещу морбили да се имунизират, за да се предпазят от усложнения. \r\n \n\t\t\t\t\t\t", "date": "2019.02.18", "title": "Седмо дете с данни за морбили е прието в столичната болница "}
{"url": "http://www.bnews.bg/article/256938-alisiya_izbuhna_s_roklya_za_3_bona", "text": "\n Манията на фолк певиците да харчат хиляди за тоалети, не подмина и Алисия. Изпълнителката никога не е пестила пари за дрехи, особено, когато става въпрос за сценични костюми, които носи по участия.  И независимо дали се раздава на участие, или си почива в свободното си време, изпълнителката винаги се носи много скъпо, пише „България днес”. \r\nПоследното доказателство е отпреди няколко вечери. Тогава изпълнителката се появи на участие в столичен клуб в рокля за 3 бона. \r\nЕфирното творение е дело на известен дизайнер и в Пловдив буквално ахнаха, когато я видяха. Още повече, че тоалетът бе доста оскъдно деколте и звездата на Ара лъсна с леко разголени форми. \r\n \n\t\t\t\t\t\t", "date": "2019.02.18", "title": "Алисия избухна с рокля за 3 бона "}
{"url": "http://www.bnews.bg/article/256954-sabirat_pomoshti_v_kyustendil_za_semeystvoto_na_ubitiya_valeri", "text": "\n Стотици кюстендилци се събират на централния площад на мирен протест за справедливо наказание на убиеца на Валери Дъбов. Всички носят цветя. \r\n\r\n На площада е поставена кутия за дарения, които да се предадат на родителите на убития мъж, защото семейството живеело бедно. \r\n \n\t\t\t\t\t\t", "date": "2019.02.18", "title": "Събират помощи в Кюстендил за семейството на убития Валери "}
{"url": "http://www.bnews.bg/article/256944-izpravyat_pred_sada_kanaldzhiyata_pogubil_shestima_bezhantsi_v_dunav", "text": "\n Обвиняемият за смъртта на шестима бежанци от Ирак, потънали във водите на река Дунав край Лом, отива на съд, съобщават от Апелативна прокуратура София. \r\n\r\n Припомняме, през септември 2016 г. шестима иракчани се удавиха в реката, след като лодката, с която са били превозвани, потъна при опит да преминат нелегално от България в Румъния. \r\n\r\n От прокуратурата сочат, че лодката, управлявана от обвиняемия, е потънала заради претоварването й и липсата на умения за добро управление на плавателен съд. \r\n\r\n Лодката била направена самоделно, а каналджията натоварил на нея общо 10 души. Тъй като броят на бежанците надхвърлял капацитета на плавателния съд, лодката се наклонила, започнала да се пълни с вода и потънала, а пътниците се озовали във водите на река Дунав. \r\n\r\n Намерени били телата на 5 души, а трупът на двегодишно момиченце така и не бил открит. \r\n\r\n Съдебното заседание срещу обвиняемия е насрочено за 20 февруари. Той вече има четири влезли в сила присъди за престъпления от общ характер. \r\n \n\t\t\t\t\t\t", "date": "2019.02.18", "title": "Изправят пред съда каналджията, погубил шестима бежанци в Дунав"}
{"url": "http://www.bnews.bg/article/256899-reneta_kamberova_si_napompa_ustnite_kato_chalgadzhiyka_koy_potroshi_kolata_na_gratsiyata_ot_ansambala", "text": "\n \r\nДоскорошната грация от ансамбъла по художествена гимнастика Ренета Камберова е заприличала на чалга певица. 28-годишната брюнетка, която минаваше за най-красивата ни и симпатична гимнастичка, вече си е напомпала устните като фолк изпълнителка \r\nКадрите смутиха почитателите й. „Младо и хубаво момиче, защо й трябва да се загрозява така?”, недоумяват хората. Едва ли и приятелят й Благой е останал очарован от промяната във визията й. \r\nНа всичкото отгоре Камберова претърпя неприятен инцидент тези дни. Световната шампионка и бронзова медалистка от игрите в Рио през 2016 г. завари БМВ-то си със строшен преден прозорец. Бандитът обаче не намерил нищо за крадене, тъй като Ренета предвидливо не държала ценности в автомобила. Оказало се, че взломаджията е бил пиян в момента на акцията, а полицаите са успели бързо да го задържат. Той е криминално проявен.  \r\nЗа разлика от други гимнастички, които след края на кариерата си стават треньорки, Ренета Камберова си избра друго поприще. Повече от година тя ръководи спорта в Пазарджик, пише \"Уикенд\". \r\n  \r\n \n\t\t\t\t\t\t", "date": "2019.02.18", "title": "Ренета Камберова си напомпа устните като чалгаджийка + кой потроши колата на грацията от ансамбъла "}
{"url": "http://www.bnews.bg/article/256922-imat_li_vrazka_s_nap_aparatite_za_samotaksuvane_za_sinya_i_zelena_zona", "text": "\n Апаратите за самотаксуване в \"синя\" и \"зелена\" зона имат ли фискална връзка с НАП, пита Калоян Паргов \r\n\r\n В ЦГМ ЕАД затрудняват ли се при прилагането на новите изисквания на Наредба Н-18 и ще спазят ли срока до края на март да променят софтуерите и касовите апарати, пита председателят на групата на БСП в СОС \r\n\r\n Имат ли апаратите за самотаксуване в \"синя\" и \"зелена\" зона за паркиране в центъра на София фискална връзка с НАП? Това пита председателят на БСП - София и на групата на социалистите в СОС Калоян Паргов. \r\n\r\n Въпросът му е във връзка с измененията, налагани от Наредба Н-18, която задължава да бъдат направени промени на около 170 000 фискални устройства в страната до края на март. Измененията във въпросния документ, които предизвикаха бурно негодувание от бизнеса и заплахи за протести, бяха приети в края на септември миналата година. Те предвиждат всяка издадена касова бележка да бъде изпращана почти в реално време - до 5 минути - към сървърите на НАП. Досега този процес, според данни на приходната агенция, е отнемал месец. Друга новост е задължително да бъде отпечатван QR-код върху всяка касова бележка. За тази цел обаче са необходими сериозни софтуерни промени и поредна смяна на касовите апарати. \r\n\r\n \"Промените в Наредба Н-18 засягат пряко общинското дружество \"Център за градска мобилност\" ЕАД, коментира Калоян Паргов, който е заместник-председател на Комисията по транспорт и туризъм в СОС. В тази връзка настоявам директорът Румяна Милова да информира всички членове на Комисията по транспорт и туризъм, както и обществеността за процеса на работа по промяна на софтуера за фискална връзка с НАП. Както и да докладва дали \"Център за градска мобилност\" ЕАД ще се справи с тези промени в указания срок до края на март 2019 г. Освен това, макар и не много, в София има апарати за самотаксуване в \"синя\" и \"зелена\" зона. В тази връзка бих искал да чуя от госпожа Милова дали те имат фискална връзка с НАП към този момент и дали софтуерът вече е или предстои да бъде съобразен с новите изисквания на Наредба Н-18?\". \r\n\r\n Калоян Паргов и останалите общински съветници от групата на БСП са притеснени от твърденията на експерти, че най-затруднени от промените, въведени от Наредба Н-18, ще бъдат фирмите за градски и обществен транспорт. Затова настояват за бърза и изчерпателна информация от страна на ръководството на \"Център за градска мобилност\" ЕАД и транспортните дружества по въпроса за промяната на софтуерите, съобщи Офнюз. \r\n \n\t\t\t\t\t\t", "date": "2019.02.18", "title": "Имат ли връзка с НАП апаратите за самотаксуване за „синя\" и „зелена\" зона?"}
{"url": "http://www.bnews.bg/article/256923-osven_s_mihaela_fileva_grisho_spi_i_s_tazi_kolezhka_snimki", "text": "\n Очарователната френска тенисистка Ализе Лим е поредната красавица, спрягана за нова любима на Григор Димитров. Очарователната френска тенисистка Ализе Лим е поредната красавица, спрягана за нова любима на Григор Димитров \r\nСлед раздялата си с Никол Шерцингер Гришо се превърна в един от най-желаните ергени в професионалния спорт. През 2017-а, клюкарските издания гръмнаха, че красивата французойка е сменила Никол в леглото на Григор, като за доказателство бяха разпространение снимки, на които двамата спортисти обядват. Според някои издания обаче тогава 26-годишната Лим е била само средство, с което Димитров се е опитал да накара поп певицата да страда, след като тя го нарани със снимки с други мъже по партита. \r\nНаскоро обаче наблюдателни фенове на Григор и Ализе забелязаха, че двамата споделят по едно и също време снимки от зимните си ваканции. И докато Лим посочва в публикациите си Флумс (Швейцария), то хасковлията запазва мълчание къде точно гази из дълбоките преспи и си почива в хижа. Потребителите веднага направиха връзка и слуховете за връзка между Димитров и Лим отново излязоха на дневен ред, отбелязва „Телеграф“. Снимките вижте  \r\n \n\t\t\t\t\t\t", "date": "2019.02.18", "title": "Освен с Михаела Филева Гришо спи и с тази колежка (Снимки)"}
{"url": "http://www.bnews.bg/article/256932-novi_danni_za_chetvornoto_ubiystvo_v_novi_iskar", "text": "\n Заподозряният за четворното убийство в Нови Искър не е военен, както гласеше първоначалната информация. Репортер на Dir.bg предаде от местопрестъплението, че служител на Минситерството на отбраната всъщност е неговият баща. \r\n\r\n 25-годишният младеж е задържан по подозрение, че е убил родителите си, брат си и баба си. Роднини са искали да настаняват в психиатрична клиника 25-годишният Георги, задържан по подозрения, че е убил баща си Иван, майка си Рени, брат си Сашко и баба си Славка. Това разказаха съседи пред \"24 часа\". \r\n\r\n Те обясниха, че дори са били извадени документи, а Рени проплакала: \"Не мога повече, ще пратя Гошко в лудница. Постоянно се бият със Сашко за лаптопа\". \r\n\r\n Пред свои близки Рени споделила, че настаняването в психиатрично заведение е единственият изход. То трябвало да се случи до дни. Вместо това обаче, тази сутрин телата на четиримата бяха открити в семейната им къща в Нови Искър. Те са били убити с удари с брадва в областта на главата. Били са прибрани под матраците на леглата и завити с чаршафи. Смята се, че убийствата са извършени още в петък вечерта. \r\n\r\n По повод трагичния случай с призиви за оставката на Красимир Каракачанов излязоха политици и общественици. \r\n\r\n Ето какво написа евродепутатът Николай Бареков: \r\n\r\n \"Откакто доносникът на ДС Каракачанов отговаря за МВР и армията като силов вицепремиер и откогато ПатрЕотите обещаха милиционер във всяко село, има невероятен бум на “циганската и битовата престъпност”! Дори рейнджърите и меверето ядат бой като тупани. Военни и синове на служители на Каракачанов избиват цели семейства с брадви. Мнозина бяха изнасилени и убити, включително баби, дядовци, майки и деца. Това просто типичната некадърност на управляващите ли е или някой умишлено пали чергата на българите и бута народа в бездната? Незабавно #ОСТАВКА за главния некадърник и виновник Иван от ДС Каракачанов!\" \r\n\r\n   \r\n \n\t\t\t\t\t\t", "date": "2019.02.18", "title": "Нови данни за четворното убийство в Нови Искър!"}
{"url": "http://www.bnews.bg/article/256935-natsionalnite_organizatsii_na_horata_s_uvrezhdaniya_nastoyavat_za_promeni_v_noviya_zakon", "text": "\n Националните организации на хората с увреждания настояват за промени в новия Закон за хората с увреждания, които да дават право на финансова подкрепа на хората по постоянен, а не по настоящ адрес, както и да включат лицата с над 90% степен на увреждане и пенсия за стаж и възраст в четвъртата степен на подпомагане, в която помощта е 30% от линията на бедност. \r\n  \r\nЦелта на предложенията е да намалят броя на ощетените от закона лица с увреждания, а промените могат да бъдат заложени в преходните разпоредби на закона за социалните услуги, който ще бъде разгледан на второ четене през този месец, съобщи Дарик. \r\n  \r\nСпоред Васил Долапчиев от Съюза на слепите изискването за настоящ адрес ощетява хората с двойно гражданство, които не живеят у нас, а лицата с 90% увреждане и чужда помощ, които получават пенсия за стаж и възраст, в момента имат право на по-ниска финансова помощ по закона, за разлика от тези с инвалидна пенсия. \r\n  \r\nПредложенията за промени са представени на социалния министър Бисер Петков и се очаква становище, дали ще бъдат внесени в парламента. От отговора на министерството зависи дали организациите ще потърсят среща с премиера Бойко Борисов. \r\n \n\t\t\t\t\t\t", "date": "2019.02.18", "title": "Националните организации на хората с увреждания настояват за промени в новия закон"}
{"url": "http://www.bnews.bg/article/256931-poredna_portsiya_aresti_na_lekari_zaradi_falshivi_telk_ove", "text": "\n Лекари във Варна са арестувани заради злоупотреби при издаване на ТЕЛК решения с невярно съдържание, с които са ощетили държавния бюджет, съобщи \"24 часа\". \r\n\r\n Разследването срещу медиците е по подозрения, че са прибирали подкупи, за да издават фалшиви ТЕЛК решения за инвалидни пенсии. При претърсвания и изземвания на адреси на задържаните са били намерели стотици хиляди евро, които могат да стигнат и до 1 млн., предположиха разследващи. Според запознати поне 5-има лекари са обвинени за злоупотреби. \r\n\r\n Засега не е обявено официално коя прокуратура се занимава с разследването - дали Варненската окръжна или Специализираната в София, но от полицейски източници твърдят, че акцията е на столични прокурори и ГДБОП. \r\n \n\t\t\t\t\t\t", "date": "2019.02.18", "title": "Поредна порция арести на лекари заради фалшиви ТЕЛК-ове"}
{"url": "http://www.bnews.bg/article/256945-ubiystvoto_v_novi_iskar_bilo_s_bradva", "text": "\n Не можем да потвърдим с категоричност кога е извършено това четворно убийство. Нямаме съдебномедицински експертизи, заявиха от МВР на извънреден брифинг часове след като стана ясно, че в Нови Искър е извършено четворно убийство. \r\n\r\n По първоначални данни то е извършено с брадва, не с огнестрелно оръжие. \r\n\r\n Първоначалните данни на МВР гласят, че извършителят е воден през 2015, през 2018 и през 2019 г. на преглед при психиатър. \r\n\r\n И по-малкият му брат е бил не напълно адекватен, твърдят съседи. \r\n \n\t\t\t\t\t\t", "date": "2019.02.18", "title": "Убийството в Нови Искър било с брадва"}
{"url": "http://www.bnews.bg/article/256939-barekov_ostavya_politikata_shte_stava_uchitel_po_literatura_i_balgarski_ezik", "text": "\n Неочакван обрат в кариерните планове на бившия журналист и настоящ евродепутат Николай Бареков. В личния си фейсбук профил той публикува статус, от който става ясно, че се отказва от намеренията си да се кандидатира за втори мандат в Брюксел и смята да става учител по български език и литература, пише vevesti.bg. \r\n\r\n „Три месеца до лелеяните от евромилионерите (Джамбазки, Борисов, Неков, Цветанов, Новачков, Ковачев, Станишев) евроизбори. За мен – три месеца до края на каторгата. От есента най-после ще сбъдна мечтата си да се завърна в училище като редови учител по литература и български език. Още следващата седмица ще подам молбата си за работа в МОН в очакване на разпределението ми“, написа бившият тв водещ и лидер на България без цензура. \r\n\r\n Под публикацията си той коментира изказвания на свои последователи и приятели. Един от тях му обяснява, че за учител не се кандидатства в МОН, а се подава заявление до директора на съответното училище. На което Бареков отговаря: \r\n\r\n „Не ми се носят отговорности пред гербаджийската пасмина. Просто искам да се посветя на професията си в света на необятното и духовното на юношите и на децата. Искам мир.“ \r\n\r\n „МОН разпределят учители в малко проблемни училища. Иначе в другите мутрите няма да ме пуснат. Аз съм заплаха,“ пише още евродепутатът. \r\n\r\n Някои от последователите му го призовават да не се отказва от политиката. Той обаче е категоричен: „Политиката е за лъжци и олигофрени. Литературата е за такива като мен.“ \r\n\r\n Бареков обяснява и че всъщност преподавателската професия не му е чужда. \r\n\r\n „За мен е удоволствие. Все пак баща на четирима сина, приет по света от над сто премиери, президенти и прдс на парламенти все нещо може да даде все още. Бях в училища в джунглите на Тимор, Африка, Латинска Америка, Монголия, Финландия…все нещо имам в главата. Бях в училище с ебола в Гамбия. Имам някакъв опит“, пише още Николай Бареков. \r\n \n\t\t\t\t\t\t", "date": "2019.02.18", "title": "Бареков оставя политиката - ще става учител по литература и български език"}
{"url": "http://www.bnews.bg/article/256892-kotetata_na_bozhinov_se_gushkat_na_partito_za_chrd_na_futbolista", "text": "\n Бившата и настояща любов на Валери Божинов го трогнаха до сълзи за 33-ия му рожден ден. Нападателят на Левски събра най-близките си във ВИП залата на заведението на съотборника му Николай Михайлов. \r\nЦялата организация беше дело на половинката му – Блияна Дол. Тя се погрижи украсата да е в сребристо и синьо, футболни топки и купи. Рожденикът се впечатли и от тортата в негова чест. Освен това отвсякъде грееха инициали “VB”. \r\n„Благодаря ти любов, моя, за всичко“, написа Валери в „Инстаграм“, където публикува куп свои снимки до накипрената в оранжева рокля Биляна. В хит в социалните мрежи се превърнаха и секси кадрите, на които Дол се гушка с Николета Лозанова. Двете изгори на футболиста за пореден път демонстрираха публично близостта си, а коментарите под снимките бяха в следния дух: \r\n„На Божинката котенцата“. \r\nНай-емоционалният момент от вечерта бе подаръкът от Николета, за която футболистът бе женен от 2011 до 2015г. Изобретателната пловдивчанка изненада Божинов с клипче с много честитки от негови приятели от цял свят, сред които съотборници от Италия, Сърбия и целия отбор на Ботев (Враца). А финалът – \r\nпожеланието на дъщеря му Никол го разчувства до сълзи. \r\nМалката скоро о ще навърши 7 годинки. Бившият национал има и 11-годишен син – Валери младши от певицата Алисия, като момчето върви по стъпките на татко си във футбола, пише „Телеграф“. \r\n \n\t\t\t\t\t\t", "date": "2019.02.18", "title": "Котетата на Божинов се гушкат на партито за ЧРД на футболиста "}
{"url": "http://www.bnews.bg/article/256896-snahata_na_ani_salich_izbyaga", "text": "\n Ани Салич се готвеше да стане баба, но остана без снаха. Синът й Лазар и гаджето му Изабел са се разделили. \r\nМладежът, който е на 19 години, бе сериозно хлътнал по наборката си Изабел, като тя често преспиваше в дома на новинарката. Докато съседите й очакваха в най-скоро време да се вият хора пред блока, двойката се е разделила.  \r\nПричината за това се крие в обучението на младото момиче, което е заминало да следва в Холандия. Красавицата се записа в бизнес училище в Ротердам, а Лазар остана в България. Разстоянието се оказало пречка за любовта им и те прекратили отношенията си. Въпреки раздялата, двамата са в добри отношения, а Салич продължава да общува с бившата си по кандидат-снаха. „Ани много се беше привързала към Изабел и се надяваше тя да се омъжи за сина й”, разкриха колеги на говорителката. В момента Лазар е без гадже, пише Уикенд.  \r\n  \r\n \n\t\t\t\t\t\t", "date": "2019.02.18", "title": "Снахата на Ани Салич избяга "}
{"url": "http://www.bnews.bg/article/256927-velikobritaniya_obvini_feysbuk_v_umishleno_narushavane_na_zakonite_za_poveritelnost_na_lichnite_danni", "text": "\n Британска парламентарна комисия издаде доклад, в който обвини интернет компанията Фейсбук в умишлено нарушаване на законите за поверителност на личните данни и борбата с антиконкурентните практики във Великобритания и призова за по-голям надзор върху социалните медии, предаде Асошиейтед прес. \r\nДокладът за фалшивите новини и дезинформацията в социалните медии беше публикуван след 18-месечно разследване. Той беше подготвен от парламентарната медийна комисия, която заяви, че социалните медии би трябвало да следват задължителен етичен кодекс, чието спазване да се наблюдава от независим регулаторен орган, за да има по-добър контрол върху вредното или незаконно съдържание. \r\nДокладът конкретно посочи Фейсбук, чиято структура според него изглежда е замислена така, че да \"скрива осъзнаването и отговорността за конкретни решения\". \r\n\"Очевидно е, че Фейсбук умишлено и съзнателно е нарушил законите за поверителността на личните данни и борбата с антиконкурентните практики\", се казва в доклада, който обвинява изпълнителния директор на социалната мрежа Марк Зукърбърг, че е проявил неуважение към британския парламент, като е отказал многобройни покани да се яви пред медийната комисия. \r\nПрез юли комисията издаде междинен доклад със сходни заключения, а през декември публикува много документи, представящи доказателства, че Фейсбук е използвала огромното количество потребителски данни, с което разполага, като конкурентно оръжие, често по начини, чиято цел е била да бъдат държани потребителите й в неведение. \r\n \n\t\t\t\t\t\t", "date": "2019.02.18", "title": "Великобритания обвини Фейсбук в умишлено нарушаване на законите за поверителност на личните данни"}
{"url": "http://www.bnews.bg/article/256895-vozyat_emiliya_s_maybah_za_500_000_dvama_gardove_ya_pazyat", "text": "\n Двама яки телохранители пазят поп-фолк певицата Емилия и съпругът й Жорж Башур. \r\nСкъпият \"Майбах“, който от известно време предостави на изпълнителката, е екскортиран от джип, личният им автомобил се управлява от самите тях, като по-често зад волана стопи строителният предприемач. \r\nСпоред информацията цената на мощното возило е не по-малка от 500 000 лева, а някои модели стигат и повече според екстрите, Луксозният автомобил е на сирийския бизнесмен, въпреки, че слуховете гласят, че е подарък за любимата му. Емилия рядко сяда зад волана, тъй като предпочита да я возят. Другото желание на Емилия било охранителите да се движат в отделна кола, за да не е толкова натрапчиво присъствието им, пише „Телеграф“. \r\n \n\t\t\t\t\t\t", "date": "2019.02.18", "title": "Возят Емилия с „Майбах“ за 500 000, двама гардове я пазят "}
{"url": "http://www.bnews.bg/article/256900-rosi_kirilova_hvashta_okoto_i_na_55", "text": "\n Росица Кирилова вече не е първа младост, но още привлича мъжките погледи. Певицата, за която по соца се мълвеше, че е идеала за женска красота на синковец №1 в НРБ Владимир Живков, и до днес очарова силния пол с безкрайно дългите си крака, снажната осанка, опънатата кожа и невинната си усмивка. Несподелената любов на Тодор Живковия наследник стъпва като манекенка и ръси очарование в огромни дози. \r\nЧе Роси не е загубила и грам от блясъка си, се убедиха през седмицата и папараците на „Уикенд”. Фотографите ни я засякоха на централния столичен булевард „Витоша”, където естрадната легенда се шляеше безгрижно и чат-пат хвърляше поглед към витрините на бутиците. Облечена с марково яке, клин и минижуп и обута със скъпарски кожени боти „UGG”, изпълнителката на „Боса по асфалта” подмина няколко магазина преди пред очите й да попадне табела, информираща за големи намаления на дрехи и аксесоари. Привлечена от надписа, тя влезе в търговски обект, предлагащ продукцията на немска марка.   \r\nВъв въпросния бутик Росица разгледа внимателно стоката, като вниманието и се спря на дънков гащеризон. Жената на поета Георги Начев взе дрехата в ръце, огледа я от всички страни, след което я върна на мястото й. Явно артикулът й се беше сторил прекалено младежки. Без да си купи нищо, Кирилова напусна магазина и продължи по „Витошка” в посока НДК. До края на разходката си тя се спря и пред още няколко витрини, на които имаше надписи „Промоция” и „Sale”. \r\nОтличния си външен вид естрадната ветеранка дължи на добрия си ген, но и на грижите, които полага за тялото и лицето си. Преди Нова година скулите, брадичката и устните на звездата бяха инжектирани с хиалуронови филъри, което изтри всички бръчки от физиономията й.  \r\n \n\t\t\t\t\t\t", "date": "2019.02.18", "title": "Роси Кирилова хваща окото и на 55 "}
{"url": "http://www.bnews.bg/article/256916-zapochvat_masovi_proverki_na_tovarnite_avtomobili_i_avtobusite", "text": "\n От днес до 24 февруари се провежда операция на Пътна полиция за контрол на товарните автомобили и автобусите. Тя е част от календара на TISPOL – Европейската мрежа на службите на Пътна полиция и подобни действия има на територията на всички държави-членки, съобщиха от МВР. \r\n\r\n Операциите за контрол над товарните автомобили и автобусите имат за цел да се обърне внимание на водачите, че последиците и броят на загиналите и ранените при пътнотранспортно произшествие с участието на тежки машини и автобуси са значително по-големи в сравнение с другите тежки ПТП. Основните причини за възникналите инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите. \r\n\r\n Проверките ще се осъществяват съвместно със служители на Изпълнителна агенция “Автомобилна администрация”. В проверките ще се включат служители на криминална и икономическа полиция. \r\n \n\t\t\t\t\t\t", "date": "2019.02.18", "title": "Започват масови проверки на товарните автомобили и автобусите"}
{"url": "http://www.bnews.bg/article/256914-vizhte_kade_spira_vodata_v_stolitsata_na_19_fevruari", "text": "\n \r\nНа 19 февруари 2019 г. (вторник), във връзка с подмяна на сградно водопроводно отклонение до бл.1 в жк. „Банишора“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\n\r\n ул. „Алдомировска“ от бул. „Ген. Николай Столетов“ до ул. „Габър“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „„Алдомировска “ ъгъла с бул. „Ген. Николай Столетов“. \r\nНа 19 февруари 2019 г. (вторник), във връзка с подмяна на сградно водопроводно отклонение на ул.“3-ти март“ гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\nул. „Чавдар войвода“ от ул. „3-ти март“ до ул. „Шипка“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „3-ти март “ ъгъла с ул. „Чавдар войвода“. \r\n\r\n Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС. \r\n\r\n   \r\n \n\t\t\t\t\t\t", "date": "2019.02.18", "title": "Вижте къде спира водата в столицата на 19 февруари"}
{"url": "http://www.bnews.bg/article/256940-zaraza_novi_tri_sluchaya_na_morbili_v_blagoevgrad", "text": "\n В Министерството на здравеопазването е постъпила информация от РЗИ-Благоевград за нови 3 случая на морбили при деца на възраст 1 г., 2 г. и 3 г. Два от случаите са от Разлог и един - от Добринище (2 г.). Всички заболели са осъществили контакт с болен от морбили. \r\n\r\n Две от децата са хоспитализирани в МБАЛ - Гоце Делчев и едно в УМБАЛ \"Св. Анна\" в София. \r\n\r\n Децата не са имунизирани срещу заболяването, поради ненавършена възраст или отказ на родителите. Взети са клинични проби за лабораторни изследвания, които са изпратени в Националната референтна лаборатория към НЦЗПБ. Очакват се резултати.  Общо регистрираните към момента случаи на морбили в страната са 24. \r\n\r\n 2-годишно дете е шестият пациент от Разлог, хоспитализиран в Инфекциозно отделение на УМБАЛ \"Св. Анна\" - София АД, с диагноза морбили.  Детето е с придружаващо заболяване пиелонефрит, стабилизирано е и без пряка опасност за живот, съобщи д-р Петър Петров - началник на Инфекциозното отделение. \r\n\r\n Състоянието на другите пет деца, хоспитализирани с диагноза морбили в УМБАЛ \"Св. Анна\" -София АД е стабилно, без пряка опасност за живота. Всички те също са с придружаващи заболявания - пневмония или пиелонефрит. Най-тежко преминава болестта при най-малкия пациент, който е едва на 4 месеца, но лекарите са оптимисти за неговото излекуване. \r\n\r\n Със сигурност времето за лечението на децата ще надвиши 5-те дни по съответната пътека, но те ще бъдат изписани едва след като бъдат излекувани напълно, заяви д-р Петров. \r\n\r\n \"Във всички области, не говоря само за област Благоевград, трябва да бъдат ваксинирани всички деца, които са пропуснали имунизацията на 13 месеца. Приоритетно започва това. Всички деца, които са до 8-годишна възраст и нямат имунизация за морбили, трябва да бъдат имунизирани\", категоричен беше директорът на Националния център по заразни и паразитни болести Тодор Кантарджиев. \r\n\r\n \"Засега има само двама души, които се нуждаят от по-сериозно лечение, другите са със средна тежест на заболяване\",  посочи по-рано държавният здравен инспектор д-р Ангел Кунчев по БНТ. \r\n\r\n По думите му през 2018 г. сред най-засегнатите държави от вируса са били Сърбия и Гърция, а тази година това е Република Северна Македония, където са предприети извънредни мерки. В сравнение с тези държави, у нас болните са много малко. \r\n\r\n \"Идеята е да задържим този много добър статус, а това се случва само по един начин - като достигнем заветните 95% покритие, което гарантира ефективността на ваксината\", каза още д-р Кунчев. \r\n \n\t\t\t\t\t\t", "date": "2019.02.18", "title": "Зараза: Нови три случая на морбили в Благоевград!"}
{"url": "http://www.bnews.bg/article/256918-pette_detsa_s_morbili_v_sv_ana_sa_v_stabilno_sastoyanie", "text": "\n Петте деца с морбили, настанени в болница \"Св. Анна\", остават под наблюдение, предаде bTV. \r\n\r\n Припомняме, децата - на възраст между 6 месеца и 6 години - бяха транспортирани в петък от болницата в Разлог. Говорителят на \"Св. Анна\" Антон Луков съобщи, че към момента децата са в стабилно състояние и няма опасност за живота им. \r\n\r\n И петте деца не са ваксинирани и имат придружаващи заболявания, обясни Луков и допълни, че три от тях са с пневмония и все още поддържат температура. Заради усложненото им лечение децата ще останат поне още 5 дни в болницата. \r\n\r\n Други двама души са настанени в благоевградската болница - дете на 9 години и мъж на 27 години. Тяхното състояние също се подобрява. \r\n\r\n По последни данни у нас вече над 20 души са с потвърдена диагноза морбили. \r\n \n\t\t\t\t\t\t", "date": "2019.02.18", "title": "Петте деца с морбили в \"Св.Ана\" са в стабилно състояние"}
{"url": "http://www.bnews.bg/article/256894-stanislava_tsalova_na_dieta_ot_13_godishna", "text": "\n Синоптичката на Би Ти Ви Станислава Цалова дължи добрата си физическа форма на своята майка. \r\nВсеки път щом усетела, че се е ошишкала, родителката й тутакси я погвала да ходи на фитнес, разкри лично тв звездата. „Винаги съм имала проблеми с наддаването на тегло. На 13 години бях доста пълна, но тогава мама настоя да спортувам и да водя здравословен начин на живот. И, разбира се, успях да отслабна. След раждането на детето ми също много бързо си възстанових килограмите от преди забременяването”, откровена е колежката на Емо Чолаков, цитира \"Уикенд\". \r\n  \r\n \n\t\t\t\t\t\t", "date": "2019.02.18", "title": "Станислава Цалова на диета от 13-годишна "}
{"url": "http://www.bnews.bg/article/256921-anita_meyzer_poluchi_nakazanie_ot_2_godini_zatvor", "text": "\n Анита Мейзер, да изтърпи наказание „лишаване от свобода“ в размер на 2 години, реши съдебен състав на Върховния касационен съд (ВКС). \r\n  \r\nНаказанието „лишаване от свобода“ е намалено от 3 на 2 години, като й е наложена е и „глоба“ в размер на 4000 лв. Решението е окончателно. \r\n   \r\nТричленният състав на ВКС споделя тезата на въззивната инстанция за необходимостта от преценка на обстоятелството, че са извършени две престъпления. \r\n  \r\n„Това по чл. 304а НК (предлагане на подкуп на полицейски орган) не само е тежко такова, но то е рушащо държавността и вярата на обществото в добросъвестното изпълнение на професионалните задължения на държавните органи“, категорични са върховните съдии. \r\n \n\t\t\t\t\t\t", "date": "2019.02.18", "title": "Анита Мейзер получи наказание от 2 години затвор!"}
{"url": "http://www.bnews.bg/article/256920-pak_karvavo_ubiystvo_v_novi_iskar_voenen_izbi_tsyaloto_si_semeystvo", "text": "\n Поредно масово убийство е станало в Нови Искър. Военен убил родителите си, брат си и баба си, съобщават от пресцентъра на МВР. \r\n\r\n Полицията работи по изясняването на случая. Мъжът е задържан. \r\n\r\n Мъжът е 25-годишен. След като два дни не се явил на работа, днес военна полиция е отишла да го търси в дома му, съобщава Нова телевизия. Отивайки на адреса, те намират четири трупа. По непотвърдена информация те са открити с огнестрелни рани тази сутрин в дома им в Нови Искър. \r\n\r\n Мъжът е задържан във видимо неадекватно състояние. В момента районът е отцепен от екипи на министерството на вътрешните работи и на Военна полиция. Очаква се малко по-късно МВР да даде и повече информация за причините за този трагичен инцидент \r\nПрипомняме, че навръх Нова година - 2018 г. Росен Ангелов - Горския, уби Кети, приятелят й Неделчо Юнаков, синът му Георги, майката на Кети – Еленка, дъщерята на Кети Нанси и приятелят на Нанси Боби Иванов.  \r\n\r\n Тялото му бе открито на 5 януари.  \r\n\r\n \r\n  \r\n \n\t\t\t\t\t\t", "date": "2019.02.18", "title": "Пак кърваво убийство в Нови Искър! Военен изби цялото си семейство!"}
{"url": "http://www.bnews.bg/article/256909-sergey_skripal_e_s_vlosheno_zdravoslovno_sastoyanie", "text": "\n Състоянието на Сергей Скрипал се е влошило, съобщава в. The Sunday Times, като се позовава на източник от разузнаването. \r\n\r\n Бившият руски шпионин и агент на MI6 преживя опит за отравяне от руски агент миналия март в Солсбъри. Вчера там върху катедрала бе развято руско знаме, това бе възприето като сериозна обида, а флагът бе свален. \r\n\r\n 67-годишният Скрипал и дъщеря му Юлия (33 г.) бяха отровени с нервно-паралитичното вещество \"Новичок\". Двамата бяха открити в безсъзнание на пейка в центъра на Солсбъри на 4 март миналата година. Според британските власти те са отровени с нервнопаралитичното вещество \"Новичок\". Лондон обвини Русия за отравянето, а Москва отрече обвиненията. \r\n\r\n Двамата бяха приети в критично състояние в болница, но като по чудо започнаха да се възстановяват. Юлия беше изписана през април. Сега лекари оказват оказват медицинска помощ на бившия двоен агент в дома му. \r\n\r\n Състоянието му не е критично, но никой не може да прогнозира как ще се промени то, защото информациите за дългосрочните последици от отравяне с нервно-паралитично вещество като Новичок са оскъдни. Опасенията им са, че той едва ли някога ще се възстанови напълно от влиянието на веществото, което засяга нервната система. \r\n \n\t\t\t\t\t\t", "date": "2019.02.18", "title": "Сергей Скрипал е с влошено здравословно състояние"}
{"url": "http://www.bnews.bg/article/256930-prokuraturata_predstoi_da_povdigne_obvineniya_za_klaneto_v_kyustendil", "text": "\n Под ръководството на Окръжна прокуратура – Кюстендил се води разследване на убийство и опит за умишлено убийство на повече от едно лице - престъпление по чл. 116, ал. 1, т. 4, вр. с чл. 115 от НК. \r\n\r\n Досъдебното производство по случая е било образувано вчера, 17.02.2019 г., в деня на извършване на престъпните деяния в гр. Кюстендил. \r\n\r\n Към настоящия момент от прокуратурата са внесени в съда искания за одобрение на протоколи от извършени претърсвания и изземвания. Интензивно се провеждат необходимите действия по разследване. Прави се преценка за лица, които предстои да бъдат привлечени към наказателна отговорност, съобщиха от държавното обвинение. \r\n \n\t\t\t\t\t\t", "date": "2019.02.18", "title": "Прокуратурата предстои да повдигне обвинения за клането в Кюстендил"}
{"url": "http://www.bnews.bg/article/256924-obrat_gerb_vrashta_preferentsialnoto_glasuvane_borisov_natopi_horata_na_valeri_simeonov", "text": "\n „ПП ГЕРБ ще възстанови по подходящия начин т.нар. преференциално гласуване, защото сме единствената политическа сила в България, която се вслуша в гласа на 2,5 млн. български избиратели“, обясни на напорча пресконференция Георги Марков. \r\n\r\n „Ние считаме, че не може да има избори в България по сегашната пропорционална изборна система, която ни обрича на вечни коалиции“, каза още той. „Другите ги гони страхът, защото при мажоритарни избори ГЕРБ ще има абсолютно мнозинство“, заяви Марков. Той призова обществото да се успокои, тъй като преференциите остават. \r\n\r\n Самият Борисов пък обеща, че щом е изтекъл мандата на ЦИК, да се започне процедура по избор на нов състав на ЦИК. \r\n\r\n По думите на Борисов промяната в прага на преференциалния вот е гласувана в парламента по предложение на НФСБ. \r\n\r\n \"Издебват ме, когато съм в чужбина, да създават такова напрежение! Можеше да реагирам още в събота, неделя, но в Мюнхен имах важни разговори\", обясни още как е стигнал до това решение Борисов. Но пък реакциите му обобщил Георги Марков, \"който ходи по улиците, слуша гражданите\". \r\n  \r\nБорисов припомни, че досега ДПС са подкрепяли неведнъж позиции на ГЕРБ, за коет им благодари, и така обясни връщането на жеста от страна на ПГ на ГЕРБ и неговия председател Цветан Цветанов. \r\n  \r\n\"Цветанов е постъпил правилно според ситуацията\", каза Борисов, но подчерта, че няма да допусне ГЕРБ да търпят негативите от това. \r\nБойко Борисов събира утре и Коалиционния съвет, защото, ако сме управляваща коалиция, всички трябва да ходят на работа. \r\n  \r\n\r\n \r\n  \r\n \n\t\t\t\t\t\t", "date": "2019.02.18", "title": "Обрат: ГЕРБ връща преференциалното гласуване! Борисов натопи хората на Валери Симеонов!"}
{"url": "http://www.bnews.bg/article/256915-tazhna_novina_pochina_i_muzikantat_shofyor_na_shaban_shaulich", "text": "\n \r\nМузикантът Мирсад Керич, управлявал колата, в която загина легендарния певец Шабан Шаулич, също е починал, въпреки че немските лекари до последно се борили за живота му, съобщи pulsonline. От тримата в Сеат-а, пометен вчера сутринта от Мазда на пиян 34-годишен немец без книжка, жив е само кумът на Шабан - Слободан Стоядинович, който седял на задната седалка.  \r\n  \r\nДецата на обичания певец - Михайло и Санела, веднага са хванали самолета за Германия, но тамошните власти са ги предупредили, че ще могат да видят тялото на баща си едва след края на разследването. Шабан, наричан Краля на народната музика, ще бъде погребан в Алеята на заслужилите граждани в Новото гробище на Белград. \r\n  \r\nМеждувременно немски сайт съобщи, че пияният джигит, който помете колата, в която Шабан се возел до шофьора, заявил пред полицията, че не е виновен за свирепата катастрофа. Властите обаче установили вината му със записи и доказателства, сред които и кръвната му проба с високо съдържание на алкохол.  \r\n  \r\n \n\t\t\t\t\t\t", "date": "2019.02.18", "title": "Тъжна новина: Почина и музикантът- шофьор на Шабан Шаулич!"}
{"url": "http://www.bnews.bg/article/256917-barekov_dzhambazki_si_prizna_che_s_karakachanov_sa_slugi_na_gerb_i_dps", "text": "\n Пищенето на Ангел Джамбазки и плачът му към Борисов да върне преференциалния вот станаха повод за разбиващ анализ и коментар от страна на евродепутата Николай Бареков, който посочи основните истини зад рева на депутатчето от ВМРО, което видя \"Европата\" благодарение на партията на Бареков ПП “Презареди България - ББЦ”. \r\n\r\n \"Означава ли, че Джамбазки си призна и той най-после, че двамата с Каракачанов са слуги на ГЕРБ, а от там и на ДПС?!\", пита в поста си във Фейсбук Николай Бареков. \r\n\r\n *Публикуваме без редакторска намеса. \r\n\r\n \"Смешен плач на Джамбазки, който писка и моли началника си Борисов да “върнел преференцията”! \r\n\r\n Първо. Борисов е премиер, а не депутат. Депутатите направиха невъзможна преференцията. Борисов и Цветанов, както си признаха, само изпълниха нарежданията на Сарая. Означава ли, че Джамбазки си призна и той най-после, че двамата с Каракачанов са слуги на ГЕРБ, а от там и на ДПС?! \r\n\r\n Второ. Преференцията в стария си вид вкара в парламентите недоразумения като 15/15, който стана евромилионер заедно с Джамбазки - благодарение на заблудените “червени бабички” с очила, които за по-сигурно зачеркнаха и двете числа в бюлетината на БСП. Същата преференция направи така, че 10 000 пловдивчани гласуваха за Бареков и ББЦ през 2014, а получиха недоразумението Баракова с 400 преференции, която стана веднага депутат от ......ГЕРБ! За тази ли преференция пищи джендърът от Брюксел? \r\n\r\n Трето. Джамбазки вдига шум с преференцията, за да прикрие истинските проблеми, които изцяло са в полза на ГЕРБ. Обикновеното мнозинство за взимане на решения в ЦИК, СИК и РИК. Липсата на втори екземпляр от протоколите от секциите. Забраната изборните резултати по места да се обжалват във ВАС, а вместо това - да решават местните съдилища, подвластни на феодалите. Ето тези три неща в новия ИК дават пълната власт на ГЕРБ и на Цветанов да манипулират изборите. С една дума. Парламентът узакони новия Костинброд, а слугата на ГЕРБ и ДПС Джамбазки врещи от Брюксел, за да го прикрие!\" \r\n \n\t\t\t\t\t\t", "date": "2019.02.18", "title": "БАРЕКОВ: Джамбазки си призна, че с Каракачанов са слуги на ГЕРБ и ДПС!"}
{"url": "http://www.bnews.bg/article/256911-tragediya_54_godishen_mazh_izgorya_zhiv_vav_varna", "text": "\n \r\nМъж загина при пожар тази сутрин във Варна. Сигналът за инцидента е подаден малко преди 07:30 ч. Горяла е къща на улица „Розова долина” в квартал „Аспарухово”. \r\n\r\n На място са изпратени два противопожарни екипа, които успяват да овладеят огъня и да потушат пожара. След ликвидиране на произшествието е установено, че в къщата е загинал 54-годишен мъж. \r\nПо случая има образувано досъдебно производство. Изясняват се причините и обстоятелствата, довели до инцидента. \r\n  \r\n \n\t\t\t\t\t\t", "date": "2019.02.18", "title": "Трагедия: 54-годишен мъж изгоря жив във Варна!"}
{"url": "http://www.bnews.bg/article/256908-venetsuela_ne_pusna_evrodeputati_ot_enp_da_se_sreshtnat_s_guaydo", "text": "\n Венецуела е отказала на група депутати от Европейския парламент да влязат на нейна територия с аргумента, че отиват в Каракас с \"конспиративни мотиви\", съобщи ДПА. \r\n  \r\nЕвропейският парламент, заедно с няколко западни страни, призна венецуелския опозиционен лидер Хуан Гуайдо за временен държавен глава, след като президентът Николас Мадуро спечели втори мандат миналата година на избори, които критици нарекоха \"измама\". \r\n  \r\nЧетиримата евродепутати от дясноцентристката Европейска народна партия са пътували към Венецуела, за да се срещнат с Гуайдо. \r\n  \r\n„В момента ни експулсират от Венецуела: конфискуваха ни паспортите, не ни казаха причината за експулсирането“, заяви евродепутатът Естебан Гонсалес Понс в разпространено в социалните мрежи видео, заснето на летището в Каракас. \r\n  \r\nВенецуелският външен министър Хорхе Ареаса каза в акаунта си в „Туитър“, че депутатите са били предупредени няколко дни по-рано, че няма да им бъде разрешено да влязат в страната. \r\n\r\n  „Няма да позволим на европейската крайна десница да смути мира и стабилността на страната със своите груби вмешателства“, написа той. \r\n \n\t\t\t\t\t\t", "date": "2019.02.18", "title": "Венецуела не пусна евродепутати от ЕНП да се срещнат с Гуайдо"}
{"url": "http://www.bnews.bg/article/256893-diana_naydenova_pak_e_na_ekran_veche_ne_e_prodavachka_na_sveshti", "text": "\n Диана Найденова, която бе зарязала журналистиката и стана продавачка на бутикови свещи и ароматизатори в свое малко магазинче, отново се завърна на екран. \r\nОт няколко месеца пухкавата дама се изявява в ефира на открито симпатизиращата на управляващите телевизия „Европа”. Найденова води сутрешния блок в почивните дни, но изявите й остават незабелязани за широката публика, тъй като голямата звезда на медиата е друга – Георги Коритаров. Найденова все още няма ярки постижения в „Европа” и според колегите й значително е свалила гарда. Тя изобщо не страдала от характерната за повечето тв водещи звездомания. Диана бе лице на Нова телевизия, но си тръгна след конфликт с бившата шефка на новините в медиата Дарина Сарелска. Преди това бе точно една седмица в ефира на „Всяка неделя”, но бе прокудена от взискателния Кеворкян.  \r\nСлед като телевизията се оказа разочарование за нея, журналистката си даде почивка и отвори свое малко магазинче за ръчно направени свещи и ароматизатори в центъра на София. Папараците на „Уикенд” я заснеха лично да продава в него и да консултира клиентите кой аромат е подходящия за тях. Явно обаче бутичето е фалирало и днес Диана отново се впуска в по-малко древния репортерски занаят. \r\n  \r\n \n\t\t\t\t\t\t", "date": "2019.02.18", "title": " Диана Найденова пак е на екран, вече не е продавачка на свещи "}
{"url": "http://www.bnews.bg/article/256910-razsledvat_zamarsyavane_s_14_tona_toksichni_otpadatsi_kray_gara_yana", "text": "\n 14 тона токсични отпадъци са изхвърлени в района на Гара Яна, потвърдиха за NOVA от Столична община. Районът е отцепен от Дирекцията за аварийна помощ и превенция към Столична община. Няма замърсяване на въздуха. \r\n\r\n Задържан е заподозрян за изхвърлените отпадъци. \r\n\r\n Голямо количество отпадъци край река Искър \r\n\r\n „В петък вечерта в 22 часа получихме сигнал за миризма в района на промишлената зона на село Яна. Веднага предприехме действия. Уведомихме РИОСВ. Създаден е щаб. Създадохме периметърът около 1 км, за да бъде безопасно за хората. Измерванията показаха по-високи концентрации на въздуха с опасни вещества. Бяха изсипани варели с неизвестно вещество, което е лесно запалимо и токсично. Оторизирана фирма ни помага с преместването на тези варели от реката”, каза директорът на Дирекцията за аварийна помощ и превенция към Столична община Красимир Димитров в ефира на „Здравей, България”. \r\n\r\n Токсичните отпадъци са изхвърлени от служители на фирма, която има площадка за депониране на отпадъци. \r\n\r\n „Това е безотговорност по три закона. Това количество е огромно  предизвиква силна задушлива миризма в района. Действието е изключително опасно за живота и здравето на хората. Отпадъците сигурно са изхвърляни с дни”, обясни Красимир Димитров. \r\n\r\n Ще бъда взети от проби от почвата, за да се установи дали е замърсена. \r\n \n\t\t\t\t\t\t", "date": "2019.02.18", "title": "Разследват замърсяване с 14 тона токсични отпадъци край Гара Яна"}
{"url": "http://www.bnews.bg/article/256913-gazprombank_reshi_da_zamrazi_smetkite_na_venetsuelskata_darzhavna_petrolna_kompaniya_pdvsa", "text": "\n Руският кредитор \"Газпромбанк\" реши да замрази сметките на венецуелската държавна петролна компания Petroleos de Venezuela SA и да прекрати сделките с PdVSA, за да намали риска от попадане на банката под наложените от САЩ санкции, съобщи през уикенда пред Ройтерс източник от \"Газпромбанк\". \r\n\r\n Въпреки че редица чуждестранни фирми намаляват експозицията си по отношение на PdVSA след въведените от САЩ санкции спрямо венецуелската петролна компания, фактът, че кредитор, който е тясно свързан с руската държава, последва този ход е доста значителен, тъй като Кремъл е сред най-твърдите привърженици на президента на Венецуела Николас Мадуро. \r\n\r\n \"Сметките на PdVSA в момента са замразени. Както разбирате, не могат да се извършват финансови операции\", посочи източникът на Ройтерс. На този етап обаче няма официални коментари от страна на \"Газпромбанк\". \r\n\r\n Междувременно Petroleos de Venezuela SA отбеляза посредством Туитър, че това представлява \"фалшива новина\", но отказа да коментари информацията пред Ройтерс. \r\n\r\n По-рано този месец Ройтерс цитира източници и вътрешни документи, според които компанията PdVSA е казала на клиентите на свои съвместни предприятия да депозират приходите от продажбите на петрол в техни сметки в \"Газпромбанк\" в опит да се заобиколят новите санкции в САЩ спрямо венецуелската петролна компания. \r\n\r\n Вашингтон заяви, че наложените на 28-и януари санкции са насочени към блокиране на достъпа на Николас Мадуро до приходите на страната от петролен износ, след като лидерът на опозицията Хуан Гуайдо се обяви за временен президент и получи широка подкрепа от Запада. \r\n\r\n \"Газпромбанк\" е третият най-голям кредитор на Русия по отношение на активите и включва сред акционерите си руската държавна газова компания \"Газпром\". Банката поддържа сметки на PdVSA в продължение на няколко години. През 2013-а година PdVSA заяви, че е сключила сделка с \"Газпромбанк\" за финансиране в размер на 1 млрд. долара на джоинвенчъра Petrozamora. Източникът на Ройтерс посочи, че сметките на Petrozamora са замразени. \r\n\r\n Руските власти заявиха многократно, че подкрепят Николас Мадуро и осъдиха действията на опозицията, определяйки ги като инспирирани от САЩ с цел узурпиране на властта в Каракас. Руските фирми обаче се озоваваха в затруднено положение, тъй като попаднаха между линията на Кремъл в подкрепа на Мадуро и страха, че по този начин те могат да бъдат изложени на вторични санкции от страна на САЩ, които биха могли да навредят на бизнеса им. \r\n\r\n Ако информацията на Ройтерс се потвърди, това ще се окаже нов, при това доста сериозен удар спрямо държавната петролна компания на Венецуела, след като през миналата седмица стана ясно, че базираната в Швейцария компания \"Трафигура\" (Trafigura Group Pte. Ltd.) също обяви, че слага край на взаимоотношенията си с PdVSA. \r\n \n\t\t\t\t\t\t", "date": "2019.02.18", "title": "\"Газпромбанк\" реши да замрази сметките на венецуелската държавна петролна компания PdVSA"}
{"url": "http://www.bnews.bg/article/256897-kukata_pravi_aktrisa_ot_sanya_armutlieva", "text": "\n Мариан Вълев-Куката ще прави актриса от продуцентката Саня Армутлиева. \r\nНай-влиятелната дама в родния шоубизнес има роля във филма „Лошо момиче”. Това е режисьорския дебют на Куката. В лентата Саня играе майка на главната героиня, която е и нейна треньорка по художествена гимнастика. \r\nСлабо известен факт е, че продуцентката е завършила актьорско майсторство във ВИТИЗ. Тя никога не е работила сериозно по специалността си. Има само две филмови роли зад гърба си, а тази в „Лошо момиче” ще бъде третата.  За главната женска роля Куката е ангажирал златното момиче Невяна Владинова. Тя е дъщеря на героинята на Саня. Самият Вълев също има роля в своя филм.  \r\nТрейлърът вече е готов. Предстои да бъде пуснат към края на месеца, а малко след това се очаква филмът да се тръгне по кината, пише \"Уикенд\".  \r\n  \r\n \n\t\t\t\t\t\t", "date": "2019.02.18", "title": "Куката прави актриса от Саня Армутлиева\r\n"}
{"url": "http://www.bnews.bg/article/256919-izvanredno_borisov_sabra_gerb_zaradi_izborniya_kodeks", "text": "\n Председателят на ГЕРБ и министър-председател на България Бойко Борисов свика заседание на Изпълнителната комисия на партията, съобщиха от пресцентъра на ГЕРБ. \r\n\r\n Заседанието се провежда в момента в централата на ПП ГЕРБ, а темата, която се разисква са последните промени в Изборния кодекс. \r\n\r\n След заседанието ще се проведе пресконференция за представителите на медии. \r\n\r\n Очаквайте подробности! \r\n \n\t\t\t\t\t\t", "date": "2019.02.18", "title": "ИЗВЪНРЕДНО: Борисов събра ГЕРБ заради Изборния кодекс!"}
{"url": "http://www.bnews.bg/article/256898-zaradi_pari_i_nisak_reyting_spirat_h_faktor", "text": "\n И тази година няма да има „Х Фактор”, потвърдиха официално от Нова телевизия. \r\nПоследният сезон на музикалното шоу озадачи с нетипично нисък рейтинг и бе определено като пълен провал, затова наесен програмата на Нова тв ще бъде запълнена с други предавания. Оказа се, че лицензът за пищното шоу бил доста скъп, а разходите за голямата сцена – непосилни за медиата. От Нова се чудели дали изобщо да правят „Х Фактор” занапред, или да заложат на по-евтини продукции, пише \"Уикенд\". \r\n„Х Фактор” може и да спира, но пък друго музикално предаване ще започне по Би Ти Ви съвсем скоро. Става въпрос за „Гласът на България” – шоуто стартира на 24 февруари и обещава много изненади за зрителите. На практика, в момента то остава единственото музикално състезания у нас. \r\n  \r\n \n\t\t\t\t\t\t", "date": "2019.02.18", "title": "Заради пари и нисък рейтинг спират „Х Фактор” "}
{"url": "http://www.bnews.bg/article/256905-zaplashvat_s_razsledvane_opit_za_prevrat_sreshtu_tramp", "text": "\n Сенаторът републиканец Линдзи Греъм обеща да бъдат разследвани твърдения, според които заместник-главният прокурор Род Розенстайн е говорил за отстраняване на Доналд Тръмп от президентския пост през 2017 г., съобщи ДПА. \r\n\r\n \"Има твърдение от страна на изпълняващия длъжността директор на ФБР по това време, че заместник-главният прокурор на практика е опитал да извърши административен преврат, да свали президента, като се позове на 25-ата поправка\", каза Греъм пред телевизия Си Би Ес. \"Заместник-главният прокурор отрича. Така че аз обещавам на зрителите ви, че ще има изслушване за това кой казва истината и какво действително е станало\", каза Греъм. \r\n\r\n Бившият и.д. директор на ФБР Андрю Маккейб каза в интервю за същата телевизия, че Розенстайн е бил толкова разтревожен от решението на Тръмп да уволни директора на ФБР Джеймс Коми през май 2017 г., че е говорил за позоваване на 25-ата поправка на конституцията с цел отстраняване на Тръмп. Съгласно тази поправка, в случай на смърт или неспособност на президента да изпълнява задълженията си, те се поемат от вицепрезидента до края на мандата. \r\n  \r\n \n\t\t\t\t\t\t", "date": "2019.02.18", "title": "Заплашват с разследване опит за преврат срещу Тръмп"}
{"url": "http://www.bnews.bg/article/256902-sedmitsata_zapochva_s_proletno_vreme", "text": "\n Времето днес ще е предимно слънчево и топло. Минималните температури ще са минус 4 - 1 градуса, а максималните - са между 13 и 18 градуса. \r\nАтмосферното налягане е по-високо от средното за месеца и ще е без съществена промяна. \r\n  \r\nПо Черноморието ще е предимно слънчево. Ще духа слаб до умерен вятър от запад-северозапад, който след обяд ще се ориентира от север-североизток. Максимални температури между 9 и 12 градуса. Температурата на морската вода е 6-7 градуса. Вълнението на морето ще е 1-2 бала. \r\n\r\n В планините ще е предимно слънчево. Ще духа слаб до умерен северен вятър. Максималната температура на височина 1200 метра ще е около 9 градуса, на 2000 метра - около 2 градуса. \r\n \n\t\t\t\t\t\t", "date": "2019.02.18", "title": "Седмицата започва с пролетно време"}
{"url": "http://www.bnews.bg/article/256903-nova_zaplaha_vav_voyvodinovo_razsledvashtite_da_si_svarshat_barzo_rabotata_zashtoto_e_vazmozhna_ekokatastrofa", "text": "\n Седмица след големия пожар в завода за преработка за месни продукти в пловдивското село Войводиново все още не са ясни причините за инцидента. В него работеха над 200 души. \r\n\r\n Собственикът на месокомбината Петко Петков заяви пред bTV, че все още нямат достъп до изгорялото предприятие. \r\n\r\n „Притесняваме се, че много скоро може да настъпи сериозен проблем заради развалящото се месо, което стои вътре, ако не ни допуснат още днес. И застрахователят, и БАБХ са готови за съдействие. Моля разследващите органи да направят нещо, защото ще стане страшно за населението”, посочи той. \r\n\r\n Петков изтъкна, че има доверие на разследващите, но трябва да се вземат спешни мерки, тъй като времето е топло. По думите му вътре има около 1000 тона стока. \r\n\r\n Част от 220-те служители остават на работа, каза собственикът. „Това са тези, които могат да продължат търговската дейност. Колеги ни предложиха съдействие и ние работим в техните помещения”, отбеляза той. \r\n\r\n По думите му към този момент става дума за 30 души. „Ако ни дадат достъп да разчистим и ако застрахователят си свърши работата, веднага имаме работа за още 40-50 души. Това е реален план”, категоричен беше Петков. \r\n\r\n За друга част от хората работим с държавните структури, като бюрото по труда. Ще направим курсове за преквалификация. Ако вдигнем бързо предприятието, надявам се голяма част от работниците да се върнат обратно, увери той. \r\n\r\n Всички работници си получиха заплатите миналия ден, всички ще си ползват и ще се платят техните отпуски, каза още Петков. \r\n\r\n Собственикът на изгорялото предприятие отхвърля версията за умишлен пожар. „Ние се ползваме с доверие и добро отношение, аз нямам конфликти с никого. Дори с такива фирми, с които сме в известен смисъл конкуренти на пазара, си помагаме взаимно. Почти всички ми се обадиха и предложиха съдействие – кой с машини, кой да приеме хора”, изтъкна Петко Петков.   \r\n\r\n Какви са щетите от пожара, ще каже застрахователят и нашите юристи, допълни той. \r\n\r\n   \r\n \n\t\t\t\t\t\t", "date": "2019.02.18", "title": "Нова заплаха във Войводиново: Разследващите да си свършат бързо работата, защото е възможна екокатастрофа!"}
{"url": "http://www.bnews.bg/article/256891-zlatka_v_tayland_s_ruski_oligarsi_zaryaza_blagoy_snimki", "text": "\n Златка Райкова е била шута на Благой Георгиев и в момента се намира в Тайланд, в компанията на руски олигарси. Това твърди HotArena, като се позовава на анонимен сигнал.  \r\nСигналът е със снимки. На тях се вижда руса девойка, която поразително пролича на Златка или е самата тя. Блондинка почти е извадила гърдите си навън и се забавлява в компанията на руснаци. На фотото Благой Георгиев видимо го няма. Ако това е Златка, присъствието й в Тайланд с богати руснаци не би било изненада. Злати си харесва мъже с пари и хубавия живот, пише още изданието. \r\nАко обаче е нейна двойничка, оригинала трябва да й завижда. Последно русата секс бомба с появи с мъжа си Благой при откриването на някакви столични заведения. Бившият футболист дори искал да отваря свой наргиле бар. Това е възможно да се случи, ако получи кеш от продажбата на къщата си. Снимките вижте \r\n \n\t\t\t\t\t\t", "date": "2019.02.18", "title": "Златка в Тайланд с руски олигарси, заряза Благой (СНИМКИ)"}
{"url": "http://www.bnews.bg/article/256912-grigor_dimitrov_izpadna_ot_top_30", "text": "\n Григор Димитров изпадна от топ 30 на световната ранглиста по тенис за първи път от две години и половина.  \r\n\r\n Димитров, който в момента лекува травма на рамото, има актив от 1310 точки и падна със седем позиции до 31-ата в света. За последно той беше извън първите 30 на 14 август 2016 година, когато беше 34-и. \r\n\r\n Заради травмата хасковлията не участва на турнира в Ротердам през миналата седмица и не успя да защити точките си от достигНатия финал в холандския град в предишния сезон. \r\n\r\n В топ 5 няма промени. Начело в класацията е шампионът от Откритото първенство на Австралия Новак Джокович с 10955 точки, следван от Рафаел Надал (Испания) с 8320 точки и Александър Зверев (Германия) с 6475 точки, съобщи БНР. \r\n \n\t\t\t\t\t\t", "date": "2019.02.18", "title": "Григор Димитров изпадна от топ 30"}
{"url": "http://www.bnews.bg/article/256906-pochina_dyadoto_zhestoko_prebit_v_belashtitsa_na_nova_godina", "text": "\n Почина възрастният мъж, който беше нападнат и ограбен в дома си на 31 декември в Белащица, предаде bTV. \r\n\r\n Припомняме, двама мъже нападнаха 86-годишния пенсионер в новогодишната нощ и му откраднаха 200 лева. Пострадалият беше приет в болница със счупени ребро и прешлен и с травма на главата. \r\n\r\n Все още няма задържани за побоя. \r\n \n\t\t\t\t\t\t", "date": "2019.02.18", "title": "Почина дядото, жестоко пребит в Белащица на Нова година"}
{"url": "http://www.bnews.bg/article/256901-maykata_predade_na_politsiyata_19_godishniya_si_sin_izdirvan_za_ubiystvoto_v_kyustendil", "text": "\n \"Разпитани са над 20 лица пред съдия за масовото сбиване в Кюстендил. Лицето, издирвано за убийството на 35-годишният мъж е 19-годишен, който се е предал доброволно около 23:30 снощи.Докара го майка му в Областната дирекция. Не е давал обяснения до момента, но е написал във Фейсбук, че не е виновен.\" \r\n\r\n Това заяви на брифинг старши комисар Елиан Стамболийски, директор на Областна дирекция на МВР – Кюстендил.  \r\n\r\n \"Установени са лицата, които са нанесли телесните повреди на двамата пострадали. Ще има задържани\", каза още той.  \"Гольовците не са добре приети в квартал \"Изток\" в Кюстендил. Те имат стари вражди дори със съкварталците си. Част от тях са излежавали повече от една присъда\", допълни Стамболийски.  \"Общо задържаните са 12 души\", разкри старши комисар Елиан Стамболийски, директор на Областна дирекция на МВР – Кюстендил.  В този час жители на града се събират пред областната дирекция с искане институциите да приложат по-ефективен контрол в ромския квартал - Изток. Оттам са и повечето участници във вчерашното сбиване. \r\n\r\n Организирани в социалните мрежи, стотици кюстендилци се включиха в шествието през целия град вчера. Снощи те насядаха на пешеходна пътека пред известния Железен мост, спирайки движението за кратко. Днес след полицията, протести ще има и в центъра на града.  „Да спре това беззаконие. Нашият квартал „Изток“, там цари беззаконие. Там законите на Република България не важат. Ние се превърнахме, в Париж има такива арабски гета. Там никой не смее да влезе. Тук в нашия квартал „Изток“ е същото вече“, заяви Георги Петров, който е общински съветник и един от организаторите на протеста, цитиран от БНР.  \r\nПрипомняме, че 35-годишният мъж издъхна, а други четирима бяха ранени при сбиване между две групи, едната от ромския квартал Изток в Кюстендил. Сигнал за масовото сбиване бе подаден в полицията около 07:30 часа тази сутрин. Боят е започнал пред заведение в центъра на града. Удари са нанасяни с твърд предмет и нож.  \r\n\r\n В изключително тежко състояние е единият пострадал при масовия бой в Кюстендил, който беше откаран в \"Пирогов\", съобщиха от болницата. Той е с черепно-мозъчна травма. Опериран е и остава под активно наблюдение и интензивно лечение в реанимация, където се борят за живота му. \r\n \n\t\t\t\t\t\t", "date": "2019.02.18", "title": "Майката предаде на полицията 19-годишния си син, издирван за убийството в Кюстендил"}
{"url": "http://www.bnews.bg/article/256904-yordan_tsonev_za_edin_evrodeputat_poveche_karakachanov_shte_podpali_etnicheskata_cherga", "text": "\n Никой не трябва да етнизира престъпността. Това каза заместник-председателят на ПГ н ДПС Йордан Цонев в ефира на „Здравей, България” по повод на вчерашния масов бой в Кюстендил, който завърши с убийството на 35-годишен мъж.  \r\n\r\n „Не може да говориш за цяла една общност като автор на престъпни деяния. Отдели членове, които са хванати, трябва да бъдат наказвани. В много от случаите ние виждаме как ВМРО се възползва от това и етнизира проблема и се питаме дали цената да вкарат един евродепутат няма да подпали етническата черга на България”, коментира депутатът.   \r\n\r\n По думите му за решаването на проблема с гетата са необходими комплексни мерки и политика на държавата. \r\n\r\n „Но не е добре при минус10 градуса да изкараш багерите и да оставиш деца на улицата. Не смятам, че това е решаване на ромския проблем”, каза още той. \r\n\r\n Депутатът коментира и промените в Изборния кодекс. Позицията на ДПС по въпроса за преференциите е последователна още от тяхното въвеждане. „Ние смятаме, че това не е мажоритарен елемент и не върви надеждите, които му се възлагат и смятаме, че този праг е нечестен.  Неочаквахме абсолютната нечувствителност на обществото за приоритетността на проблемите. Ако това за част от обществото е проблем, очаквахме, че за цялото общество ще бъде проблем лишаването на  2 млн. български граждани от правото да гласуват. Никой, освен ДПС, в пленарна зала не взе отношение по този въпрос”, каза той. \r\n\r\n Цонев коментира и подозренията за задкулисни договорки, който изрази БСП. \r\n\r\n „Чета днес в решенията на пленума на БСП, че имало задкулисни договорки в интерес на някои партии. Колко задкулисно е да направиш консултация в парламента в стаята на ДПС, между Цветанов и шефа на правната комисия Данаил Кирилов и ръководството на ПГ на ДПС пред очите на всички журналисти. Говорихме за уседналостта. Основната тема на разговора беше машинното гласуване. Ние казахме, че ДПС няма да подкрепи нито едно от предложенията, ако не бъде прието машинното гласуване да бъде прието изцяло, при това без хартия”, уточни той. \r\n\r\n „Това управление няма кой да го стабилизира, дори и ДПС. То е нестабилно по своя генезис, защото е съставено от идейно  нехомогенни и програмно несъвместими партии – ГЕРБ и националисти”, коментира депутатът. \r\n\r\n Йордан Цонев потвърди позицията на партията, че докато не се създадат условия за смяна на модела на управление, ДПС не вижда полза от предсрочни парламентарни избори.  „Според нас трябва да се замени моделът на аритметичните мнозинства с този на програмните мнозинства”, поясни той. \r\n \n\t\t\t\t\t\t", "date": "2019.02.18", "title": "Йордан Цонев: За един евродепутат повече Каракачанов ще подпали етническата черга!"}
{"url": "http://www.bnews.bg/article/256907-otbelyazvame_146_g_ot_gibelta_na_apostola", "text": "\n 146-ата годишнина от гибелта на Васил Левски ще бъде отбелязана в цялата страна с възпоменателни церемонии и поклонения. \r\n\r\n Вицепрезидентът Илияна Йотова ще участва в събитията в родния град на Апостола - Карлово. Церемонията там ще се състои пред паметника на Левски, а след това в едноименното читалище ще бъде представен спектакълът „Васил Левски - един неосъществен сценарий“, който е подготвен от ученици. \r\n\r\n В Петрич председателят на Народното събрание Цвета Караянчева ще участва в ритуала по полагане на венци и цветя.  \r\n\r\n В Ловеч паметта на Апостола ще бъде почетена с гражданско поклонение пред паметника на Васил Левски. Отбелязването на годишнината ще започне с панахида в храма „Успение Богородично“. От 18 часа е гражданското поклонение и военният ритуал пред паметника на Васил Левски в Ловеч, който е най-внушителният монумент на Апостола. Очаква се стотици граждани да почетат паметта на Левски и да се преклонят пред делото му. \r\n\r\n На официална церемония в Брезник ще бъде открит паметник на Левски. Бюстът е дело на скулптора Борис Борисов. В церемонията ще участват Националната гвардейска част и пернишкото представителство на дружество „Традиция“, предаде БНР. \r\n \n\t\t\t\t\t\t", "date": "2019.02.18", "title": "Отбелязваме 146 г. от гибелта на Апостола"}
