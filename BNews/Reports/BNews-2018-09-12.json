{"url": "http://www.bnews.bg/article/248567-leni_kravits_s_kontsert_v_sofiya", "text": "\n Лени кравиц ще пее у нас на 4 май 2019 година в софийската зала \"Арена Армеец\". \r\n\r\n На 7 септември 2018 на пазара излезе 11-ия студиен албум на американската суперзвезда - \"Raise Vibration\". Заедно с издаването на тавата Лени Кравиц стартира и третата част от световното си турне за 2018, което ще продължи и през следващата година в Европа. Продажбата на билетите за шоуто у нас, с цени от 60 до 140 лева, тръгват в продажба на 19 септември от 11 часа. \r\n\r\n В \"Raise Vibration\" Кравиц остава верен на стила си, а звученето на албума е изключително характерно. Той самият казва: \r\n\r\n \"Искам да предам своето послание за единност. Още от \"Let Love Rule\" до \"Raise Vibration\" искам музиката да мотивира и вдъхновява!\" \r\n\r\n С подкрепата на дългогодишния си приятел и сътрудник китаристът Крейг Рос, който също участва в създаването на последния му албум, Лени сам продуцира и изпълнява всичко - от китара, бас, барабани и пиано до бонго, камбанки, клавишни инструменти и синтезатори, ситар, калимба и други. \r\n\r\n От издаването на първия си албум \"Let Love Rule\" през 1989 музикантът има над 40 милиона продажби по целия свят. \r\n \n\t\t\t\t\t\t", "date": "2018.09.12", "title": "Лени Кравиц с концерт в София"}
{"url": "http://www.bnews.bg/article/248580-shofyor_blasna_dete_s_velosiped_v_ruse_i_izbyaga", "text": "\n Шофьор блъсна 13-годишно момче на колело в Русе и избяга. Инцидентът е станал във вторник вечерта. \r\n\r\n Според първоначалната информация детето се движело по пътното платно, когато било ударено от колата, паднало и загубило съзнание. \r\n\r\n То е с комоцио и фрактура на ходилото. Източници на NOVA съобщиха, че колата е намерена.  \r\n \n\t\t\t\t\t\t", "date": "2018.09.12", "title": "Шофьор блъсна дете с велосипед в Русе и избяга"}
{"url": "http://www.bnews.bg/article/248570-darzost_i_krasota_se_zavrashta", "text": "\n Тази седмица на екран се завръща обичаният от поколения сериал „Дързост и красота“. Най-популярната и продължителна поредица в света отново ще бъде част от програмата на обществената телевизия. След година пауза за зрителите сериалът, присъствал във всеки български дом в продължение на години, се завръща на екран. Стотици са актьорите, преплели съдбите си в сюжета на най-популярния и дълго продължил сериал в света. Зад микрофона в Тон студио 1 на Българската национална телевизия, обаче, актьорите са петима. Сериалът ще се излъчва всеки делничен ден от 16:30 ч. по БНТ 1. \r\n  \r\n \n\t\t\t\t\t\t", "date": "2018.09.12", "title": "Дързост и красота се завръща"}
{"url": "http://www.bnews.bg/article/248571-vetko_i_marinela_s_kontra_pismo_nikoga_ne_sa_obvinyavali_boyko", "text": "\n Във връзка с писмо с обръщение към медиите, публикувано в онлайн медия от името на семейство Арабаджиеви, ръководният мениджмънт на  Victoria Group категорично заявяа, че въпросният текст не е дело и няма връзка с никого от семейството, както и с официалните говорители. \r\n\r\n Това съобщение разпратиха до медиите от Виктория груп. \r\n\r\n В блог платформа, озаглавена “Градски легенди”, на 11 септември е бил публикуван текст със зъглавие  “Сем. Арабаджиеви с писмо до медиите, директно обвиниха Бойко Борисов в рекет”. Там фигурира въпросното фалшиво писмо, пълно с хули към премиера Бойко Борисов и ГЕРБ. \r\n \n\t\t\t\t\t\t", "date": "2018.09.12", "title": "Ветко и Маринела с контра писмо. Никога не са обвинявали Бойко"}
{"url": "http://www.bnews.bg/article/248559-tayniyat_lyubovnik_na_leydi_dayana_pochina_ot_rak", "text": "\n Тайният любовник на лейди Даяна, Оливър Хоaре, почина от рак на 73-годишна възраст в дома си във Франция. Той беше един от най-известните търговци на предмети на изкуството. Хоаре беше близък приятел на принц Чарлз, информира БГНЕС. \r\n\r\n Отношенията му с Даяна процъфтяват през деветдесетте години. Въпреки това той никога не призна публично аферата си с нея. Хоаре, баща на три деца, беше женен за дъщерята на френски петролен магнат - Даян де Валднер. \r\n\r\n През 1995 г. Даяна заяви в интервю пред Мартин Башир, че „понякога е звъняла“ на Хоаре. „В продължение на период от шест до девет месеца, няколко пъти, но със сигурност не по обсебващ начин, не“, настоя тя тогава.  \r\n\r\n Кралският биограф обаче твърди друго. Според нея Даяна е полудяла от скръб, защото е разбрала, че е бременна и трябва да направи аборт. \r\n\r\n През 2005 г. Хоаре е въвлечен в разследването за финансови сделки на шейх Сауд Ал Тани от Катар, който е най-големият колекционер на изкуството в света. Фактите показват, че любовникът на Даяна е продал на шейха произведения на изкуството за повече от 20 000 000 паунда. \r\n \n\t\t\t\t\t\t", "date": "2018.09.12", "title": "Тайният любовник на лейди Даяна почина от рак"}
{"url": "http://www.bnews.bg/article/248573-barekov_kato_vash_chlen_na_ep_glasuvah_protiv_tsenzurata_v_internet_i_protiv_otnemaneto_na_glasa_na_viktor_orban_i_na_ungariya_v_evropeyskiya_savet_snimki", "text": "\n Днес във Фейсбук попаднахме на коментар на евродепутата Николай Бареков по повод днешното гласуване в ЕП. Вижте какво написа той в личният си профил в социалната мрежа. \r\n\r\n \r\n\r\n Да не ви излъжат баджак медиите, които ваканцуват из Страсбург. Като ваш член на ЕП гласувах ПРОТИВ цензурата в интернет и ПРОТИВ отнемането на гласа на Виктор Орбан и на Унгария в Европейския съвет. За разлика от повечето гербаджии, либерали и социалисти. Питайте “българския Орбан” Борисов, Костов и Корнелия Нинова как са гласували соросоидните им евродепутати. С една дума соросоидте искат да приемаме мигранти и талибани от Афганистан по спалните си и направо да ги правим български зетьове на децата ни, а снимките на Ботев и Левски от чичко Гугъл да теглим само срещу заплащане. Филтри и цензура от Сорос за всичко и всички за сметка на послушните му национални предатели. И понеже соросоиднитата сган победи, най-добре да прекръстят ЕС на Европейски Соросоиди. \r\n\r\n \r\n \n\t\t\t\t\t\t", "date": "2018.09.12", "title": "БАРЕКОВ: Като ваш член на ЕП гласувах ПРОТИВ цензурата в интернет и ПРОТИВ отнемането на гласа на Виктор Орбан и на Унгария в Европейския съвет (СНИМКИ)"}
{"url": "http://www.bnews.bg/article/248574-ani_salich_zapozna_detsata_s_noviya_si_lyubovnik", "text": "\n Само два месеца след като пламна любовта им, новинарката Ани Салич запозна новото си гадже с двете си деца, научи „Галерия“. Журналистката и нейният любим бяха на семейна почивка заедно с Хана и Лазар в китното курортно градче Антиб във Франция. \r\n\r\n Банкерът лично поел всички разходи по екскурзията, включително и джобните за тийнейджърите, за да направи добро впечатление. И според близки до новинарката, стратегията на новото й гадже се оказала успешна. Хана и Лазар много харесали банкера и не изпитвали никакви угризения заради баща им Бранко. \r\n\r\n Още докато течал развода на родителите им, двете деца изцяло подкрепяли Ани и били наясно с изневерите и другите пороци на татко си. Затова сега Хана и Лазар били доволни от новата връзка на майка си. \r\n\r\n За аферата на Ани Салич – вече Валеова - с банкера разкриха неотдавна нейни колеги. По думите им новата връзка й се отразявала прекрасно. Ани видимо разцъфнала, благодарение на невероятното отношение на гаджето й към нея и децата. \r\n \n\t\t\t\t\t\t", "date": "2018.09.12", "title": "Ани Салич запозна децата с новия си любовник"}
{"url": "http://www.bnews.bg/article/248578-v_nova_zagora_protestirat_sreshtu_instalatsiya_za_biogaz", "text": "\n В Нова Загора протестират срещу инсталация за биогаз. Години наред жителите на града се оплакват от обгазяване, а от месеци инициативен комитет търси реакцията на институциите и заплашват, че ако няма реакция ще преминат към гражданско неподчинение. \r\n\r\n Протестът е под надслов \"Нова Загора иска да диша\". \"Ние не можем да живеем нормално. Влязохме във връзка с всички институции, като се започне от регионалната инспекция по околната среда, до Министерството на земеделието, Министерството на околната среда и водите, Министерството на здравеопазването, Президента, но до момента решение на нашия проблем няма. Единствено здравното министерство най-накрая, тази година, признаха, че тези миризми вредят на здравето ни. От тук нататък очакваме лична среща с премиера, който присъства на откриването на тази инсталация\", коментира пред БНР председателят на Инициативния комитет Елена Петрова. \r\n\r\n Фирмата собственик на централата отрича, тя да е причинител на неприятните миризми. \"От четири години ние живеем в миризлив затвор ... това не се издържа. Институциите си прехвърлят топката, никой не може да каже ясно, чия е отговорността това да съществува в града, да ни трови всеки ден\", обяснява протестираща. \r\n\r\n \"Ние сме спазили всичките предписания, проекта е изпълнен така, както е одобрен. Считам, че спазваме в пълен обхват нормативната база, която урежда дейността ни\", коментира Климент Граченлиев, директор на инсталацията за производство на биогаз, която е собственост на \"Градус\". Предприятието работи с до 60 тона птичи тор на денонощие и е на 24 часов режим на работа. \r\n \n\t\t\t\t\t\t", "date": "2018.09.12", "title": "В Нова Загора протестират срещу инсталация за биогаз"}
{"url": "http://www.bnews.bg/article/248555-andrea_go_udari_na_zhivot_v_turtsiya", "text": "\n Фолк певицата Андреа го удари на живот в Турция. Изпълнителката е на почивка в южната ни съседка и се е отдала на истински релакс. Блондинката е отседнала в един от най-популярните хотели в южната ни съседка и тъне в разкош там, пише „България днес”. \r\nПоловинката на Кубрат Пулев по цял ден се забавлява със своя приятелка. Двете пийват по чаша вино и разпускат на плажа или край басейна. Преди няколко дни Андреа направи огромен концерт в Турция и след него реши да остане още няколко дни там. Откакто подписа договор с румънска продуцентска компания, изявите на родната певица са повече зад граница, отколкото у нас. \r\n  \r\n \n\t\t\t\t\t\t", "date": "2018.09.12", "title": "Андреа го удари на живот в Турция"}
{"url": "http://www.bnews.bg/article/248565-arestite_prodalzhavat_chetvarti_obvinen_po_deloto_sreshtu_minyu_staykov", "text": "\n Специализираната прокуратура предяви обвиненията на четвърти привлечен под наказателна отговорност за участие в организирана престъпна група за производство и продажба на акцизни стоки без бандерол, данъчни престъпления и пране на пари. \r\n\r\n По същото дело Специализираният наказателен съд постанови „Задържане под стража“ на бизнесмена Миню Стайков и още две лица, съобщиха от прокуратурата. \r\n\r\n Четвъртият обвиняем е свързан с производството на цигари в нелегалната фабрика в Карнобат и продажбата им на черния пазар. По време на операцията по неутрализиране на групата той не бе открит и бе обявен за общодържавно издирване. На 11 септември 2018 г. е задържан до 72 часа с постановление \r\n\r\n на наблюдаващия прокурор. Предстои в Специализирания наказателен съд да бъде внесено искане за налагане на най-строгата мярка за неотклонение и за него. \r\n\r\n В рамките на продължаващото разследване по досъдебното производство на 11 септември 2018 г. бяха извършени нови претърсвания и изземвания в Карнобат. Намерени и иззети са близо130 000 лева в брой, за които има доказателства, че са съхранявани от компанията „СИС индъсрис“, свързана с бизнесмена Миню Стайков. \r\n\r\n Установява се произходът на парите и дали са придобити чрез престъпна дейност, в т.ч. тази, за която е образувано досъдебното производство.  \r\n \n\t\t\t\t\t\t", "date": "2018.09.12", "title": "АРЕСТИТЕ ПРОДЪЛЖАВАТ! Четвърти обвинен по делото срещу Миню Стайков "}
{"url": "http://www.bnews.bg/article/248558-dashteryata_na_madona_sas_sutien_ot_midi_i_kosmati_kraka_shok_snimki", "text": "\n Дъщерята на Мадона - Лурдес Леон, дефилира на Седмицата на модата в Ню Йорк със сутиен от миди. \r\n\r\n 21-годишната дъщеря на суперзвездата се появи на подиума за бранда Gypsy Sport пролет/лято 2019 с разкъсани дънки, пера в косите и сутиен, изработен от миди и синджири. Смъкнатите дънки откриваха и голяма част от краката ѝ, по които ясно се виждаше окосмяване. Тя не се появява за първи път неепилирана. Преди време се появи на плаж в Маями, където демонстрира космите под мишниците си. \r\n\r\n Лурдес стана част от модния свят, след като дефилира за Стела Макартни. Тя е дъщеря на Мадона от връзката ѝ с Карлос Леон, с кого се раздели през 1997 г. Снимките вижте  \r\n \n\t\t\t\t\t\t", "date": "2018.09.12", "title": "Дъщерята на Мадона със сутиен от миди и... космати крака (ШОК СНИМКИ)"}
{"url": "http://www.bnews.bg/article/248566-patnitsi_ot_livan_vlezli_v_es_bez_proverka_na_letishte_sofiya", "text": "\n За пореден пропуск в сигурността на Летище София научи OFFNews от отлично осведомен източник. \r\n\r\n Колкото и абсурдно да звучи, трансферните пътници в полет FB814 от Бейрут на \"България ер\" не са насочени за проверка при влизането си в България, респективно ЕС. А на борда е имало 40 души, които са продължили пътуването си към други европейски дестинации. \r\n\r\n Това е абсолютно нарушение на разпоредбите за сигурност. \r\n\r\n След като пасажерите се озовали на територията на терминала, пропускът бил установен. Тогава започнало издирване на всички трансферни пътуващи по кафенетата и магазинчетата на аерогарата. В крайна сметка 30 от тях били установени и проверени, но други 10 са заминали за следващия си полет без да бъдат намерени. \r\n\r\n От МВР заявиха за OFFNews, че са запознати със случая, но пропускът не е на Гранична полиция. Те пренасочиха питането ни към служба Сигурност на Летище София. \r\n\r\n От аерогарата ни изпратиха следното обяснение. \r\n\r\n \"Допуснато е смесване на пътниците, пристигащи от „трета страна“ с вече проверени заминаващи пътници. За случая веднага са информирани компетентните органи, както и са предприети съответните административно-наказателни мерки. Веднага след констатиране на пропуска са взети необходимите мерки, гарантиращи общите стандарти за сигурност и недопускане на пробив в сигурността\", твърдят от пресслужбата на летището. \r\n\r\n Според източниците на OFFNews това обаче не е точно така. При подобен гаф регламентът изисква цялото летище да бъде затворено и всички присъстващи да минат на нова проверка - нещо, което не е правено.  \r\n\r\n Това е поредният случай на непроверени пътници на столичното летище.  \r\n\r\n На 20 март тази година, след като служители на Гранична полиция напускат постовете си, всички пътници с полет от преминават покрай гишетата без да бъдат проверени. След този случай последваха уволнения. Общо подведени под дисциплинарна отговорност са 13 служители на МВР, един служител сам си е подал документите за напускане, а други петима са уволнени. \r\n\r\n По-малко от 4 месеца след това, е установен подобен гаф, но този път с частен самолет кацнал от Габрово и отлетял впоследствие за Гърция. \r\n \n\t\t\t\t\t\t", "date": "2018.09.12", "title": "Пътници от Ливан влезли в ЕС без проверка на Летище София"}
{"url": "http://www.bnews.bg/article/248569-prokuraturata_poiska_otstranyavaneto_na_zam_ministar", "text": "\n Софийска градска прокуратура (СГП) е внесла в Районен съд гр. София (СРС) искане за отстраняване от длъжност на заместник-министъра на транспорта Ангел Попов. \r\n\r\n Искането за отстраняването му идва няколко месеца, след като стана ясно, че спрямо него има внесен обвинителен акт. На 29 март 2018 г. прокуратурата го обвини в измама - престъпление по чл. 209, ал.1 от НК. \r\n\r\n Тогава обаче магистратите не настояха той да напусне поста си в транспортното министерство. Попов, който е известен във ведомството с прякора Геле Линейката, преди време даде култово интервю за за медията ни, което хвърля светлина върху цялостния мироглед на висшия чиновник - \"Продават ли се книжки и има ли корупция в ДАИ - разсъжденията на зам.-министър Ангел Попов. \r\n\r\n Заместникът на Московски се смята за назначение на НФСБ. \r\n\r\n Въз основа на внесения от Софийска градска прокуратура обвинителен акт е образувано съдебно производство е Софийски районен съд, насрочено за разпоредително заседание. \r\n\r\n В хода на досъдебното производство е установено, че на неустановена дата през месец август 2012 г. в град София, с цел да набави за себе си имотна облага в размер на 8000 евро Попов е възбудил у собственик на транспортна фирма заблуждение, че срещу горепосочената сума служители от Министерството на транспорта, информационните технологии и съобщенията, ще му уредят управляваната от него фирма да получи допълнително четири броя ЕКМТ/СЕМТ разрешителни. ЕКМТ/СЕМТ представляват разрешителни за облекчен режим на международен товарен транспорт, съобщават от прокуратурата. \r\n\r\n Макар деянието, за което е предаден на съд Попов да е извършено през 2012 г., от новопостъпила информация по делото към момента на Попов е възложен контрола по изпълнение заповедта на министъра за реда по издаването и условията за разпределение на ЕКМТ/СЕМТ разрешения за транспорт. \r\n \n\t\t\t\t\t\t", "date": "2018.09.12", "title": "Прокуратурата поиска отстраняването на зам.-министър"}
{"url": "http://www.bnews.bg/article/248563-po_posledna_informatsiya_nyama_danni_za_postradali_balgari_pri_zemetresenieto_v_antaliya", "text": "\n По информация на българското посолство в Анкара няма данни за пострадали български граждани при  земетресението, регистрирано в окръг Анталия, Турция, по-рано в сряда. \r\n\r\n Дипломатическото ни представителство следи ситуацията и е готово да окаже съдействие на наши сънародници при необходимост. \r\n\r\n При нужда, българските граждани могат да се свържат с посолството на Република България в Анкара на тел.: +90 312 46 720 71 и +90 312 427 51 42. \r\n\r\n Денонощен телефон за съдействие на български граждани в чужбина на дирекция „Ситуационен център”: \r\n\r\n +359-2-948-2404; +359-2-971-3856 \r\n\r\n Телефон за сигнали за корупция, конфликт на интереси на служители на МВнР: \r\n\r\n ‪080016070 – от България; \r\n\r\n +359-80016070 – от чужбина \r\n\r\n Телефон за неспешна информация за граждани в приемната на МВнР: \r\n\r\n ‪+359-2-948-2018; +359-2-971-1054 \r\n\r\n Телефон за спешни случаи на ЕС: 112 \r\n \n\t\t\t\t\t\t", "date": "2018.09.12", "title": "ПО ПОСЛЕДНА ИНФОРМАЦИЯ: Няма данни за пострадали българи при земетресението в Анталия"}
{"url": "http://www.bnews.bg/article/248564-proval_na_mirnite_pregovori_za_yemen", "text": "\n Провал на мирните преговори за Йемен след тридневно изчакване на делегацията на движението хуси. Въпреки това посланикът на ООН за арабската страна обеща да търси дипломатически изход от кризата. \r\n\r\n Шиитските бунтовници не се появиха на организираните в Женева разговори за първи път от три години, но това не означава, че мирният процес е блокиран, обяви специалният посланик Мартин Грифитс, цитиран от \"Ройтерс\". Дипломатът, който проведе тридневни разговори с делегация на йеменското правителство, добави, че през следващите дни ще се срещне с ръководството на хусите в Сана и Мускат, Оман. \r\n\r\n Хусите обявиха вчера, че все още чакат гаранции от ООН, че полетът с делегацията им до Женева няма да бъде подложен на проверка от водената от Саудитска Арабия коалиция и че могат да евакуират някои от ранените. \r\n\r\n Грифитс поясни, че с правителството се обсъждат мерки за изграждане на доверие, включително освобождаване на затворници, увеличаване на хуманитарната помощ и отваряне на летището в Сана. Той допълни, че е постигнато споразумение за евакуация на ранените от йеменската столица Сана, която е под контрола на хусите. Евакуацията трябва да започне до седмица с полет до Кайро. \r\n\r\n Водената от Рияд военна коалиция се намеси във войната в Йемен срещу хусите през 2015 г., за да възстанови правителството на Абд Рабу Мансур Хади. 8,4 милиона души са на ръба на глад. \r\n\r\n В същото време външният министър на Йемен, който води правителствената делегация, обвини хусите в \"пълна безотговорност\" и в \"опит да саботират преговорите\". \r\n\r\n Министърът също остро разкритикува Грифитс, който зае посредническата роля през февруари. \r\n \n\t\t\t\t\t\t", "date": "2018.09.12", "title": "Провал на мирните преговори за Йемен"}
{"url": "http://www.bnews.bg/article/248579-bozhinov_se_zavarna_na_roden_teren_shte_igrae_v_botev_vratsa", "text": "\n Валери Божинов отказа да определи преминаването си в Ботев Враца като крачка назад в кариерата си. Минути преди официално да подпише своя договор, бившият играч на Ювентус и Манчестър Сити сподели очакванията си от своя престой във Враца - град, който определи като Ню Йорк в сравнение със своя период в Китай. \r\n\r\n Нападателят акцентира на желанието си да играе колкото се може повече и на шанса, който получава да се отплати на втория си баща Сашо Ангелов. \r\n\r\n \"За мен е важно да играя, да се чувствам футболист, в Риека не се чувствах футболист, защото не играех постоянно. Желанието ми беше да играя повече. Благодаря на кмета господин Каменов и моя втори баща Сашо Ангелов. Те са причината да съм тук\", заяви Божинов. \r\n\r\n \"На 32 години съм, обичам футбола, страст голяма ми е, искам да върна това, което аз мога и правилното място е тук. С борба, труд, себераздаване, мисля, че нещата ще се случат.\" \r\n\r\n \"Съдбата никога не греши, съдбата си знае работата, Сашо ми подаде ръка като дете още, време е да му се отплатя. Нито е нещо срамно, нито притеснително, не е крачка назад, напротив.\" \r\n\r\n \"Тук съм да помогна на отбора, с моето желание и себераздаване, сигурно ще помогна на момчетата до зимата Ботев Враца да вземе максимален брой точки.\" \r\n\r\n \"Бях в Китай в град, който е милион и половина, но във Враца все едно съм в Ню Йорк. В България има доста хубави градове, като българин, човек, който е роден тук, не може да плюе по родината си. Трябва да си пазим природата, съединението прави силата.\" \r\n\r\n \"Аз съм променил доста градове, държави, не ми прави впечатление. Аз съм тук да мога да тренирам, да помагам на отбора. в Риека ми беше хубаво, тръгнах си, защото не се чувствах футболист.\" \r\n\r\n \"Ще науча някои неща, нормално. Надявам се повече да науча, и аз и моите съотборници, че трябва да оставим сърце и душа за този клуб и тези фенове.\" \r\n\r\n \"Много ясно. Аз не съм израснал в царството, че да не може Валери Божинов да живее тук. Враца е хубав, спокоен град. Аз проблеми нямам.\" \r\n \n\t\t\t\t\t\t", "date": "2018.09.12", "title": "БОЖИНОВ СЕ ЗАВЪРНА НА РОДЕН ТЕРЕН! Ще играе в Ботев Враца"}
{"url": "http://www.bnews.bg/article/248577-intsident_kola_se_obarna_po_tavan_na_magistrala_struma_video", "text": "\n Лек автомобил се обърна по таван на АМ \"Струма\" на 74-и километър преди пътен възел \"Бобошево\" към 16.20 ч. днес, двама души са леко пострадали, съобщи БГНЕС. \r\n\r\n Пътният инцидент е в платното в посока Дупница, от лекия автомобил са извадени трима души, на двама-мъж и жена им е оказана спешна помощ от връщаща се от София линейка с екип на ЦСМП-Благоевград. Мъжът е с травма на главата, а жената-на рамото. \r\n\r\n Извикана е линейка и от ФСМП-Бобошево. Лекият автомобил е „Дачия” със софийска регистрация, на място пристигна пожарна и полиция. \r\n\r\n Движението в участъка се извършва в изпреварващата лента.  \r\n\r\n \r\n\r\n   \r\n \n\t\t\t\t\t\t", "date": "2018.09.12", "title": "ИНЦИДЕНТ! Кола се обърна по таван на магистрала „Струма” (ВИДЕО) "}
{"url": "http://www.bnews.bg/article/248568-geri_malkodanska_razhda_sreshtu_4_bona_vav_frantsiya", "text": "\n Бременната синоптичка Гери Малкоданска ще ражда с планирано секцио във Франция, научи „Галерия“ от свои източници. Къдрокоската вече е говорила с един от специалистите в известната частна клиника в Париж и останала изключително доволна от отношението и условията в лечебното заведение. \r\n\r\n Синоптичката била категорична, че няма да роди у нас, особено след последния трагичен случай с починалата родилка в Сливен. Проверка на изданието установи, че общият престой във френската клиника струва около 2000 евро или 4 бона в лева. Апропо, за тези, които се осигуряват във Франция, всичко е безплатно, независимо дали майката ще ражда в частна или в държавна болница. Малкоданска се е спряла именно на града на любовта, тъй като половинката й Александър Ковачев има бизнес отношения в столицата. Негов партньор му препоръчал луксозната клиника като една от най-добрите във Франция. Таткото ще присъства на раждането. Алекс Ковачев е интериорен дизайнер и успешно развива бизнеса си из Европа.Най-често работи със заведения, клубове, яхти, самолети, проектирал е и домовете на голяма част от елита у нас и в чужбина. Има 14-годишна дъщеря от предишния си брак, а с Гери са заедно повече от 2 години. Синоптичката е в 6-ия месец и упорито крие коремчето си. Малкоданска избягва публичните изяви, както и снимките в социалната мрежа, където преди бременността бе доста активна. Умишлено носи широки дрехи, тъй като се бои от уроки и лоши очи. От няколко месеца Гери е в болничен и не съобщава времето по Нова ТВ заради общо неразположение. На чаровницата постоянно й прилошавало, а кръвното й било опасно ниско. \r\n \n\t\t\t\t\t\t", "date": "2018.09.12", "title": "Гери Малкоданска ражда срещу 4 бона във Франция"}
{"url": "http://www.bnews.bg/article/248557-ekskluzivno_i_samo_v_bnews_fitnes_instruktorka_prebita_ot_politsay_snimka", "text": "\n Днес във Фейсбук попаднахме на снимка публикувана от Еми Христова. На снимката жената показва, как е била пребита от полицай- представител на органите на реда?! Интернет пространството гръмна от коментари показващи недоумението, как може първо мъж да удари жена и на второ място, как може представител на органите на реда да направи подобно нещо. \r\n\r\n Ето какво написа и самата Еми към снимката си! \r\n\"Така бият жени полицаите в Сандански...Георги Атанасчиков\" \r\n\r\n \r\n\r\n \r\n\r\n \r\n  \r\n \n\t\t\t\t\t\t", "date": "2018.09.12", "title": "ЕКСКЛУЗИВНО И САМО В BNEWS! Фитнес инструкторка пребита от полицай! (СНИМКА)"}
{"url": "http://www.bnews.bg/article/248576-vnesoha_stanovishta_sreshtu_goreneto_na_otpadatsi_v_tets_na_kovachki", "text": "\n Екоорганизациите- “Грийнпийс- България” и “За Земята- достъп до правосъдие”, както и гражданите са внесли своите отрицателни становища срущу намеренията на въгллищните централи на бизнесмена Христо Ковачки ТЕЦ “Република”  “Топлофикация- Перник” и ТЕЦ “Бобов дол” да изгарят и биомаса и отпадъци в производството на енергия. \r\n\r\n Становищата са попадени съответно в Регионалната инспекция по околната среда и водите- Перник РИСОВ и Община Перник, и в Изпълнителната агенция по околната среда ИАОС и РИОСВ- Перник, съобщиха двете организации в сряда. \r\n\r\n В момента пернишката централа е на начален етап подаване на инвестиционно намерение, а тази в Бобов дол вече е подала в ИАОС заявление за ново комплексно разрешитело, което е финалната права за одобрение на проекта. \r\n\r\n От “Грийнпийс”и “а земята- достъп до правосъдие” казва, че са открили значителни пропуски относно вредите за околната среда и човешкото здраве в документите и по двата проекта. Те настояват пред пернишката екоинспекция да извърши оценка на въздействието на смяната на част от горивото в ТЕЦ “Република “върху околната среда, а пред ИАОС- да не издава ново екоразрешително за работа на ТЕЦ “Бобов дол”. \r\n\r\n Независимо от двете организации десетки хора от района на двете електрически централи също подадоха становища против инвестиционните намерения. В подобни случаи е важно обществеността да участва и да се възползва от правото си активно да участва и да упражнява контрол върху решаването на екологичните въпроси. \r\n\r\n Природозащтитниците посочват, че в инвестиционното предложение на ТЕЦ”Република” се предвижда наред с въглищата на денонощие да се изгарят допълнително да 384 т биомаса, до 192 т шисти и до 96 т отпадъци под формата на RDF. Изгарянето на отпадъците е източник на множество замърсители, различни от тези, които се отделят при изгарянето на въгрища като фурани и диоксини например (всики токсични химични съединения), аргументират се те. \r\n\r\n Според тях, в предложението не е взето предвид съществуващото замърсяване на въздуха в град Перник (систематично превишаване на нормите за фини прахови частици и серен двуокис), а очакваните емисии от някои замърсители (кадмий и талий, живак, хлороводород и флуроводород) не са обосновани с данни и анализи. Това ясно показва, че изводите относно въздействието на инвестиционното предложение върху качеството на атмосферния въздух и човешкото здраве са неверни. \r\n\r\n Сред другите пропуски са липса на анализ на въздействието от отпадъците, които ще бъдат генерирани при евентуално реализиране на инвестиционното намерение; липса на оценка на въздействието върху защитени територии в близост до централата; невключване на обществеността до процеса по вземане на решения за необходимостта от извършване на ОВОС, посочват в становището си организациите. ТЕЦ \"Бобов дол\" предвижда наред с въглищата на денонощие да изгаря допълнително до 96т отпадъци и до 752т биомаса, за което ще получава допълнителни приходи. Това може да стане с минимални инвестиции, тъй като се декларира изгаряне на нищожно малко количесто отпадъци - 0,5% от общото количество гориво(на тегловна база). Това дава основание да не се налагат и предвиждат никакви изменения (инвестиции) в основните съоръжения на централата включително и в пречиствателните такива. ИЗгарянето на биомаса също не налага подобни промени. \r\n\r\n В заявлението за комплексно разрешително обаче екозащитниците откриват множество непълноти и несъответствия. Такова е извършването на комбинираното горене е декларирано в съотношение 80% въглища, 19.5% биомаса и 0.5% неопасни отпадъци, но не става ясно дали тези проценти са от общото тегло на горивото или са от произведената енергия. Така формулирано искането за съвместно изгаряне дава голяма свобода за злоупотреби, а директно изчисляване на емисиите на основа на така представената информация е невъзможно, посочват противниците на проекта. \r\n\r\n Според тях операторът направилно се позовава на остарели стандарти да работа (LCP BREF 2006 и Деректива 2000/76/ЕО, съотвенто на 12 и 18 години), въпреки че в ЕС има нови критерии в сила от 2014 и 2017 г.(The Industrial Emissions Directive 2014q LCP BREF 2017). \r\n\r\n Обръща се внимание на това, че не са предвидени допълнителни мерки за намаляване емисиите на тежки метали, живак, диоксини и фурани, и прах, а такива е редно да има. Сред останалите пропуски са непълнота на описанието на съоръженията за очистване на отпадъчните газове, липса на границите, които операторът дава, и на задълженията, които поема, за недопускането на изгаряне на опасни отпъдъци с един същ произход като неопасните отпадъци и други, смятат още противниците на проекта “Бобов дол”. \r\n\r\n Екоорганизациите очакват РИОСВ- Перник да вземе решение дали да бъде извършена оценка на въздействието върху околната среда или не на инвестиционното предложение ТЕЦ “Република”. Ако решението ОВОС да не бъде извършена, то може да бъде обжалвано в съда. \r\n\r\n Решението на ИАОС за новото комплексно разрешително на ТЕЦ “Бобов дол” може да отнеме месеци, но то също може да бъде обжалвано, посочват от “Грийнпийс – България” и сдружение “За Земята- достъп до правосъдие”. \r\n \n\t\t\t\t\t\t", "date": "2018.09.12", "title": "ВНЕСОХА СТАНОВИЩА срещу горенето на отпадъци в ТЕЦ на Ковачки "}
{"url": "http://www.bnews.bg/article/248560-garkinya_se_opita_da_prenese_dvumesechno_bebe_v_patna_chanta_prez_granitsata", "text": "\n За да се избегне присъда за кражба, 30-годишна гъркиня избягала в Македония, където се е родила, преминавайки нелегално пункта Евзони от гръцката страна на границата, предаде МИА. Преди броени дни обаче тя отново се опитала да наруши закона, като за да избегне паспортния контрол, се опитала да пренесе двумесечното си бебе в пътна чанта, при което била арестувана, съобщи гръцката агенция АНА-МПА. \r\n\r\n „Когато митническите служители извършиха необходимата процедура, изненадани откриха, че тя носи бебе само на две месеца в пътническа чанта. Контролът показа също, че тя има издадена тригодишна присъда в Солун за кражба. При тези обстоятелства полицията я арестува, а бебето беше дадено на нейни роднини“, цитира гръцката информационна агенция граничните служби. \r\n \n\t\t\t\t\t\t", "date": "2018.09.12", "title": "Гъркиня се опита да пренесе двумесечно бебе в пътна чанта през границата"}
{"url": "http://www.bnews.bg/article/248561-pravitelstvoto_odobri_16_1_mln_lv_dopalnitelno_za_zdraveopazvane", "text": "\n Правителството одобри допълнителни 16,1 млн. лв. за Министерството на здравеопазването за 2018 г. Средствата са предвидени за Националната здравноосигурителна каса (НЗОК) и държавните болници. \r\n\r\n На НЗОК ще бъдат отпуснати 8 млн. лв., с които ще бъдат заплатени разходи за лекарствени продукти и дейности за здравно неосигурени лица. С допълнителните средства ще се осигури финансиране на дейностите, които по закон са определени като държавна отговорност. \r\n\r\n Лечебните заведения ще получат 8,1 млн. лв., като парите ще бъдат изхарчени за ремонти и закупуване на дълготрайни материални активи. \r\n\r\n От правителството съобщават още, че с допълнителното финансиране, държавните лечебни заведения ще оптимизират дейността си и ще реализират по-ефективни разходни политики в рамките на приходите, които генерират от медицинската дейност \r\n \n\t\t\t\t\t\t", "date": "2018.09.12", "title": "Правителството одобри 16,1 млн. лв. допълнително за здравеопазване"}
{"url": "http://www.bnews.bg/article/248551-ventsi_vents_nyama_da_zhiveya_s_maykata_na_deteto_mi", "text": "\n Певецът Венци Венц не смята да внася сериозни промени в начина си на живот, след като стане баща. Щастливото събитие трябва да се случи през октомври, но това далеч не означава, че музикантът ще се превърне в улегнал семеен мъж. Венци Венц и майката на детето му Мелани дори не планират да свият семейно гнездо, в което да са заедно всяка вечер, писа „Галерия“. \r\n\r\n Двамата прекарвали почти цялото си време заедно, но смятали, че все пак всеки трябва да има свобода и свое лично пространство, затова нямали против да имат отделни жилища. \r\n\r\n „Вярвам в липсата на табута, в свободата на съзнанието, в съвсем различни нови устои, които са свързани с младото поколение, което представяме“, казва певецът. Мелани споделяла неговите виждания и също била против ограничаването на личната й свобода. \r\n\r\n Първото дете на Венци Венц, който заедно с Павел се очаква отново да е водещ на „Гласът на България“, ще бъде момиченце. С Мелани още не са решили как ще го кръстят. Активно в отглеждането щяла да се включи майката на Венци, която вече нямала търпение да стане баба. \r\n\r\n Връзката на певеца с Мелани е сравнително скорошна. Тя също е в музикантските среди и се е снимала в един от последните му клипове. Музикантът лаконично я определя като най-красивата жена и човек с красив ум. \r\n\r\n   \r\n \n\t\t\t\t\t\t", "date": "2018.09.12", "title": "Венци Венц: Няма да живея с майката на детето ми"}
{"url": "http://www.bnews.bg/article/248552-politsiyata_izdirva_2_godishno_dete_ot_peshtera", "text": "\n МВР обяви за общодържавно издирване 2-годишно момченце от Пещера. Сигналът за изчезналото дете – Михаил Чиков, подали неговите близки в ранния следобед на 26 август т.г., съобщиха от пресцентъра на вътрешното ведомство. \r\n\r\n Според данните същия ден то и негово приятелче си играели в края на квартал „Едиверен“, където живеят - труднодостъпна местност, обрасла с гъста непроходима растителност в склона на планината, откъдето е изчезнало. \r\n\r\n Незабавно с телеграма на ГД „Национална полиция“ детето било обявено за издирване, стартирали и действията по неговото установяване, които продължават и в момента. В издирването са ангажирани полицаи, включително и полицейски кучета, пожарникари, горски работници, работещи в общинската администрация, доброволци от туристическото дружество, жители на квартала, но до момента момченцето не е открито. \r\n\r\n По случая е образувано досъдебно производство, действията се провеждат под наблюдението на Окръжната прокуратура в Пазарджик. \r\n\r\n Михаил Чиков е слабо дете, с къса кестенява коса, било е облечено със синя тениска, къси дънкови панталони и сини сандали. \r\n\r\n Хората, които разполагат с допълнителна информация за момченцето, могат да сигнализират на тел.112 или в най-близкото поделение на МВР. \r\n\r\n     \r\n \n\t\t\t\t\t\t", "date": "2018.09.12", "title": "Полицията издирва 2-годишно дете от Пещера"}
{"url": "http://www.bnews.bg/article/248537-mis_silikon_pokaza_yakata_dupara_ot_turtsiya_snimki", "text": "\n Мис Силикон Виктория Петрова отново е на почивка в Турция, за втори път това лято. \r\n\r\n Красавицата не спира да публикува снимки от ваканцията си, а на една от тях предизвикателно е показала секси дупе,   с което събра многобройните комплименти на последователите си. \r\n\r\n Не става ясно с кого е Виктория, която след скандалите с ревнивата съпруга на женения си любовник стана изключително предпазлива и не говори за личния си живот. \r\n\r\n Под единия кадър, на който  силиконката е сама, а до нея има празен стол, вероятно на мъжа с когото Вики споделя романтични мигове в южната ни съседка, се мъдри многозначителен надпис: \r\n\r\n „Истинското щастие е тогава , когато всички ти завиждат , но нищо не могат да направят , за да те прецакат“. Вижте горещите снимки  \r\n \n\t\t\t\t\t\t", "date": "2018.09.12", "title": "Мис Силикон показа яката дупара от Турция (Снимки)"}
{"url": "http://www.bnews.bg/article/248556-skandal_narodnoto_sabranie_dopusna_razprostranenieto_na_pozivi_i_listovki_pozoryashti_imeto_na_kritichen_zhurnalist", "text": "\n Тази сутрин депутати, граждани и журналисти са били атакувани с позиви и листовки, позорящи името на журналиста Димитър Байрактаров. Позивите били разпространени по пощенските кутии на депутатите, както и на възлови места в парламента. \r\n\r\n Би Нюз потърси за коментар Димитър Байрактаров. \r\n\r\n \r\n - За съжаление е вярно. \r\n\r\n \r\n\r\n - Уведоми ме народния представител Александър Симов, който беше много възмутен от този акт на опозоряване. Същия дори намери захвърлената от него листовка, а по-късно ми показа, че такива позиви са наслагани и в пощенските кутии на други депутати. \r\n\r\n \r\n- Много се разстроих от лъжите и начина по който е реализирано това мероприятие? Явно нивото на Народното събрание е стигнало най-тинестото дъно, след като по такъв начин се отмъщава на журналист.  \r\n\r\n \r\n- Ами няколко човека разказаха, че е организирано от депутати от партията на Валери Симеонов. \r\n\r\n \r\n- Аз лично не съм свидетел на деянието, аз съм потърпевш но единия депутат е известен с продажбата на скъпия си джип, за който е плащал 7 ( седем) лева \r\nданък, а другия е известен с източването на здравната каса, както и на ДДС. \r\n\r\n \r\n- Юристите вече разглеждат различни правни възможности за съдебно дело, но лошото е, че осъждайки Народното събрание като държавен орган на практика  \r\nосъждаме българския народ да плаща за неговите закононарушения. \r\n\r\n \r\n\r\n - Да. В случая деянието е извършено в сградата на Народното събрание, което е позволило това да се случи, като по този начин е допуснало да бъде нарушен неговият собствен правилник, който е със силата на закон. Припомням, че чл. 143 от този правилник гласи следното: Чл. 143. Народният представител се отнася с дължимото уважение към гражданите, независимо от политическите им пристрастия, служебното им положение и изразяваното от тях мнение. \r\nЯвно това е само на книга и не важи за журналисти, които казват и показват истината! \r\n  \r\n \n\t\t\t\t\t\t", "date": "2018.09.12", "title": "Скандал: Народното събрание допусна разпространението на позиви и листовки, позорящи името на критичен журналист!"}
{"url": "http://www.bnews.bg/article/248553-prokuraturata_obvini_shofyorat_ubiets_na_baletista", "text": "\n За причиняване на смърт по непредпазливост в пътно-транспортно произшествие, след което водачът е избягал, Окръжната прокуратура във Варна привлече като обвиняем 25-годишния неправоспособен водач П.З. Той е задържан за срок до 72 часа с постановление на прокуратурата. Повдигнато му е обвинение за извършено деяние по член 343, ал. 3 от НК, което се наказва с лишаване от свобода от 3 до 15 години. \r\n\r\n Тежкият инцидент е станал на 10 септември тази година около 19,50 часа на  бул. „Приморски“, близо до кръстовището с ул. „Македония“ във Варна. Водачът на автомобил „БМВ“ П.З. удря велосипедист и напуска местопроизшествието. Вследствие на инцидента 38-годишният М.Ч. е починал. \r\n\r\n Автомобилът е намерен изоставен на бул. „Цар Освободител“. По регистрационния му номер полицията във Варна установила собственикът, който се оказва неправоспособният П.З., шофирал в часа на инцидента.  В резултат на оперативно-издирвателните мероприятия на ОД на МВР 25-годишният водач се е предал на 11 септември в присъствието на адвоката си. \r\n\r\n Назначени са експертизи, включително са взети проби от водача за употреба на наркотици, резултатите от които предстои да излязат. \r\n\r\n П.З. е неправоспособен водач, никога не е притежавал свидетелство за управление на автомобил. Съставяни са му два акта за управление на МПС като неправоспособен водач – през 2010 г., когато е бил още непълнолетен, и през 2017 г. \r\n\r\n В рамките на разследването са разпитани множество свидетели, станали очевидци на пътно-транспортното произшествие, извършено е претърсване и оглед на автомобила под ръководството на прокурор в Окръжната прокуратура. \r\n\r\n След изтичане на 72-часовото задържане прокуратурата ще внесе искане във Варненския окръжен съд за вземане на постоянна мярка за неотклонение „Задържане под стража“. \r\n \n\t\t\t\t\t\t", "date": "2018.09.12", "title": "Прокуратурата обвини шофьорът-убиец на балетиста"}
{"url": "http://www.bnews.bg/article/248575-grand_koruptsiya_s_evrofondove_i_obshtestveni_porachki_varnenskiyat_kmet_lapa_komisionni_dokumenti", "text": "\n Гранд корупция с еврофондове и обществени поръчки през консултантски фирми \r\n\r\n Данни за мащабна и всеобхватна корупция в европроекти излизат от скритото счетоводство на мрежа от консултантски фирми, свързани с големи строителни компании. Биволъ разполага с непублична документация за десетки проекти на обща стойност стотици милиони лева. Сред тях има счетоводни файлове с изрично отбелязани суми за подкупи. \r\n\r\n Разкритията са за проекти по ПРСР, Оперативните програми и програмата за енергийна ефективност. Консултантите се уреждат директно с така наречените софт проекти – външна техническа помощ по оперативните програми, консултации за управление и отчитане на проекти, осигуряване на информираност, проучвания и оценка за въздействие, публичност и т.н. Като правило те са за суми от няколко десетки до няколко стотици хиляди лева. \r\n\r\n Следват хард проекти за строителство на сгради, пътища, водопроводи, депа за отпадъци, саниране и т.н. при които сумите са за милиони и десетки милиони. Същата мрежа от консултантски фирми движи обществените поръчки за големи строителни фирми манипулира документацията и предрешава резултатите чрез подставени лица в оценителните комисии. \r\n\r\n От няколко изпълнени проекта, свързани с фирмата „Джи Пи Груп“, се вижда и как се краде от проектите. Водят се паралелни количествено стойностни сметки, извършва се значително по-малко работа от предвидената, влагат се по-малко материали, но всичко се фактурира на разплащателния орган както е по задание и фирмите получават пълната сума. \r\n\r\n Разликата от 30-40% е смъртоносният данък корупция, който убива реално, както показа трагедията край Своге. Защото в условията на повсеместна корупция би било невероятно схемата около „Джи Пи“ да е изключение, а другите да са чисти и в бяло. Най-вероятно в страната действат няколко такива мрежи, с които са обрасли всички по-големи играчи на пазара на обществените поръчки и усвояването на еврофондовете. \r\n\r\n Чрез комисионни към просперитет \r\n\r\n За да печелят и придвижват безпроблемно проектите, консултантските фирми смазват с подкупи властта на всички нива – от заместник-министър до одитори и експерти, личи от тайното счетоводство на фирмите „Рила Консулт“ ЕООД, „Европрограмконсулт“ ООД, „Ем Консулт Финанс“ ЕООД, „ЕС Енерджи Проджект“ ЕООД и „Лиан Консулт Сървисиз“ ЕООД. Комисионните са отбелязани грижливо в екселски таблици по месеци, като редакцията ни разполага с данни за период от година и четири месеца – от ноември 2013 до февруари 2015. \r\n\r\n Приходи и разходи на групата за периода ноември 2013 – февруари 2015 \r\n\r\n През този период консултантските приходи на групата от фирми възлизат на 7 212 448 лв., а раздадените комисионни на 4 027 280 лв. Това прави над 55% от приходите. Вижте всички данни в този файл: korup . От файла става ясно също, че печалбата за тримата собственици – Лили Таня и Петър, надхвърля тридесет пъти фонда работна заплата за целия период за всички работници във фирмите. \r\n\r\n В тайното двойно счетоводство, което не е за външни очи, са отбелязани детайлно всички приходи и разходи на фирмите за заплати, офис, коли, оставащата печалба и специална колона „Комисионна“. В нея бенефициентите са обозначени в повечето случаи с малко име или с името на институцията, като има и някои твърде любопитни съкращения. \r\n\r\n Институции на хранилка \r\n\r\n Например: Кмет Вн. – 45 000 през декември 2013 г., Кмет Вн. 16 185  през март 2014, Вн – км. – 35 000 през април 2014, Видин -к – 10 000  през септември 2014. \r\n\r\n В същото време „Рила Консулт“ изпълнява проект „Осъществяване на външна техническа помощ за подпомагане на Община Видин при изпълнението и управлението на проект „Рехабилитация и разширяване на водоснабдителната и канализационната системи във Видин, България” на стойност 497 000 лв. Ако Кмет Вн и Вн -км. са едно и също лице и то има отношение към проекта във Видин, може да се заключи, че само то е усвоило 21% от сумата за проекта. \r\n\r\n Освен Кмет Вн., в отчетите се появява и Вн Станислава – Видин одит – 5 200 през декември 2013, Станислава – Видин упр – 9 920 през декември 2013, Станислава Вн – 5 705 през март 2014, Станислава одит Вн – 7 750 през април 2014, Станислава тех пом Вн – 13 520 през април 2014, Станислава Вн – 8 000 през юли 2014. \r\n\r\n Станислава обаче не е само от Вн. През май 2014 г. имаме Станислава МОСВ писане на процедури с комисионна 6000 лв. През септември 2014 са дадени 23 705 на Станислава МОСВ климат и дифузни, а през декември още 10 000 на Станислава, одит МОСВ. Общо Станислава е получила 89 800 комисионни. \r\n\r\n Станислава МОСВ климат и дифузни твърде вероятно се обяснява с проекта „Проучване и оценка на въздействието на дифузните източници на замърсяване върху състоянието на повърхностните води“ с участието на „Европрограмконсулт“ ООД, за който МОСВ плаща 487 000 лв. (виж тук). Освен това същата фирма има договор с МОСВ за „Разработване на национална програма за опазване, устойчиво ползване и възстановяване функциите на почвата“ за 139 500 лв. (виж тук), а междувременно „Рила Консулт“ се труди над „Оценка на натиска и въздействието върху повърхностните и подземните води от изменението на климата и оценка на наличието на вода за икономическите сектори”, за което МОСВ плаща 607 000,00 лв. (виж тук). \r\n\r\n Всичко това може да се свърже и с двата записа от февруари 2015 г. МОСВ зам – 32 812 и Зам. МОСВ – 32 810. \r\n\r\n Освен Министерството на околната среда и водите, фирмите от това съзвездие имат проекти финансирани от РИОСВ – София за „Маркиране с трайни знаци на терен границите на резервати и поддържани резервати, почистване и маркиране на екопътеки на територията на „Богдан“ срещу 150 000 лв., РИОСВ Смолян за „Маркиране с трайни знаци границите на терен на резерватите и поддържаните резервати” срещу 98 000 лв. и проект обозначен само с РИОСВ за „разработване на планове за управление на защитените територии: Резерват “Торфено бранище”, Резерват “Бистришко бранище”, Поддържан резерват “Училищна гора”, Поддържан резерват “Богдан” срещу 797 000,00 лв. \r\n\r\n Комисионните за РИОСВ обаче са доста стиснати на фона на сумите, които се усвояват. 8000 през октомври 2014 за РИОСВ – Смолян и още 8000 през февруари 2015, когато са отчетени и едни 50 000 за ГП РИОСВ. За сметка на това проектът за екопътеки в Богдан е отразен с няколко записа: Богдан АОП 6 000 + 4000  лв. януари 2014 и Богдан АОП с 25 000 + 12 000 лв. през юни 2014 г. \r\n\r\n Следват общинските проекти, финансирани основно по Програмата за развитие на селските райони (ПРСР), където комисионните са по-умерени. \r\n\r\n „Рила Консулт“ изпълнява проекта „Външна техническа помощ за подпомагане на Община Севлиево при управлението на проект „Инвестиционен проект за рехабилитация и разширение на водопроводна и канализационна мрежа на гр. Севлиево“, финансиран по ОПОС от МОСВ. Той е на стойност 523 000 лв за 18 месеца. Договорът е сключен на 12.08.2013 г. а през януари 2014 г. е отчетена комисионна МОСВ Севлиево – 33 000. Същият месец е отчетена и странната Глоба Севлиево 52 300. През юни 2014 се появява Севлиево – 10 000, а през август Иво – договаряне Севлиево – 2000 лв. \r\n\r\n От следващите запис за август Иво АОП Асеновград – 6000 и Иво Правец – 19 200 може да се направи интерпретация, че някакъв Иво от Агенцията за обществени поръчки помага за договарянето на проектите и съответно получава комисионни. Още повече, че Иво изглежда редовен клиент. Иво АОП получава 4000 през октомври 2014, Иво АОП Сопот получава 2000 същия месец, , Иво по дог от Правец получава 11 120 през юни 2014, Иво Разлог получава 6000 пак през юни и т.н. Без да правим абсолютно никакво твърдение, възниква основание да насочим своето внимание към тогавашния Главен секретар на агенцията Иво Кацаров. \r\n\r\n „Рила Консулт“ изпълнява  два проекта по ПРСР, финансирана от ДФЗ за община Етрополе (тук и тук) всеки за по 60 000 лв. Под формата на комисионна това се материализира със записа Етрополе ДФЗ – 15 000 лв. през ноември 2014. Инициалите на Държавен Фонд Земеделие се появяват няколко пъти за различни суми и по различни проекти: ДФЗ Разлог – 15 000, Свиленград ДФЗ – 2200, ДФЗ Рудозем съгласуване – 1000. \r\n\r\n Без имена, но твърде красноречиви са комисионните за Одитор комисия – 700 и Конкурентноспособност – 18 000. \r\n\r\n Така на практика не остава институция, отговорна за разпределението на парите от европейските фондове, която да не е покрита, т.е. получила комисионна от фирмите, които са спечелили съответните проекти. \r\n\r\n Не всички пари от графата „комисионни“ са отишли обаче за подкупване на длъжностни лица. Значителни суми са платени към големи строителни фирми като „Главболгарстрой“, „Джи Пи Груп“ и „ИСА 2000“. Тези фирми се явяват и изпълнители на големи проекти за строителство на обща стойност стотици милиони лева, които са спечелени очевидно не без решаваща помощ от страна на консултантите и техните комисионерски умения. Към този извод навежда документацията в масива от данни, с който разполагаме. \r\n\r\n Потоци от кеш \r\n\r\n В отчетите има и приходна графа, данните в която също са изключително интересни. Вижда се, че няколко милиона постъпват само от едно лице обозначено като Теди. Други лица, които внасят значителни суми пари са Тунджай (110 000), Жоро Разлог (77 000), Ради (55 000), Инджов (20 000), Пачо Разлог (10 000) и т.н. \r\n\r\n Освен това постъпват големи суми от физически лица под формата на заеми и други плащания: ТБ заем от ДДС на Таня и Лили – 20 000, Петър за Колите за сметка на ЕСБ – 120 000, Заем от Таня и Петър – 200 000. \r\n\r\n Стотици хиляди приход от Джи Пи Груп и ГБС и милиони разходи в кеш. \r\n\r\n От друг файл с обобщение за приходите и разходите на една от фирмите става ясно, че от юли 2013 до юни 2014 над 2 милиона лева плащания са извадени в брой (виж KORUP2 \r\n\r\n За същия период фирмата е получила от „Джи Пи Груп“ над 300 000 лв. и от „ГБС“ близо 200 000 лв. Тези приходи са отделно от сумите парите, които са разплатени към фирмата по европрограмите и обществените поръчки, в които се явява изпълнител. \r\n\r\n Таня, Петър и Лили \r\n\r\n На базата на информация от Търговския и Имотния регистри, Биволъ идентифицира лицата, които контролират консултантските фирми и движат проектите. Това са Татяна Бисерова Хаджиева-Делибашева, Петър Елен Петров и Лиляна Михайлова Зортева-Статева. С голяма доза вероятност това са Таня, Петър и Лили от графата „Лични“ в обобщаващата справка за периода. Тримата си раздават внушителен дял от приходите – над 500 000 лв. всекиму за период от 16 месеца. \r\n\r\n На фона на тези сериозни печалби, разходите за заплати на 25 служители във фирмите се движат в диапазона 45 – 55 хиляди лева месечно. \r\n\r\n Татяна Делибашева и Петър Елен Петров станаха публично известни покрай трагедията в Хитрино, след като фирмата им „Европрограмконсулт“ спечели обществена поръчка за 270 000 лв., за да напише анализ за бъдещите разходи и ползи от инвестиционните проекти в пострадалата от взрива община. Тогава в медиите беше споменато, че те печелят поръчки с подобен предмет предимно в общини, контролирани от ГЕРБ и ДПС, но до задълбочено изследване на техните фирми и поръчки не се стигна. \r\n\r\n За Лили – Лиляна Зортева се знае, че е била юридически консултант на вестник Торнадо, като нейната пищна сватба с финансиста Павлин Статев дори попада в лайф-стайл рубриките на вестника. \r\n\r\n От фирмената история на тримата се вижда, че те са обвързани в множество компании, които се занимават с консултантски и строителен бизнес и печелят солидни обществени поръчки и европейско финансиране. В много случаи обаче се действа чрез подставени лица. Такъв е случаят с „Рила Консулт“ ЕООД, където нито един от тях не се появява, а номинален собственик се води  адвокатът Николай Шопов. Формална връзка все пак се открива, но през ДЗЗД „Рила Консист“, в което „Рила Консулт“ си партнира с „Консист Консулт“ на Делибашева, която е и управител на сдружението. \r\n\r\n В „Европрограмконсулт“ ООД обаче Делибашева и Елен Петров излизат като бивш и настоящ собственик. „Ем Консулт Финанс“ е на Делибашева, „ЕС-Енерджи Проджект“ ЕООД също (там тя се появява с моминското си име Хаджиева). „Лиан Консулт Сървисиз“ ЕООД е преименувана на „Лиан Кънстракшън Сървисиз“ и в нея Лиляна Зортева е съсобственик с 50% от капитала. \r\n\r\n Лиляна Зортева е собственик също така и във фирмата „Евробилд БГ Груп„, която в миналото е принадлежала на Мая Христова, известна с близостта си с популярната инвеститорка Гинка Върбакова, приватизирала ЧЕЗ. Разследването ни преди половин година за връзките на Мая и Гинка отведе и до лица от близкото обкръжение на премиера Борисов /тук/. Нейният брат Димитър Зортев пък е съдружник с Петър Елен Петров във фирмата „Ем Пи Проджект„. \r\n\r\n Как се крадат еврофондове през НПО с идеална цел \r\n\r\n Адвокат Зортева се увлича също така от фолклор и етнографски артефакти, или поне за това говори участието й в сдружението „Шарените гайтани„. В случая обаче не става дума само за хоби, а и за солидно финансиране с европейски средства. Въпросното сдружение е получило 228 660 лв. по ПРСР, за да реализира „Постоянна изложба на етнографско наследство и природните забележителности на община Пирдоп с прилагане на аудио-визуални компютърни технологии“. Но това съвсем не е единственият успех на Зортева и нейните приятели и роднини в усвояването на еврофондове с неправителствени сдружения и мултимедия. \r\n\r\n Освен в „Шарените гайтани“, където Зортева е съучредител с брат си Димитър, Елен Петров Атанасов (баща на Петър Елен Петров) и Мариос Аврам Янис Томопулос, предприемчивата група е реализирала още един такъв проект за 232 060 лв. в с. Алдомировци. Там аудио-визуалните компютърни технологии се прилагат в полза на културното наследство от сдружението „Алкалия„, а сдружените в него са добре познати фамилии – Петър Елен Петров и Михаил Димитров Зортев. Управител на „Алкалия“ е Александър Йорданов Благоев. \r\n\r\n Симона Дачева през сдружението „Маршрути БГ“ (в което влиза и бащата на Петър Елен), прибира 226 600 лв. по ПРСР за „Мултимедиен туристически център и постоянна изложба в гр.Правец“ Сдружението е регистрирано в хотела „Правец Палас“ на площад „Тодор Живков“ 1. То е платило на „Лиан Консулт“ 145 000 лв. за неясно какви услуги. \r\n\r\n Татяна Делибашева и Светослав Павлов са съучредители в сдружението „Венетица„, предлагащо подобен мултимедиен продукт в Долна Баня. Там също са усвоени 226 394 лв. по ПРСР. И в този случай „Лиан Консулт“ се явява доставчик на оборудване за проекта. \r\n\r\n Тези четири мултимедийни проекта обаче са само за разяждане. Документите сочат, че описания по-горе кръжец е реализирал и четири еднотипни проекта за дневни домове за възрастни хора, всеки за около един милион лева. \r\n\r\n Сдружение „МЯСТО, НАРЕЧЕНО ДОМ“ с управител Зорница Димитрова Бошнакова и членове Анита Димитрова Котова, Елен Петров Атанасов (баща на Петър Елен), Татяна Бисерова Делибашева, Бойка Любенова Иванова и Величка Аврамова Томопулу строи дневен център за стари хора в Каварна за 977 852 лв. по ПРСР. \r\n\r\n Сдружение „ПРИЯТЕЛСКА УТЕХА“  с управител Величка Аврамова Томопулу (съпругата на Мариос Аврам Янис Томопулос) е взело 902 314 лв. по ПРСР за „Дневен център за стари хора Приятелска утеха“ в Свиленград. То е регистрирано в хотел-казино „Стар Принцес“ на Драган Цанов 4. Сред утешаващите приятели в сдружението личи името на Мирослава Димитрова Бошнакова – сестра на управителката в предишното сдружение, а също и Венета Христова Мушева, Марин Димитров Николов, Мадлена Бранимирова Иванова, Илиян Илиев Радов и Никола Симеонов Радев. \r\n\r\n Сдружение ДОСТОЙНО УТРЕ е взело за построяване на дневен център за стари хора в Етрополе 977 858 лв. Учредители са Лиляна Михайлова Зортева, Татяна Бисерова Делибашева, Петър Еленов Петров, Зорница Димитрова Бошнакова, Симона Петрова Дачева (свързана с Петър Елен Петров чрез няколко фирми), Дафина Димитрова Гюрова и Михаил Димитров Зортев. \r\n\r\n Сдружение ТОПЛИНА И ВЪЗМОЖНОСТ  е бенефициент на проект за 915 744 лв. по ПРСР за дневен център за стари хора в Разлог. Учредители са Бойка Любенова Иванова (виж по-горе), Мартин Бисеров Хаджиев (брат на Татяна Делибашева), Лиляна Михайлова Зортева, Розалина Славчева Бошнакова, Светослав Георгиев Павлов и Румен Велев Христов. \r\n\r\n Изброяването на всички съучредители, загрижени за възрастните хора, е важно, защото те се появяват в множество други фирми, печелещи проекти с европейско финансиране. Учредителите на сдруженията въобще не са хора, събрани на идейна основа с обществено полезна цел. Става дума за един и същ дриймтийм, състоящ се от ръководителите Таня, Лили и Петър, заедно с подставените лица – техни служители, роднини и близки. Така например Бойка Любенова Иванова фигурира в две фирми, спечелили проекти по ПРСР за изграждане на фотоволтаична централа. Александър Йорданов Благоев се появява в „Алфа Билд Инженеринг“ на Петър Елен Петров, Анита Димитрова Котова – геодезист, Илиян Илиев Радов – юрисконсулт и Мадлена Бранимирова Иванова – юрисконсулт и Зорница Бошнакова – юрисконсулт са служители на „Лиан Консулт“. \r\n\r\n Освен това благородните строителни начинания за около 1 милион лева всяко се строят върху имоти, придобити от фирми на учредителите на сдруженията. Така например, в Етрополе имотът принадлежи на фирмата „Би Ви Пропърти“ на Величка Томополу. В Каварна мястото, наречено дом, принадлежи на „ТБ Консулт“ на Татяна Делибашева. В Разлог имотът е на фирмата-строител „Миле Инженеринг“, а в Свиленград на името на фирма на Лиляна Зортева. \r\n\r\n За всеки от тези проекти Биволъ разполага с пълната документация, включително скритото остойностяване и това, което е представено като отчет на ДФЗ. Разликите са драстични и се краде от каквото може. Ето един пример от проекта в Каварна, в докладна записка, гласяща следното: \r\n\r\n „По проект изкопа е предвиден с откоси и вертикално укрепване от към пътя, като за земни почви. Реално почвите са скални и няма нужда от укрепване и откоси, които допълнително оскъпяват проекта. Според мен трябва да искаме оферти за реалните количества, а за фонда да представим количествена сметка с укрепване и откоси, както е по проект.“ \r\n\r\n С такива и други врътки, неофициалните, но реални количествено стойностни сметки са на чувствително по-ниски цени. Таблицата по-долу обобщава данните за тези проекти, като графата „Реални“ показва колко пари са платени реално. Данните не са окончателни към момента на съставянето на таблицата. \r\n\r\n Във всеки случай, е необходимо да се започне разследване, което може да направи експертен анализ на изнесените данни за разходи и извършените дейности от друга страна. Ако въобще е възможно независимо такова в болестно корупционната среда, в която се намира цялата държава.у \r\n\r\n Изплатени суми и реални разходи по еднотипни проекти за дневни домове за възрастни хора. \r\n\r\n Вижда се, че фирмите, които консултират проектите и извършват СМР също са свързани с групата. И фактурират двойни суми спрямо реалните. В Свиленград „Приятелска утеха“ се строи от „Евробилд България“ на Мая Христова (виж по-долу), а консултант е „Европрограмконсулт“. „Евробилд България“ обаче наема фирма-подизпълнител и в крайна сметка проекта, а и не само този, излиза доста изгодно, спрямо получените почти милион лева за всеки от обектите. \r\n\r\n Другите фирми също имат интересна история. „Техно Строй България“, която строи в Етрополе, е в списъка на топ три изпълнителите на програмата за саниране. Публикации в медиите свързват  „Миле Инженеринг“ в Разлог на местния бизнесмен Георги Фарфуров – Дудо с кмета на Банско Любен Татарски. \r\n\r\n От друга таблица се разбира, че всъщност „Джи Пи“ е съставила първоначалния бюджет за „Приятелска утеха“, за който са дадени 902 000 лв. европари. И след свършването на проекта се е утешила с едни 370 000 лв. \r\n\r\n \r\n \n\t\t\t\t\t\t", "date": "2018.09.12", "title": "ГРАНД КОРУПЦИЯ С ЕВРОФОНДОВЕ И ОБЩЕСТВЕНИ ПОРЪЧКИ, ВАРНЕНСКИЯТ КМЕТ ЛАПА КОМИСИОННИ (ДОКУМЕНТИ)"}
{"url": "http://www.bnews.bg/article/248546-nov_gaf_na_letishteto_samolet_ot_livan_pusnat_bez_proverka", "text": "\n За пореден пропуск в сигурността на Летище София научи OFFNews от отлично осведомен източник. \r\n\r\n Колкото и абсурдно да звучи, трансферните пътници в полет FB814 от Бейрут на \"България ер\" не са насочени за проверка при влизането си в България, респективно ЕС. А на борда е имало 40 души, които са продължили пътуването си към други европейски дестинации. \r\n\r\n Това е абсолютно нарушение на разпоредбите за сигурност. \r\n\r\n След като пасажерите се озовали на територията на терминала, пропускът бил установен. Тогава започнало издирване на всички трансферни пътуващи по кафенетата и магазинчетата на аерогарата. В крайна сметка 30 от тях били установени и проверени, но други 10 са заминали за следващия си полет без да бъдат намерени. \r\n\r\n От МВР заявиха за OFFNews, че са запознати със случая, но пропускът не е на Гранична полиция. Те пренасочиха питането ни към служба Сигурност на Летище София. \r\n\r\n От аерогарата пък обещаха писмен отговор, който очакваме.  \r\n\r\n Това е поредният случай на непроверени пътници на столичното летище.  \r\n\r\n На 20 март тази година, след като служители на Гранична полиция напускат постовете си, всички пътници с полет от преминават покрай гишетата без да бъдат проверени. След този случай последваха уволнения. Общо подведени под дисциплинарна отговорност са 13 служители на МВР, един служител сам си е подал документите за напускане, а други петима са уволнени. \r\n\r\n По-малко от 4 месеца след това, е установен подобен гаф, но този път с частен самолет кацнал от Габрово и отлетял впоследствие за Гърция. \r\n \n\t\t\t\t\t\t", "date": "2018.09.12", "title": "Нов гаф на летището: Самолет от Ливан пуснат без проверка!"}
{"url": "http://www.bnews.bg/article/248541-tsatsarov_ekspertizite_i_mvr_bavyat_razsledvaniyata", "text": "\n \r\nГлавният прокурор Сотир Цацаров изтъкна няколко проблема, които забавят досъдебното производство.  \r\n  \r\nПроблемът с липсата на съдебни медици и с обучението на разследващи полицаи забавя разследването, стана ясно от думите на главния прокурор Сотир Цацаров по време на отчета на дейността на прокуратурата за 2017 г. в парламента, предаде Канал 3. \r\n  \r\n\"Два основни проблема се явяват като труднопреодолими фактори за забавяне на досъдебното производство\", обобщи главният прокурор. \r\n   \r\n\"Единият от тях е проблемът с експертизите\", изтъкна Цацаров.  \r\n  \r\n\"Липсват квалифицирани специалисти, а страната има райони, където въобще няма съдебни медици, а Институтът по криминалистика към МВР е претоварен от експертизи\", констатира Цацаров. \r\n  \r\nКато втори проблем главният прокурор изтъкна и обучението на разследващите полицаи. Цацаров посочи, че без да прехвърля някому отговорността, основната тежест е върху МВР. Той даде позитивна оценка върху дейността на спецпрокуратурата и спецсъда. \r\n  \r\n \n\t\t\t\t\t\t", "date": "2018.09.12", "title": "Цацаров: Експертизите и МВР бавят разследванията"}
{"url": "http://www.bnews.bg/article/248545-darzhavata_imala_1_mlrd_leva_za_novite_zaplati_v_byudzhetnata_sfera", "text": "\n Около 1 млрд. лв. ще бъдат допълнителните разходи за увеличаването с 10% на заплатите на персонала в бюджетната сфера догодина. Това обяви министърът на финансите Владислав Горанов на брифинг в Министерски съвет и обясни от къде ще бъдат заделени средствата за по-високите заплати, за които вчера съобщи премиерът Бойко Борисов. \r\n\r\n Горанов посочи, че до края на август превишението на приходите над разходите е близо 2,5 млрд. лв. \r\n\r\n „Макропрогнозата за следващата година и очакваните приходи в резултат от увеличението на брутния вътрешен продукт дават възможност да предвидим от началото на следващата година 10% увеличение на разходите за персонал на цялата бюджетна сфера – това ще заседне всички служители, които работят в бюджетни администрации. Заради планираното 10-процентно увеличение на заетите в средното образование, с 20% ще бъде увеличен техният бюджет“, каза още финансовият министър. \r\n\r\n Очакванията на правителството са това увеличение на възнагражденията да повлияе положително и за увеличаване и на другите доходи в страната. По думите на Горанов от увеличените разходи за персонал ще последва и по-голям приход в социалните и здравноосигурителните фондове. \r\n\r\n Горанов обясни, че с около 1% от БВП – 1 млрд. лв., ще бъдат допълнителните разходи за персонала в бюджетната сфера. \r\n\r\n „Ще увеличим с 10% средствата на персонала, оттам нататък ще се предлагат различни пари в увеличение във всеки сектор. Предвижда се индивидуалното увеличение да бъде съобразено с трудовото изпълнение. Но ще осигурим възможност на всеки един ръководител да разполага с 10% повече средства“, каза Горанов и поясни, че към момента в държавната администрация са заети 433 хиляди души. \r\n\r\n Министърът на финансите бе директно запитан дали увеличението е свързано с предсотящите избори през следващата година, на което той отговори: „Всяка година има избори. Но сега се дискутира бюджетът“. \r\n\r\n Той коментира и темата за новите здравни вноски, които планират управляващите. \r\n\r\n „Обсъждат се няколко модела за промяна в системата за здравеопазването, един от тях включва задължителна здравна осигуровка\", заяви финансовият министър. \r\n\r\n На въпрос дали ще има въвеждане на задължителни здравни осигуровки, Горанов поясни, че подобен елемент стои в един от моделите, които се разглеждат в момента. \r\n\r\n „Въпрос на терминологичен спор е дали задължителната осигуровка е нов вид данъчно бреме. Но по-скоро да, и това ще е част от дебата дали един такъв модел е приемлив. Лично аз съм привърженик на един друг. Всички модели за промяна в системата на здравеопазването предстои да бъдат представени до края на септември в Народното събрание“, обясни Горанов. \r\n\r\n Самият той е привърженик на модел за демонополизация на Националната здравноосигурителна каса с даване право на избор на осигурените лица дали да се осигуряват с цялата си вноска в частно дружество или да останат осигурени в Касата, предаде Канал 3. \r\n\r\n „В момента текат дебати между Министерството на здравеопазването и представители на лекарския съюз и пациентски организации във връзка с това“, каза още Горанов. \r\n\r\n   \r\n \n\t\t\t\t\t\t", "date": "2018.09.12", "title": "Държавата имала 1 млрд. лева за новите заплати в бюджетната сфера"}
{"url": "http://www.bnews.bg/article/248547-shofyorat_ubiets_na_baletista_bez_knizhka_i_s_dva_akta", "text": "\n Шофьорът, който удари и уби балетист във Варна, е без книжка за управление на автомобил, предаде репортер на bTV. \r\n\r\n Мъжът е на 25-години и има два акта за нарушения, свързани с управлението на МПС без документ. Той сам се е предал на полицията, като издирването му е било затруднено, защото не живее на постоянния си адрес. \r\n\r\n Прокуратурата му повдига обвинение за причиняване на смърт по непредпазливост и бягство от местопроизшествието. \r\n\r\n При доказване на вина го чакат 15 години затвор. \r\n \n\t\t\t\t\t\t", "date": "2018.09.12", "title": "Шофьорът-убиец на балетиста  - без книжка и с два акта!"}
{"url": "http://www.bnews.bg/article/248549-dashteryata_na_toni_dimitrova_studentka_v_natfiz", "text": "\n Певицата Тони Димитрова изживява голяма радост. Изпълнителката съобщи с емоционален пост, че дъщеря й Маги е приета да учи в НАТФИЗ. Тази година единствената наследница на гласовитата бургазлийка бе абитуриентка. А от години се знае, че мечтае да бъде актриса и ето, че желанието й е сбъдна, пише „България днес”. \r\n„Мила моя прекрасна дъще, ти ме направи най-щастливия човек на света! Браво, мамо! Браво за смелостта ти, за куража (който аз нямах), за самообладанието ти, въпреки трудностите и мъничките разочарования. За търпението (което пак нямах), за урока, който ми даде, без да знаеш. Благодаря ти! Обичам те! Боже, колко те обичам!!! Благодаря ти НАТФИЗ!”, пише още Тони. \r\n \n\t\t\t\t\t\t", "date": "2018.09.12", "title": "Дъщерята на Тони Димитрова студентка в НАТФИЗ"}
{"url": "http://www.bnews.bg/article/248554-otnovo_blasnat_velosipedist_13_godishno_momche_postrada_v_ruse_shofyorat_izbyagal", "text": "\n Пореден случай на блъснат велосипедист и пореден случай, в който шофьорът бяга от местопроизшествието. Този път случаят от Русе, а пострадалият е едва 13-годишно момче. \r\n\r\n Инцидентът в кв. \"Средна кула\" вчера вечерта. Произшествието е станало около 18:00 часа на ул. \"Йордан Йовков\", в района на кръстовище с ул. \"Димитър Талев\". \r\n\r\n Според подадената информация, 13-годишно момче, велосипедист, движещ се по пътното платно е било блъснато от лек автомобил, при което е паднало на пътя и е загубило съзнание. Водачът на моторното превозно средство е напуснал местопроизшествието.  \r\n\r\n В резултат на ПТП-то велосипедистът е пострадал с комоцио и фрактура на ходило на ляв крак. След преглед в болницата е настанен за наблюдение. \r\n\r\n Причините и обстоятелствата, довели до ПТП-то, се изясняват от полицията. Издирва се колата и водачът по дадено описание. По случая е образувано досъдебно производство, съобщават от Областната дирекция на МВР в Русе. \r\n \n\t\t\t\t\t\t", "date": "2018.09.12", "title": "ОТНОВО БЛЪСНАТ ВЕЛОСИПЕДИСТ! 13-годишно момче пострада в Русе, шофьорът избягал"}
{"url": "http://www.bnews.bg/article/248531-grigor_lilov_hotelat_na_arabadzhievi_marinela_e_podslushvan_ot_chuzhda_sluzhba_po_vreme_na_evropredsedatelstvoto", "text": "\n „Бившият Японски хотел, сега хотел „Маринела”, беше основното средище на делегациите по време на Европредседателството. Оказа се, че хотелът е бил подслушван от мазето до покрива, при това от небългарска служба” – това каза разследващият журналист Григор Лилов в студиото на „Тази сутрин”. \r\n\r\n По думите му това е една от причините за акцията срещу семейство Арабаджиеви. \r\n\r\n „Може ли това да стане без знанието на собствениците? Това си е сериозна инсталация, професионална и със сложен монтаж”, коментира Лилов. \r\n\r\n Той не каза откъде има тази информация и коя е небългарската служба. \r\n\r\n „Зад Миню Стайков и Ветко Арабаджиев прозира дългата ръка на ДС”, каза още Лилов. По думите му те са от второто поколение олигарси, което е набрало сила с масовите приватизации. \r\n\r\n „Не може да се оцелее с такъв едър и незаконен бизнес без политическа протекция. Големите капиталови групировки имат лобита във всички партии, но винаги има една, която е водещата, където е най-силното лоби”, коментира Лилов. \r\n\r\n   \r\n \n\t\t\t\t\t\t", "date": "2018.09.12", "title": "Григор Лилов: Хотелът на Арабаджиеви \"Маринела\" е подслушван от чужда служба по време на европредседателството!"}
{"url": "http://www.bnews.bg/article/248562-roditelite_na_novata_na_dzhino_ne_go_iskat_zaradi_tamnoto_mu_minalo", "text": "\n Забранена любов върти Джино Бианкалана. Родителите на неговата половинка д-р Кристияна Канева са й забранили да се сгодява за брадъра, научи „Галерия“ от сигурни източници. Така слуховете за предстоящ брак се оказаха крайно преувеличени, а татусите във формата на халки на безимените им пръсти– обикновена проява на чувства. \r\n\r\n Джино и Кристияна в действителност се похвалиха с татуирани венчални пръстени на ръцете си, но годеж няма, ни увериха запознати. Вероятността двамата да се врекат във вярност клони към нулата, тъй като родителите на секси докторицата изобщо не одобряват Бианкалана заради миналото му. И има защо. \r\n\r\n Връзките на Джино с престъпния свят може и да са поизбледнели, но слуховете, че е завличал жени за пари, още кънтели в ушите на семейство Каневи. Родителите на Кристияна се притеснявали, че Бианкалана иска брак с дъщеря им само заради фамилното богатство. Не особено привлекателният профил на Джино се допълвал и от слуховете за ромска жилка. \r\n\r\n Припомняме, че според светската клюка Гино Ташев, както е истинското име на Джино, е тръгнал от циганското гето. Заедно с родителите му заминали за Щатите преди повече от 20 години, но и в Америка Бианкалана залитал по „тънката част“. Името му бе набъркано с това на известна банда за измами с кредитни карти. \r\n\r\n Според източници от бг общността в САЩ, Джино участвал в чикагската афера за източване на банкови сметки. Във „ВИП Брадър“ пък бе обвинен, че е завлякъл бившата си съпруга Дейна Бианкалана с крупна сума. \r\n\r\n С цялото това богато и цветно минало на риалити звездата е логично да не е най-желаният зет. Въпреки неприязънта, която родителите на д-р Канева изпитвали към Бианкалана, тя била лудо влюбена в него и нямала намерение да го напуска. \r\n\r\n Кристияна и Джино се запознават в болница „Света София“, която посещавал заради манипулации на оперирания си крак. Любовта им пламнала в лечебното заведение малко след смъртта на бащата му – Георги Ташев. Именно красивата Кристияна го извадила от депресията. \r\n\r\n   \r\n \n\t\t\t\t\t\t", "date": "2018.09.12", "title": "Родителите на новата на Джино не го искат заради тъмното му минало"}
{"url": "http://www.bnews.bg/article/248534-putin_zashtiti_rusnatsite_nabedeni_za_otravyaneto_na_skripal", "text": "\n Руският президент Владимир Путин обяви, че няма \"нищо престъпно\" в хората, обвинени от британските власти в отравянето на бившия двоен агент Сергей Скрипал и дъщеря му Юлия с нервнопаралитично вещество. \r\n\r\n Обвиняемите са двамата руски граждани Александър Петров и Руслан Боширов. Според премиера Тереза Мей те са действащи офицери от руското военно разузнаване. \r\n\r\n Путин обаче заяви, че двамата са цивилни и скоро ще разкаже историите им. \r\n\r\n Скрипал и Юлия бяха отровени в Солсбъри през март. \r\n\r\n \"Знаем кои са, открихме ги\", каза Путин в руския град Владивосток. \r\n\r\n \"Надявам се, че те ще излязат и ще разкажат всичко. Това би било най-добре за всички. Няма нищо специално там, нищо криминално, уверявам ви\", добави той. \r\n \n\t\t\t\t\t\t", "date": "2018.09.12", "title": "Путин защити руснаците, набедени за отравянето на Скрипал"}
{"url": "http://www.bnews.bg/article/248530-prebiha_gadzheto_na_suzanita_tya_se_skri_v_elenite", "text": "\n Гаджето на скандалната изпълнителка  Сузанита – Александър, е бил жестоко пребит в родния му Велинград. \r\nМладежът, който заработва като охрана, е попаднал в тежка свада в центъра и намесата му се казала фатална. Той започнал да псува останалите, след което отнесъл няколко шамара, ритници и пукнати ребра. Самата Сузаните се притеснила доста от инцидента, но получила забрана от родителите си да стъпва във Велинград, докато нещата не се уталожат. \r\nЗа да рони сълзи по любимия си, Сузанита замина на море в Елените, откъдето пусна няколко фотоса, на които е в компанията на непознато момче. Дали двамата са приятели или между тях има нещо повече не става ясно, пише „Телеграф“. \r\n  \r\n \n\t\t\t\t\t\t", "date": "2018.09.12", "title": "Пребиха гаджето на Сузанита, тя се скри в Елените"}
{"url": "http://www.bnews.bg/article/248536-dps_zahapa_gerb_za_parteotite_ima_kriza_na_darzhavnostta", "text": "\n ДПС протестира в декларация от парламентарната трибуна заради вандалски акт с поругани мюсюлмански гробове в Добрич в Деня на Съединението. \"Този акт е ярко доказателство за криза на държавността\", заяви д-р Хасан Адемов. \r\n\r\n Той упрекна управляващите и намекна, че преглъщат крайни прояви на националистите, в това число техните коалиционни партньори от Обединени патриоти. ГЕРБ мълчат, както мълчаха, когато бяха блъскани, влачени възрастни хора на границата по изборите. Както мълчаха, когато се сипеха заплахи, че ще ни стъпчат, когато ни гонят от родните ни домове, когато ни отричат правото да бъдем част от нацията, както мълчаха когато се приемаха решения за смяната на имената на местности\",упрекна управляващата партия депутатът от ДПС. \r\n\r\n \"Не, те не просто мълчат, те дадоха власт именно на тези сили, без да си дават сметка за сериозните последствия\", визира той отново ОП. \"Мълчанието им не е само плод на къса памет, а недържавническо и рушащо демократичността. Дълг към всички демократични партии е да запазим мира и да осмислим девиза \"Съединението прави силата\" по начин който да гарантира демокрацията в страната\", апелира Адемов. \r\n\r\n \"Призоваваме всички институции да осъдят вандалския акт, а компетентните органи незабавно да предприемат всички действия за разкриване на извършителите. Когато говорим за тях, да знаем, че става въпрос за провокатори\", намекна Хасан Адемов, като изтъкна колко е важно да се съхрани етническият модел в страната, за който има заслуги основателят на ДПС Ахмед Доган. \r\n\r\n \"Днес всички загрижени за демокрацията и мира в страната и региона трябва да кажем твърдо и категорично \"не\" на всяка проява на подобни позорни актове на вандализъм, на всяка форма на омраза и ксенофобия, на разделението и противопоставянето. Днес всички демократични сили трябва да кажем твърдо и категорично \"да\" на правата и свободите на гражданите, на толерантността, на общочовешките и европейските ценности, на демокрацията и мира\", заяви Хасан Адемов. По думите му парламентът трябва ясно да си даде сметка за належащи законови решения. \r\n\r\n Когато управляващите са заети само и единствено с това как да запазят властта, държавността ерозира, демокрацията е в криза, правата и свободите на гражданите са под заплаха, ценностната система е компрометирана, всички ние сме превърнати в заложници на битките в управляващата коалиция или по-скоро в управляващата партия, отбеляза Хасан Адемов, предаде Дир.бг. \r\n\r\n Дълг на всички демократични партии днес е да запазим мира и да защитим демокрацията, да осмислим девиза \"Съединението прави силата\" по начин, който да гарантира мира и демокрацията в страната, европейското ни бъдеще и просперитет, каза още той. \r\n \n\t\t\t\t\t\t", "date": "2018.09.12", "title": "ДПС захапа ГЕРБ за партЕотите, има криза на държавността"}
{"url": "http://www.bnews.bg/article/248538-palna_podigravka_lozan_panov_se_izsmya_na_deputatite_i_ne_se_yavi_za_godishniya_otchet_na_sadilishtata", "text": "\n Парламентът отложи точката от дневния ред по отчета на съдилищата за миналата година заради отсъствието на председателя на ВКС Лозан Панов. 120 депутати гласуваха \"за\" отлагането,  един беше против, а петима се въздържаха.  \r\nИскането за отлагането беше на ДПС, откъдето изразиха възмущението си, че един от тримата първи в съдебната власт неглижира парламентаризма по такъв начин. \r\n\r\n \"Председателят на ВКС за пореден път демонстрира явно неуважение\", скочи зам.-шефът на правната комисия Хамид Хамид. \r\n\r\n Той обяви, че Панов пратил хабер до Председателския съвет тази сутрин, че не може да се яви в Народното събрание, защото имал важна среща. \r\n\r\n \"За какви важни срещи говорим, когато този човек трябва да е тук и трябва да отговори на въпроси и да докладва за дейността на съдилищата?!\", изригна юристът от ДПС. \r\n\r\n \"Моля, отложете точката\", призова той и парламентът прие предложението. Преди това шефът на правната комисия Данаил Кирилов обяви, че от НС ще потърсят Панов, ако може да дойде днес по-късно, ако не точката от дневния ред ще остане за друг ден. \r\n\r\n Останалите висши представители на съдебната власт присъстват за отчетите си в пленарната зала, където се намират представляващият ВСС Боян Магдалинчев и главният прокурор Сотир Цацаров, съобщи Канал 3. \r\n \n\t\t\t\t\t\t", "date": "2018.09.12", "title": "ПЪЛНА ПОДИГРАВКА: Лозан Панов се изсмя на депутатите и не се яви за годишния отчет на съдилищата"}
{"url": "http://www.bnews.bg/article/248532-razmahvat_buhalki_pred_tedi_katsarova", "text": "\n Певицата Теди Кацарова е ставала свидетел на безумие на пътя. Както си карала автомобила, пред нея две коли се блъснали. От едната изскочил мъж с бухалка и започнал да налага другия шофьор, пише в. \"Шоу\". Това се случило преди години, но в момента тази агресия се засилва още повече. „Според мен тя се поражда от по-възрастните, защото те дават определен пример на децата, които са като гъба и имитират държанието на родителите си – виковете, дори ръкомахането и изказа им”, смята Теди. \r\n  \r\n \n\t\t\t\t\t\t", "date": "2018.09.12", "title": "Размахват бухалки пред Теди Кацарова"}
{"url": "http://www.bnews.bg/article/248550-deloto_za_olimpik_prodalzhava_na_17_oktomvri", "text": "\n На 17 октомври ще продължи делото „Олимпик”, бе обявено след първото съдебно заседание днес в Окръжния съд в Никозия, на което започна гледането на иска за ликвидация на застрахователната компания. \r\n\r\n Съдия Ангелос Давид даде ход на делото днес като насрочи новата дата, за да се осигури по-добра информираност на всички заинтересовани и потърпевши от фалита на застрахователната компания. \r\n\r\n За целта той разпореди 15 дни преди тази дата, т.е. до началото на октомври, в Официалния вестник на Република Кипър /кипърския Държавен вестник/ и в един кипърски всекидневник да бъде публикуван искът за ликвидация на „Олимпик”, който бе внесен от Службата за контрол на застрахователните компании към Министерството на финансите на Кипър на 10 август, за да могат повече хора да се запознаят с него. Ако след това възникнат възражения, те могат да бъдат предявени на заседанието на 17 октомври. \r\n\r\n На заседанието днес бе представена и номинацията за постоянен ликвидатор на компанията. Предложението на най-големия кредитор – кипърския Гаранционен фонд, е за Павлос Накузи, сегашен временен ликвидатор. Срещу кандидатурата му нямаше възражения, тя се приема от Застрахователния надзор и се очаква той официално да бъде назначен от съда на следващото заседание, предаде БНР. \r\n \n\t\t\t\t\t\t", "date": "2018.09.12", "title": "Делото за \"Олимпик\" продължава на 17 октомври"}
{"url": "http://www.bnews.bg/article/248540-profesionalnite_sredi_skochiha_na_novata_reforma_na_ananiev", "text": "\n Готвената от здравното министерство реформа, част от която е втора задължителна здравна застраховка в частен фонд за лечение над 700 лева, срещна критики и скептицизъм в професионалните среди още преди официалното си представяне. Част от съсловието подкрепя промените, но ако им се даде повече яснота. \r\n\r\n Очаква се здравният министър Кирил Ананиев да представи предложенията си за реформа в сектора на 26 септември. Днес темата ще бъде обсъдена и на заседанието на правителството. \r\n\r\n Председателят на Българския лекарски съюз д-р Иван Маджаров (БЛС) разкритикува отпадането на досегашния Рамков договор. Той обясни, че на среща с министъра им било съобщено, че вече рамкови договори не се предвиждат. В интервю за БНТ д-р Маджаров коментира, че с рамковия договор сега лекарите поемат отговорност за качеството на услугата. Отпадането му би било крачка назад. \r\n\r\n \"Не можем да си позволим след 18 години да се връщаме към стария модел на административно здравеопазване, който навремето доведе до липса на лекарства, на бельо в болниците и на незаинтересован персонал\", посочи председателят на БЛС. \r\n\r\n Според Пламен Таушанов от Българската асоциация за закрила на пациентите желанието за реформа е похвално, както и че тя се обсъжда със заинтересованите страни. В сутрешния блок на БНТ той обаче изрази опасения срещу готвената здравна вноска от 12 лева, която представлява 2-процентово повишаване. \r\n\r\n \"Ако идеята е да се вкарат допълнително пари чрез кешово плащане или допълнителна застраховка от пациента, това не е правилно. СЗО казва, че 44,2% от услугите се плащат от пациента. Препоръката към България е този процент да е максимум 15, а разликата да се компенсира от обществени фондове. Такива опити имаше преди 12 години, когато се прибраха неясно къде едни 1,4 млрд. лева\", коментира Таушанов. \r\n\r\n С компютърно моделиране здравното министерство е изчислило т.нар. критична линия от 700 лева, разходите над която ще се заплаща не от Здравната каса, а от частен фонд. Критичната линия е базирана на разходите за клинични пътеки през 2017-а. По-голямата част от разходите по пътеките са били до 700 лева, показал анализът на МЗ. Допълнителната вноска от около 12 лева, която ще покрива по-скъпото лечение, ще се прави към някое от частните здравни фондове. Към момента те са 8 и имат около 200 пациенти. \r\n\r\n Председателят на БЛС разкритикува и липсата на визия какво ще се прави с над 700-те хиляди здравно неосигурени лица. \"Вместо мерки относно неосигурените, виждаме тройно натоварване на хората, които и в момента стриктно плащат осигуровки\", заяви д-р Иван Маджаров. \r\n\r\n Идеята за новата застраховка бе приветствана от д-р Стойчо Кацаров от Центъра за защита правата в здравеопазването. \"При въвеждането на задължителна здравна застраховка ще можем да избираме къде да даваме поне част от вноската си и ще се появи елемент на конкуренция\", коментира той в сутрешния блок на bTV. \r\n\r\n Според бившия директор на „Пирогов” доц- д-р Спас Спасков се разчита на това, че тези пари ще се разпределят към НЗОК и частни фондове и тогава контролът ще е по-сериозен. Самата идея е да влязат повече пари в здравната система, посочи той. \"С 2% няма да имаме това качество, което имат германците, но ще имаме повече от това, което имаме в момента\", добави той. \r\n\r\n Светла Несторова от Асоциацията на българските застрахователи посочи, че става въпрос за чувствително повишаване на здравната вноска. Правилната идея действително е, ако в системата влизат повече пари, те да влязат без застрахователите заради контрола, посочи тя. Според нея обаче началото на разговора за реформата е много обезкуражаващо, защото застрахователите не са потърсени за мнение по проекта. \r\n\r\n Несторова изброи няколко възможни проблема, които могат да възникнат: събираемостта, осигуряването на пенсионерите и учениците, огромният брой неосигуряващи се. \"Добре знаем, че се осигуряват не 6 милиона, а 2 милиона души. Те ще внасят по 240 лева годишно. Как тогава се предвиждат 800 милиона събираемост, попита тя. \r\n \n\t\t\t\t\t\t", "date": "2018.09.12", "title": "Професионалните среди скочиха на новата реформа на Ананиев"}
{"url": "http://www.bnews.bg/article/248543-nay_nakraya_gerb_vnese_ostavkite_na_trimata_ministri_v_parlamenta", "text": "\n Буквално преди минути в деловодството на Народното събрание бяха внесени от Министерски съвет оставките на тримата министри Николай Нанков, Валенитн Радев и Ивайло Московски. \r\n\r\n По-рано \r\n\r\n БСП демонстрира, че очаква с нетърпение оставките и е разочарована, че ги няма като проекторешение в дневния ред на НС. \r\n\r\n   \r\n \n\t\t\t\t\t\t", "date": "2018.09.12", "title": "Най-накрая: ГЕРБ внесе оставките на тримата министри в парламента"}
{"url": "http://www.bnews.bg/article/248548-avstriyski_eksperti_shte_izsledvat_asfaltovite_probi_ot_patya_kray_svoge", "text": "\n Разследването на случая в Своге продължава. В петък трябва да бъдат назначени двете основни експертизи, които касаят асфалтовите проби и качеството на мантинелата. Това каза пред журналисти в парламента главният прокурор Сотир Цацаров. \r\n\r\n По думите му, ще се установява дали иззетите материали отговарят на стандартите, установени за мантинели, като и ще се преценява съответствието на асфалтовите проби с рецептата на асфалтова смес, особено елементи, свързани с наличието на варовик или варовикови смеси в тях. \r\n\r\n „Това, че експертизите ще бъдат назначени в петък, се дължи на необходимостта от осигуряване на абсолютно безпристрастни експерти и място за изследване. Най-вероятно асфалтовите проби ще бъдат изследвани в австрийска лаборатория, а на мантинелата от Института по металознание към БАН“, каза още Сотир Цацаров. \r\n\r\n Късно вечерта на 7 септември фаталният участък от пътя Своге - София, където стана тежката автобусна катастрофа със 17 загинали, бе преасфалтиран, а ден по-късно бе положена и новата шумяща маркировка, предаде Дир.бг. \r\n \n\t\t\t\t\t\t", "date": "2018.09.12", "title": "Австрийски експерти ще изследват асфалтовите проби от пътя край Своге"}
{"url": "http://www.bnews.bg/article/248535-deyan_donkov_i_radina_potroshiha_doma_si_sled_poredniya_skandal", "text": "\n Дупка в стената, изпочупени предмети и строшени стъклени бутилки.Така изглеждал апартаментът на актьорите Радина Кърджилова и Деян Донков след поредната им семейна свада, твърдят техни близки пред „Галерия“. \r\n\r\n По думите им жилището се нуждае от основен ремонт заради постоянните им скандали и най-вече заради агресията на Донков.  Всъщност, за дупката в стената призна самата Радина преди няколко дни със снимка в Instagram. „Ремонт… Очаквай неочакваното“, написа Кърджилова, изглеждайки видимо нещастна. Звездата от „Стъклен дом“ не уточнява кой е потрошил стената, но пък съседите й се оказаха сговорливи. \r\n\r\n По думите им от жилището на актьорите редовно се чуват викове и крясъци, трошат се стъкла, удря се по стената… Някои дори изразиха съмнение, че Донков е ударил стената с бутилка, целейки се в Радина.  За битовите скандали в актьорското семейство отдавна се говори. Още когато участваха в риалити шоуто „Къртицата“, наяве излязоха няколко подадени жалби в полицията от Радина срещу Донков за домашно насилие. \r\n \n\t\t\t\t\t\t", "date": "2018.09.12", "title": "Деян Донков и Радина потрошиха дома си след поредния скандал"}
{"url": "http://www.bnews.bg/article/248533-ostavkite_na_trimata_ministri_ne_sa_v_narodnoto_sabranie_ima_li_kolebanie", "text": "\n Още от първия ден на новото летоброене в БСП за завръщане от пленарната зала при народа соцдепутатите бяха три пъти по 20. Вместо 20 соцдепутати, както обеща лидерът на БСП Корнелия Нинова, в пленарната зала се регистрираха 63 народни представители от левицата. Това е само с 16 по-малко от цялата численост на ПГ на \"БСП за България\". \r\n\r\n Червените се оправдаха за потъпканата заповед на Нинова с аргумента, че за важни гласувания ще присъстват, а такова очаквали днес - оставките. Очевидно червените са се объркали обаче, защото премиерът преди два дни обяви, че оставките и рокадите в кабинета ще бъдат внесени и гласувани в четвъртък. \r\nБСП демонстрира, че очаква с нетърпение оставките и е разочарована, че ги няма като проекторешение в дневния ред на НС. \r\n\r\n Зам.-председателят на парламентарната група Драгомир Стойнев настоя: \"Все още няма внесен акт на Министерски съвет за оставките на тримата министри. Това означава ли, че има някакво колебание?\" \r\n\r\n Председателят на парламента Цвета Караянчева отговори, че няма как промените в правителството да бъдат включени в програмата за седмицата преди да бъдат внесени в деловодството. Обратното би означавало нарушение на правилата, предаде Канал 3. \r\n \n\t\t\t\t\t\t", "date": "2018.09.12", "title": "Оставките на тримата министри не са в Народното събрание, има ли колебание?"}
{"url": "http://www.bnews.bg/article/248514-keyti_prays_piyana_i_nadrusana", "text": "\n 40-годишната Кейти Прайс отново превзе булевардните рубрики, след като я заснеха как взима дрога. Тя била в нетрезво състояние и се забавлявала с двама непознати мъже в Пуерто Порталс, Испания. Това пише Daily Mail и уточнява, че един от тях направил скандалния клип.  \r\n\r\n „Направи ми линия, не ми пука. Обичам коката, ти знаеш, вдига ме във въздуха“. Това били думите на Прайс към един от мъжете, които тя произнесла рапирайки. Случаят е от 29 август. Тогава Кейти била на почивка в курорта и посетила местно заведение със своя позната. Когато приятелката ѝ поискала да си ходят, Прайс я отпратила и решила да се присъедини към компанията на група мъже. По-късно ги придружила до апартамента им, за да продължат купона.  \r\n\r\n „Кейти беше много забавна. Флиртуваше доста. След това започна да се държи странно, седеше на пода и се правеше на рапърка“, заявява един от представителите на силния пол пред „The sun“. По думите му, тя им предложила да се качат, за да се освежат с кока и потанцуват. „Тя вземаше наркотици, но не ни спря да я снимаме“, коментира друг мъж, пише tialoto.bg. \r\n  \r\n \n\t\t\t\t\t\t", "date": "2018.09.12", "title": "Кейти Прайс - пияна и надрусана"}
{"url": "http://www.bnews.bg/article/248524-evroparlamentat_glasuva_spornata_direktiva_za_avtorskoto_pravo", "text": "\n Европейският парламент ще гласува позицията си по директивата за авторското право, която предизвика притеснения за ограничаване на свободата в интернет. \r\n\r\n Днешното гласуване идва след решението на парламента през юли да преразгледа предложенията на Комисията по правни въпроси. \r\n\r\n Основните критики към директивата са, че новите правила ще изискват интернет търсачките да плащат на медиите за препратки към сайтовете им и че социалните мрежи ще са длъжни да инсталират филтри, които да спират качването на защитени с авторско право материали. \r\n\r\n Крайният текст ще представлява мандатът, с който Европарламентът ще преговаря със Съвета на Европейския съюз, за да достигне до споразумение. Съветът прие своята позиция през май тази година. \r\n\r\n Комисарят по цифрова икономика Мария Габриел предупреди за последствията, ако и този път реформата не получи подкрепа. \r\n\r\n „Ще загубим изключително ценно време, в което нашите създатели, авторите ни на музика, креативната ни индустрия ще продължи да не бъде заплащана спрямо качеството на това, което предлага, а други да печелят много от това съдържание“, предаде БНР. \r\n \n\t\t\t\t\t\t", "date": "2018.09.12", "title": "Европарламентът гласува спорната директива за авторското право"}
{"url": "http://www.bnews.bg/article/248515-gloriya_razkri_nay_intimnite_si_tayni_v_kniga", "text": "\n Фолк певицата Глория се преквалифицира в писателка. Изпълнителката пусна книга за живота си, за изненада на всички свои фенове. Цяло лято изпълнителката се бе посветила на писането на своите мемоари. В тях тя разголва душата си и разкрива всичко около кариерата и личния си живот. Глория е посветила доста от времето си това лято, за да оформи биографията си. Книгата е почти готова и се очаква съвсем скоро да бъде отпечатана. \r\n\r\n Феновете на певицата с интерес очакват да научат нещо повече за личния й живот. Факт е, че Глория никога не е крила какво се случва с кариерата й, но след като се раздели с Илия Загоров пазеше ревниво в тайна личния си живот, пише \"България днес\". Певицата споделя единствено, че е обичала трима мъже в живота си. И бащата на дъщеря й е един от тях. „На мен в любовта ми пречи разумът, това, че не съм първична, или дори, че не мога да бъда лигла, за да съм в краката на някой мъж. \r\n\r\n Разбира се, жена съм, искам най-доброто за себе си—да се чувствам сигурна, да съм обичана, глезена.... Вярвам в принца на бял кон. Сигурно сме се срещали някъде, но сме се поразминали два—три пъти”, споделя още тя. Слухове я свързват с покойния Георги Илиев, а също и с Николай Гигов. Певицата отрича каквито и да било връзки с двамата, а също така упорито мълчи за тайнствения сърбин, който преди време бе в живота й. Изпълнителката признава, че като причина за провал на връзките й е силният й характер. Все пак мнозина очакват тя да разкаже повече за личния си живот и то в най-скоро време. \r\n  \r\n \n\t\t\t\t\t\t", "date": "2018.09.12", "title": "Глория разкри най-интимните си тайни в книга "}
{"url": "http://www.bnews.bg/article/248522-skandalite_simeonov_siderov_srinali_reytinga_patreotite_spored_mediana", "text": "\n Събитията от последния месец са ударили авторитета на управляващите, показват данните от последното изследване на агенция \"Медиана\" за обществените политически нагласи, септември 2018. \r\n\r\n Всички представители на управляващите, бележат сериозен спад в обществената си популярност. Най-сериозен е ударът върху премиера Бойко Борисов. За един месец той е загубил 6% от личния си рейтинг, следван от Волен Сидеров (- 5%); Томислав Дончев (- 5%); Цветан Цветанов (-3%). \r\n\r\n Спада и общата оценка на работата на кабинета. Тя вече е \"Среден\" – 3.29. \r\n\r\n Само за три месеца хората, които считат, че е добре кабинетът да изкара пълен мандат са намалели с близо 10 процента - с 6% за последния месец. Към момента разликата между тези, които биха желали пълен мандат за правителството (37%) и желаещите то да си отиде предсрочно (29%) е само 8%. \r\n\r\n Намаляват се оптимистичните нагласи и се увеличава песимизмът по отношение на непосредственото бъдеще. Вероятно, влияние оказват и очакванията за покачването на цените на енергоносителите в зимния период. \r\n\r\n На този фон не се наблюдава драстично разместване на електоралните нагласи. \r\n\r\n ГЕРБ губи един процент от електоралната си подкрепа, но все още води пред основния си политически опонент (БСП) с 3,5%. \r\n\r\n Кризата във властта от последния месец (и острите пререкания на Волен Сидеров и Валери Симеонов) най-сериозно е ударила \"Обединените патриоти\". Те са загубили над 3% от електоралния си потенциал в рамките на месец. \r\n\r\n \"Воля\" продължава постепенно да губи симпатизанти и вече е под 2%. \r\n\r\n Две партии успяват да изплуват над психологическата граница от 2% - \"Демократична България\" и АБВ. \r\n\r\n Засега ДПС се утвърждава като трета политическа сила и не се наблюдава сериозно влияние на ДОСТ на Лютви Местан сред този електорат. \r\n\r\n Следва да се има предвид, че тази картина на относителна политическа стабилност би могло да се окаже твърде измамна. Над половината от избирателите (55%) заявяват, че е възможно да гласуват за засега хипотетичните, \"Партия на Слави Трифонов\" и \"Партия на Румен Радев\". Тези избиратели очевидно търсят политическа алтернатива вън от основните политически играчи и тяхното поведение при едни избори и непредвидимо. В този смисъл твърденията, че едни избори ще възпроизведат съществуващата в момента картина не почиват на познаването на обществено-политическите нагласи в обществото, коментират от \"Медиана\". \r\n\r\n Ако парламентарните избори бяха сега за ГЕРБ биха гласували 23.6%, за БСП - 20.1%, за ДПС - 9.0%, за Обединени патриоти - 6.6%. АБВ би спечелила 2.2%, Демократична България – 2.0%, Воля – 1.8%. Въпреки че партията на Слави Трифонов не съществува, тя събира спонтанни симпатизанти от 4.6%. \r\n\r\n Все пак е добре да се има предвид, че Медиана не се ползва с обществено доверие, както повечето социологически агенции, а е добре известно, че нейният собственик носи титлата “Червен Кольо”. \r\n\r\n Евродепутатът Николай Бареков коментира от Франция изследването на Червен Кольо: \r\n\r\n \"Бонжуууур. Червен Кольо от “Медиана” добре е премерил с шивашкия метър рейтингите, ама защо е мерил на някакви Възраждане, на дай Булгаристан, на АБВ, на агент Гоце и на Слави партиите, а е пропуснал “хипотетична партия на Биг Брадърите”. Силно прЕтеснен и озадачен останах тази сутрин като се събудих във Франция....аз мисля, че е редно да дадем шанс и на к-Урвите да ни оправят. След като мутрите, ченгетата, педалите и царете опитаха.\" \r\n\r\n \r\n \n\t\t\t\t\t\t", "date": "2018.09.12", "title": "Скандалите Симеонов-Сидеров сринали рейтинга ПатрЕотите според Медиана"}
{"url": "http://www.bnews.bg/article/248528-simeon_sakskoburggotski_dava_na_sad_bivsh_deputat_za_kleveti_v_kapital", "text": "\n Семейството на Симеон Сакскобургготски не е получавало милиони при екстрадирането му от България през 1946 г., а са напуснали страната с 800 долара. \r\n\r\n Това се посочва в опровержение от секретариата на Цар Симеон Втори, разпространено до медиите. \r\n\r\n \"По повод публикацията във вестник \"Капитал\" от 30 август 2018 г. на журналистката Мирела Веселинова със заглавие \"Пламен Ранчев: Късно е вече за закон за царските имоти\", сме упълномощени от Н.В. Цар Симеон да заявим следното: \r\n\r\n Относно твърдението в интервюто на г-н Пламен Ранчев, председател на Комисията за царските имоти в 40-тото Народно събрание (бивш депутат от БСП-бел.ред), че Царското семейство е получило милиони при екстрадирането му от България през 1946 г. като обезщетение за незаконно отнетото му имущество, категорично и многократно Цар Симеон е заявявал, че при напускането на страната той, Царица Йоанна, Княгиня Мария-Луиза и леля му Княгиня Евдокия получават единствено и само по 200 долара всеки, общо 800 долара от тогавашните власти. Те заминават за Египет, където е бащата на Царицата италианският крал Виктор Емануел III. Там преживяват, благодарение на родителите на Царица Йоанна, които помагат финансово на дъщеря си и нейните две невръстни деца. \r\n\r\n В своята автобиографична книга Цар Симеон разказва как комунистическата пропаганда в онези години е разпространила, че българската държава е отпуснала 20 милиона лева за образованието на младия цар. \r\n\r\n За първи път категорично опровержение на тези клевети Негово Величество прави в свое интервю пред американската телевизия NBC през 1959 г. като казва, че през 1946 г. България едва ли е разполагала и с 2 милиона в брой. Ако им бяха дали средства, Царското семейство е нямало да мизерства петте години в Александрия. \r\n\r\n За толкова години никой не е намерил доказателства за направени банкови преводи. Смехотворна лъжа е, че агенти на Държавна сигурност са носили куфарчета с пари на Царя. Ако не беше скандално това твърдение, можеше да се допусне, че е първоаприлска шега. \r\n\r\n Както винаги е заявявал Негово Величество, хората не трябва да се поддават на слухове, а само на проверени факти. Тиражирането на подобни неистини с цел манипулиране на общественото мнение, Царят счита за умишлено и целенасочено и адвокатите му вече проучват основанията да защитят правата му по съдебен ред за разпространяване на нагли клевети.\" \r\n \n\t\t\t\t\t\t", "date": "2018.09.12", "title": "Симеон Сакскобургготски дава на съд бивш депутат за клевети в \"Капитал\""}
{"url": "http://www.bnews.bg/article/248527-raketi_obstrelyaha_edinstvenoto_letishte_v_tripoli", "text": "\n Единственото функциониращо летище в либийската столица Триполи беше подложено на ракетен обстрел тази нощ, съобщиха Ройтерс и Франс прес, като се позовават на очевидци, предаде БТА. \r\n  \r\nНяколко ракети били изстреляни срещу летището Митига, една от които паднала в Средиземно море. \r\n  \r\nГоворител на въоръжена група, контролираща летището заяви, че няма жертви и материални щети. Либийски медии съобщиха, че няколко души са били ранени. \r\n  \r\nЛибийски пътнически самолет, летящ от египетския град Александрия за Триполи, бил отклонен за Мисрата, на 190 км източно от либийската столица, заради ракетния обстрел, съобщиха летищните власти. По-късно бе обявено, че всички полети за Триполи ще бъдат отклонявани за Мисрата. \r\n  \r\nЛетището, разположено на 8 км източно от центъра на Триполи, беше затворено от 31 август до 6 септември поради боеве между съперничещи си въоръжени групи близо до столицата. То беше отворено отново на 7 септември след подписването, под егидата на ООН, на споразумение за прекратяване на огъня между враждуващите милиции. \r\n\r\n   \r\nМалко известна група, наричаща се \"Младежко движение на Триполи\" пое отговорност за обстрела на летището, предаде ТАСС, като се позовава на новинарския сайт \"Ал Мутауасит\". \r\n  \r\nИзявлението на групата, поместено в една от социалните мрежи, е съпроводено от видеокадри, показващи изстрелването на ракетите. Малко преди нападението \"младежите\" отправиха към персонала на летището предупреждение незабавно да го напусне и да го \"предаде на държавата\" и заплаши, че в противен случай ще го удари с ракети. По някои данни тази групировка се бори срещу лоялните на правителството на премиера Файез Сарадж въоръжени формирования, най-вече ислямистки, отбелязва агенцията. \r\n \n\t\t\t\t\t\t", "date": "2018.09.12", "title": "Ракети обстреляха единственото летище в Триполи"}
{"url": "http://www.bnews.bg/article/248525-alo_izmamnitsi_s_nov_karvav_stsenariy_za_zhertvite_si", "text": "\n Мошеник приложи кървав сценарий и успя да измъкне 27 хиляди лева от възрастен мъж в Елхово след ало-измама. Измамникът се представил за служител на Криминална полиция и обяснил, че около дома на пенсионера се навъртат престъпници, които отрязали пръстите на жена. \r\n\r\n Мнимият полицай приканил жертвата да завърже парите в торба, да я закачи на портата си и така да привлече измамниците. Мъжът вече е задържан и му е повдигнато обвинение. Той признал, че е участвал и в други осем телефонни измами, извършени на територията на Община Елхово в периода от април до септември. \r\n\r\n Това съобщи говорителят на Апелативната прокуратура в Бургас Йовита Григорова, цитирана от Нова тв. Полицията работи и по версията, че задържаният има и съучастници по случая с измамения пенсионер. Григорова обясни, че наказанието за това умишлено престъпление е от една до осем години лишаване от свобода. \r\n  \r\n \n\t\t\t\t\t\t", "date": "2018.09.12", "title": "Ало-измамници с нов кървав сценарий за жертвите си!"}
{"url": "http://www.bnews.bg/article/248526-gimnastichkite_ni_ostanaha_bez_medali_na_svetovnoto_parvenstvo", "text": "\n България остана без медал на откритото снощи Световно първенство по художествена гимнастика в столичната зала \"Арена Армеец\". \r\n\r\n Невяна Владинова, Боряна Калейн и Катрин Тасева не успяха да спечелят отличия във финалите на топка и обръч. Страната ни имаше по две грации в 2-та финала, като на обръч Калейн игра много силно и получи оценка 19,550, но въпреки това остана извън призовите места заради изключителното представяне на шампионката Дина Аверина от Русия, Линой Ашрам от Израел и близначката на Дина - Арина. \r\n\r\n Другата ни гимнастичка във финала - Катрин Тасева, постигна резултат 18,350 и завърши на седмо място. \r\n\r\n Във финала на топка победата отново беше за Дина Аверина, която получи 20,300. Нейната сънародничка Александра Солдатова се нареди на втора позиция, а италианката Александра Аджурджукулезе спечели бронза. \r\n\r\n Двете българки във финала Невяна Владинова и Катрин Тасева се наредиха съответно на седма и осма позиция с 19,100 и 17,600. \r\n\r\n Днес Световното продължава с квалификациите на бухалки и лента в индивидуалното. Надпреварата бе открита със светлинно шоу и богата музикална програма. \r\n\r\n Присъства президентът на Международната федерация по гимнастика Моринари Ватанабе, който даде висока оценка за организацията и на ролята на България в спорта, пише Клуб Z. \r\n \n\t\t\t\t\t\t", "date": "2018.09.12", "title": "Гимнастичките ни останаха без медали на Световното  първенство "}
{"url": "http://www.bnews.bg/article/248529-sasht_se_gotvi_da_posreshtne_moshtniya_uragan_florans", "text": "\n Милиони жители на източното крайбрежие на САЩ се придвижват към вътрешността на страната или търсят убежище на място, разтревожени от приближаването на урагана Флорънс, който може да предизвика огромни опустошения, особено ако донесе значителни дъждове, пише американският в. \"Ню Йорк таймс\". \r\nМощната буря, съпътствана от ветрове със скорост 210 километра в час, би трябвало да достигне сушата към петък, а когато стане това, се очаква стихията да бъде чудовищна. Националният център по ураганите прогнозира, че освен със силни ветрове тя ще връхлети бреговете на щатите Северна и Южна Каролина, и Вирджиния с големи, животозастрашаващи вълни. А когато достигне сушата, нейните поройни дъждове могат да причинят катастрофални наводнения и значително преливане на реките в обширни територии в Северна и Южна Каролина и щатите от Средния Атлантик. \r\n\r\n Американският президент Доналд Тръмп заяви, че няма да бъдат пожалени никакви средства и държавата ще се справи с бурята. \r\n \n\t\t\t\t\t\t", "date": "2018.09.12", "title": "САЩ се готви да посрещне мощния ураган Флорънс"}
{"url": "http://www.bnews.bg/article/248521-varna_na_protest_za_ubitiya_na_patya_baletist_mayka_mu_nyama_pari_da_go_pogrebe", "text": "\n 39-годишният велосипедист, който в понеделник почина в болница, след като беше блъснат от БМВ до морската градина край Летния театър във Варна, е Мартин Чикалов - талантлив балетист от Държавна опера - Варна. \r\n\r\n Негови близки написаха във Фейсбук, че семейството му няма необходимите средства, за да изпрати детето си в последния му път. Заради това на входа на Операта, до охраната, е поставена кутия за събиране на средства за погребението. \r\n\r\n По данни на полицията варненско BMW помело велосипедиста, а шофьорът избягал, мака.р че е имало много свидетели, които са снимали Автомобилът е намерен със счупено предно стъкло от сблъсъка с младия мъж. Няма данни полицията да е задържала шофьора-убиец. По случая е образувано предварително производство срещу неизвестен извършител. \r\n\r\n Вълна от недоволство се надигна във Варна след смъртта на велосипедиста.  В града се готви протест заради трагичния инцидент с балетиста от Държавната опера Мартин Чикалов. По непотвърдена информация шофьорът се е предал сам в полицията около 24 часа след катастрофата, предаде Нова тв. \r\n\r\n Жертвата ще бъде погребана в сряда, а негови приятели и колеги се събират на протестно шествие срещу войната по пътищата. Сборният пункт е пред общината във Варна. \r\n\r\n Във вторник вечер, на магистрала „Черно море”, кола удари и друг велосипедист. 61-годишният мъж се бори за живота си в болница. \r\n \n\t\t\t\t\t\t", "date": "2018.09.12", "title": "Варна на протест за убития на пътя балетист, майка му няма пари да го погребе!"}
{"url": "http://www.bnews.bg/article/248542-prokuraturata_pribra_oshte_polovin_milion_ot_arabadzhievi", "text": "\n \r\nВ рамките на разследването по досъдебното производство за данъчни престъпления и пране на пари, по което бяха обвинени членове на фамилия Арабаджиеви и техни служители, на 11 септември 2018 г. в Бургас бяха проведени процесуално-следствени действия. \r\n\r\n При полицейска проверка на джип с трима пътника, у двама от тях са намерени хартиени пликове, съдържащи около половин милион лева. По случая незабавно е уведомена Специализирана прокуратура. \r\n\r\n По неотложност процесуално-следствените действия са възложени на ОДМВР-Бургас. Установено е, че едно от лицата, у което са намерени над 298 000 лева (изтеглени от банкова институция) е пряко свързано с управлението на едно от инкриминираните дружества по досъдебно производство на СП – на захарния завод „Кристал“ в Пловдив. У друго лице е намерена и иззета сумата от 200 000 лв. \r\n\r\n Задържани за 24 часа по Закона за МВР са трите лица, иззет е и джипа, с който са се придвижвали. Установява се тяхната съпричастност в евентуална престъпна дейност и участие в разкритата организирана престъпна група за усвояване на неследващ се ДДС, в т.ч. от фиктивни сделки на захарния завод в Пловдив. \r\n \n\t\t\t\t\t\t", "date": "2018.09.12", "title": "Прокуратурата прибра още половин милион от Арабаджиеви"}
{"url": "http://www.bnews.bg/article/248523-rayanear_otmenya_dnes_stotitsi_poleti", "text": "\n \"Райънеър” отменя днес 150 полета от 400 планирани да летят от и до Германия заради 24-часова стачка на пилотите. \r\n  \r\nТова е поредният протест срещу заплащането и условията на работа в нискотарифната компания след стачки в Германия, Швеция, Белгия и Нидерландия. \r\n  \r\nЗасегнатите клиенти са уведомени чрез имейл или есемес на 11 септември. \r\n  \r\nТе могат да използват следващия възможен полет, да резервират алтернативен полет или да получат парите си обратно, посочва „Райънеър“ на уебсайта си. \r\n  \r\nКомпанията добавя, че осъжда решението за стачни действия, въпреки съгласието й да промени местните договори и да увеличи базовото заплащане на германските пилоти. \r\n \n\t\t\t\t\t\t", "date": "2018.09.12", "title": "\"Райънеър\" отменя днес стотици полети"}
{"url": "http://www.bnews.bg/article/248520-predi_kraya_na_prognozite_mrachno_i_dazhdovno_vreme", "text": "\n Над по-голямата част от страната ще бъде предимно слънчево, но още преди обяд над източната половина, а след обяд и над планинските райони ще има по-значителни увеличения на облачността и на места там ще има краткотрайни валежи. \r\n\r\n Ще духа слаб, в източната половина от страната - до умерен вятър от север-североизток. Максималните температури ще са между 24° и 29°, по Черноморието малко по-ниски. Атмосферното налягане ще се понижи, но ще остане по-високо от средното за месеца. Такава е прогнозата за времето на Националния институт по метеорология и хидрология (НИМХ), съобщи дежурният синоптик Евгения Егова. \r\n\r\n Над Черноморието облачността ще е по-честно значителна и главно след обяд на много места ще превали. По-интензивни ще са валежите по южното крайбрежие. Ще духа до умерен вятър от север-североизток. Максималните температури ще са 22-24°. Вълнението на морето ще е 1-2 бала. Температурата на морската вода е 25 -26°. Преди обяд над планините ще бъде предимно слънчево, но в следобедните часове облачността ще се увеличи и на много места в масивите от Централна и Източна България ще превали. Ще духа умерен и силен вятър от север-североизток. Максималната температура на височина 1200 метра ще е около 16°, на 2000 метра - около 9°.  \r\n  \r\n \n\t\t\t\t\t\t", "date": "2018.09.12", "title": "Преди края на прогнозите: Мрачно и дъждовно време"}
{"url": "http://www.bnews.bg/article/248544-poslednata_rech_na_yunker_terorizam_migratsiya_i_myastoto_na_es_v_sveta_plyus_namigvane_kam_iztochna_evropa", "text": "\n Председателят на Европейската комисия Жан-Клод Юнкер произнесе днес последното слово си за състоянието на ЕС пред евродепутатите в Страсбург, предаде БТА. \r\n\r\n Той очерта посоките за работата на ЕК до края на мандата и до изборите за ЕП през май догодина. В словото си Юнкер говори за мястото на ЕС в света, за опазването на границите, за заплахите от тероризма, за търговското съперничество, за бъдещите отношения с Африка, за миграцията. \r\n\r\n Председателят на ЕК предложи до 2020 г. ЕС да разполага с 10 000 служители за опазването на външните граници. Той призова за разкриването на пътища за законна миграция, като по този начин да бъдат привлечени квалифицирани чужденци. Юнкер призова отношенията с Африка да станат партньорски и съобщи, че ЕК ще предложи план за разкриването на 10 милиона работни места за африканци в техните страни в следващите пет години. \r\n\r\n В оставащите няколко месеца от мандата ЕК ще предложи подход за укрепването на еврото на международната сцена. Юнкер отбеляза, че засега еврото е втората валута в света, и призова тази позиция да се подобри. По неговите думи е неприемливо ЕС да плаща за вноса на енергия в долари, след като едва два процента от внасяните енергоизточници идват от САЩ. \r\n\r\n По повод напускането на Великобритания Юнкер заяви, че след март догодина британската страна няма да бъде просто външна за ЕС, а ще се превърне в много близък съсед и партньор. Той отбеляза, че въпреки това ще бъде невъзможно Великобритания да остане част от единния пазар на ЕС. \r\n\r\n Бих искал занапред да полагаме допълнителни усилия за сбилажаване с Източна Европа, този регион заслужава повече, коментира Юнкер. Разширяването на ЕС е успех, довел до помирение. Трябва да определим ясно отношението си към приемането на държавите от Западните Балкани, иначе други ще се намесят в непосредственото ни съседство, призова той. \r\n\r\n Европейската комисия предлага нови правила за премахване на терористично съдържание от интернет. \r\n\r\n По повод на своята реч за състоянието на Съюза председателят Жан-Клод Юнкер заяви: \"Европейците с основание очакват Съюзът да осигури тяхната безопасност. Ето защо Комисията предлага днес нови правила за премахването на терористично съдържание от интернет в рамките на един час - критичният период, през който се нанасят най-големите щети.\" \r\n\r\n В своята реч за състоянието на Съюза през 2018 г. председателят Жан-Клод Юнкер обяви новите правила за премахването на терористично съдържание от интернет в рамките на един час. Новите правила се представят една седмица преди неофициалната среща в Залцбург, на която се очаква лидерите на ЕС да обсъдят сигурността. Всички интернет платформи, които желаят да предлагат услугите си в Европейския съюз, ще трябва да се съобразяват с ясни правила за предотвратяване на злоупотреби с техните услуги с цел разпространение на терористично съдържание. Освен това ще бъдат въведени надеждни предпазни механизми за закрила на свободата на словото в интернет, с които ще се гарантира, че се премахва единствено терористично съдържание. \r\n\r\n \"Терористичната пропаганда няма място в нашите общества нито в мрежата, нито извън нея. Вече постигнахме важен напредък в премахването на терористично съдържание онлайн чрез доброволното сътрудничество в рамките на интернет форума на ЕС. Трябва обаче да сме още по-бързи и ефективни, за да запазим преднината си навсякъде в ЕС. Много от неотдавнашните нападения в ЕС показаха как терористите злоупотребяват с интернет, за да разпространяват своите послания. Днес ние казваме \"Стига!\" на тези злоупотреби с интернет.\", заяви комисарят по въпросите на миграцията, вътрешните работи и гражданството Димитрис Аврамопулос. \r\n\r\n   \r\n \n\t\t\t\t\t\t", "date": "2018.09.12", "title": "Последната реч на Юнкер: Тероризъм, миграция и мястото на ЕС в света плюс намигване към Източна Европа"}
{"url": "http://www.bnews.bg/article/248539-ide_li_krayat_chistka_v_ekipa_na_dalgiya_izlachva_shouto_si_ot_mizerno_studio_bez_publika", "text": "\n Чистка в екипа започва Слави Трифонов, твърдят негови приближени. Причина за това е, че шоуто на Дългия е завряно без публика в много малко студио. По разбираеми причини там не могат да се съберат всички, които досега се подвизаваха на сцената на шоуто. \r\nЗа 18-те години на екран Трифонов е притежавал едно от най-големите студия в нюзрума на медията. Преди дни ръководството на телевизията съкрати и оряза неколкократно мащаба на студиото на Трифонов и го оставида води в пространство, наподобяващо тясна стаичка, дори на мазе.  Предаването бе открито само от 2 балерини, тъй като по обективни причини целият балет трудно би се разкършил из еднометровото пространство, пише \"България Днес\". \r\n\"Добър вечер, уважаеми зрители - започна гологлавият. И продължи: - За съжаление трудно бих казал добър вечер и на вас, скъпи гости в студиото, защото нямам гости.\" Въпреки иронията, с която подходи към неуместната ситуация, Трифонов се окопити и с присъщ дух започна да разсъждава по актуалните теми и събития, касаещи страната. Нетипично студиото не бе осветено с ярки прожектори, а с приглушени светлини. По този начин по-трудно се забелязва малкият му размер. \r\nВпечатление на много меломани на Дългия е, че голяма част от знаменития \"Ку-ку бенд\" също не присъстваше. На работа бяха само 4-ма оттях. \"Така ще сме, ще работим на смени явно, защото не можем да се съберем всички\", опита да се шегува Слави. Въпреки това тъгата и неудовлетвореността от смущаващо малкото му студио проличаха множество пъти. \r\nВечерта продължи със скечовете на Краси Радков, който не пропусна да се посмее на гърба на работодателя си. \"А вие тук имате ли си тоалетна?\", започна комикът. Трифонов откликна ожесточено: \"Не, стискаме, защото нямаме тоалетна\". Дългия не пропусна да отбележи, че интимността в студиото се усеща повече от обикновено. \"Ако кихна, ще отнеса целия бенд, толкова сме си близки и интимни\", обяви шоуменът.  След като колегите му натъртиха, че използва студиото на Петя Дикова, Трифонов видимо изнервен предупреди, че ще започне да уволнява, ако подигравките продължат. \r\n  \r\n \n\t\t\t\t\t\t", "date": "2018.09.12", "title": "Иде ли краят? Чистка в екипа на Дългия, излъчва шоуто си от мизерно студио без публика "}
