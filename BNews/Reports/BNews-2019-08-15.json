{"url": "http://www.bnews.bg/article/262846-prevrashtat_li_se_hakerskite_ataki_v_nov_vid_uslugi", "text": "\n Хакерските атаки се превръщат в услуги, които всеки може да си осигури срещу не повече от 500 лева. В мрежата се появиха обяви за бързо разбиване на пароли във Facebook, Instagram, имейли, както и за хакване на чатове като тези във Viber и Whats App. \r\n \r\nВ студиото на \"България сутрин\" експертът по киберсигурност и етично хакерство Ростислав Петров и етичният хакер Мирослав Стефанов предупредиха, че в повечето случaи подобни обяви са измама, като често поръчителите стават жертви на хакерски атаки. \r\n \r\nПетров заяви, че много често хакерските атаки стават заради невежеството на хората и фактът, че не внимават къде и какво натискат в интернет. \r\n \r\n\"Тези хора са без знание, без квалификация. Хората не трябва да се подвеждат, тъй като няма кой да им гарантира, че ще им предостави нужната информация. В повечето случаи тези обяви са измами. Често хората искат да разбият профила на някого, а те стават жертви на хакерска атака\", обясни той. \r\n \r\nМирослав Стефанов пък бе категоричен, че броят на хората, които предлагат подобни услуги, ще се увеличава. \r\n \r\n\"Има много атаки, които при правилни действия могат и да се получат, но истината е, че има много мошеници и те предлагат каквото си поискат. Лесно можеш да влезеш в една схема, че не само да дадеш пари, но и да ти вземат паролите\", разказа той пред Bulgaria ON AIR. \r\n \r\n  \r\n \n\t\t\t\t\t\t", "date": "2019.08.15", "title": "Превръщат ли се хакерските атаки в нов вид услуги?\r\n"}
{"url": "http://www.bnews.bg/article/262847-5_281_praseta_sa_umartveni_samo_v_oblast_sliven", "text": "\n 5 281 прасета са умъртвени доброволно в 46 от общо 74 населени места в област Сливен, които попадат в 20-километровите зони на промишлените свинеферми. Това каза директорът на ОДБХ д-р Пламен Пенчев. \r\n\r\n Той представи данните по време на провелото се днес заседание на Областната епизоотична комисия под председателството на областния управител Чавдар Божурски. На него са били отчетени резултатите от мерките срещу разпространението на АСЧ в област Сливен, съобщиха от пресцентъра на Областната администрация. \r\n\r\n Отново ще бъдат извършени проверки от служителите на ОДБХ в 66 обекта от типа „заден двор”, където е продължило отглеждането на общо 269 домашни свине и са издадени предписания за изпълнение на разпоредените указания. При необходимост в тези проверки ще участват представители на МВР, посочи той. \r\n\r\n Паралелно с това Областната дирекция по земеделие извършва информационна кампания сред арендаторите на земеделски земи относно изискванията за прибиране и съхранение на фуража от тазгодишната реколта, както и за действията, които трябва да се предприемат, ако в земеделските площи бъдат открити трупове на диви свине. \r\n\r\n Съгласно приетите решения от предходни заседания на Областната епизоотична комисия, РДГ е изградила в горските площи 25 селективни капана за улов на диви прасета. Предстои създаването на още 11. \r\n\r\n Областното пътно управление продължава дезинфекцията на местата за смет. Обработката се извършва един път седмично около главните пътища и два пъти – край магистрала „Тракия”. \r\n\r\n ОДМВР продължава оперативните мероприятия, свързани с контрола срещу нерегламентираното транспортиране на месо и нелегалното отглеждане на прасета. Досега сериозни нарушения не са открити. \r\n\r\n От Община Сливен съобщиха, че започват проверки във вилните зони на града, за да се установи броя на домашните прасета, които се отглеждат там. \r\n\r\n На заседанието на Областната епизоотична комисия бе отчетено, че в резултат на активната информационна кампания сред населението и проявената от гражданите отговорност в неблагоприятната обстановка, рисковете от нахлуването на панзоотията от африканска чума по свинете са силно занижени. \r\n\r\n Въпреки това областният управител Чавдар Божурски даде указания срещите със стопаните и арендаторите да продължат, както и контролните дейности за спазването на правилата за дезинфекция и на санитарни изисквания. Това се налага, за да не се допусне разпространението на африканска чума по свинете в Южна България, в частност – и в Сливенска област. \r\n\r\n   \r\n \n\t\t\t\t\t\t", "date": "2019.08.15", "title": "5 281 прасета са умъртвени само  в област Сливен\r\n"}
{"url": "http://www.bnews.bg/article/262848-autopsiyata_na_dzhefri_epstayn_razkri_smrazyavashti_detayli_za_smartta_mu", "text": "\n Аутопсията на американския финансист и обвинен в сексуален трафик Джефри Епстайн разкри, че има няколко счупени кости на врата, съобщава „Вашингтон пост“, цитирайки свои източници. \r\n\r\n Те твърдят, че подобни наранявания могат да се случат или на хора, които се бесят, или на удушени. Въпреки факта, че аутопсията е приключена, причината за смъртта на Епстайн все още не е официално обявена. \r\n\r\n В сряда NBC цитира няколко неназовани източници, твърдящи, че двамата охранители, натоварени с наблюдението на Епстайн, може да са спели, когато той очевидно се е самоубил в килията на затвора в Ню Йорк. Източниците твърдят също, че пазачите са заподозрени, че са фалшифицирали вписванията в графика, за да покажат, че проверяват Епстайн в килията му на всеки 30 минути, като всъщност не са го правили. \r\n\r\n Епстайн умира един или два часа преди тялото му да бъде намерено. Това се случва, след като бе съобщено, че писъци уж са били чути от килията на Епстайн по време на смъртта му миналата седмица. Съобщава се, че охраната е викала „Дишай, Епстайн, дишай!“, докато се опитвала да го съживи, след като открила, че се е обесил в килията си в Манхатън. \r\n\r\n По-рано „Ню Йорк пост“ съобщи, че 66-годишният обвиняем в сексуален трафик се е обесил с чаршаф от най-горното легло в килията си. Вестникът цитира неназован източник, че Епстайн е коленичил на земята и се е навел напред, за да успее да се удуши. \r\n \n\t\t\t\t\t\t", "date": "2019.08.15", "title": "Аутопсията на Джефри Епстайн разкри смразяващи детайли за смъртта му\r\n"}
{"url": "http://www.bnews.bg/article/262854-valeri_bozhinov_razkri_istinata_za_otnosheniyata_si_s_bilyana", "text": "\n Валери Божинов и Биляна Дол се сдобриха, стана ясно от техни коментари в социалните мрежи. Новината беше потвърдена от футболиста, който се очаква отново да заиграе в Ботев (Враца). \r\n\r\n Сръбската красавица публикува кадър в \"Инстаграм\", на който позира с огромна кутия, пълна с шоколадови изделия. Божинов пък за изненада на почитателите й, коментира снимката със сърчица, както правеше по-рано. \r\n\r\n \"Да, събрахме се с Биляна!\", потвърди пред TrafficNews Валери, който от много време насам избягва да коментира личния си живот.  \r\n\r\n Припомняме, че преди месец Биляна публикува емоционална изповед за раздялата им. \"Аз и Валери вече не сме заедно. За съжаление, нашето общо пътуване приключи, което за мнозина изглеждаше като сън. Дадох най-доброто от себе си, за да бъда най-добрата партньорка, помогнах му да съживи кариерата си, да стане по-добър родител, да подобри отношенията с майка си и бившата си съпруга, както и самият той да се чувства щастлив и пълноценен. \r\n\r\n Бях с него, когато падаше и когато се връщаше на върха, дори в Китай бях до него. Но очевидно и това не беше достатъчно и неговите нагони бяха по-силни от това. Не става въпрос, че съм спряла да го обичам, но неговите болни инстинкти и необходимостта да ги задоволи ме нараниха като жена. \r\n\r\n Пожелавам му всичкото щастие в живота, но повече няма да намери друга жена, която да го обича и подкрепя безусловно като Биляна Дол. Край!\", написа тогава Биляна.  \r\n \n\t\t\t\t\t\t", "date": "2019.08.15", "title": "Валери Божинов разкри истината за отношенията си с Биляна! "}
{"url": "http://www.bnews.bg/article/262855-konar_makgregar_udari_bezzashtiten_starets_koyto_ne_poiska_da_pie_uiski_s_nego_video", "text": "\n Световната ММА звезда Конър Макгрегър нападна и удари беззащитен старец, който не пожела да пие уиски с него!  \r\n\r\n \r\n\r\n   \r\n \n\t\t\t\t\t\t", "date": "2019.08.15", "title": "Конър Макгрегър удари беззащитен старец, който не поиска да пие уиски с него - видео"}
{"url": "http://www.bnews.bg/article/262850-greta_tunberg_poema_kam_nyu_york_s_yahta_bez_banya_i_toaletna", "text": "\n \r\nШведската екоактивистка Грета Тунберг поема днес на трансатлантическо плаване до Ню Йорк и ще прекоси океана със състезателна яхта, в която няма нито баня, нито тоалетна, за да се присъедини към протести в САЩ и да участва в среща на високо равнище на ООН за климата, предаде агенция \"Ройтерс\". \r\nЗа да избегне пътуване със самолет, Тунберг поема на трансатлантическото пътуване с 60-футовата (малко над 18 м) яхта \"Малиция 2\", оборудвана със слънчеви панели и подводни турбини, които произвеждат електричество на борда, като целта е пътуването да бъде без отделяне на въглерод. \r\n\"Може да страдам малко от морска болест и няма да е удобно, но мога да го преживея\", каза Тунберг за телевизия Би Би Си в Плимът, Югозападна Англия, откъдето трябва да потегли днес следобед. \"Ако стане наистина тежко, просто ще трябва да си кажа, че ще е само за две седмици след това ще мога да се върна към обичайния си живот\", каза 16-годишната Грета, която ще бъде придружавана от баща си Сванте и от телевизионен оператор. \r\nПо-рано този месец капитанът на яхтата Борис Херман каза за \"Ройтерс\", че екоактивистката ще бъде изправена пред предизвикателства по време на пътуването, тъй като плавателният съд е предназначен за състезания и няма удобства. На борда няма душ и тоалетна и пътниците ще трябва да използват синя кофа. \r\nХерман посочи, че това, че Грета поема предизвикателството да плава през океана със състезателна лодка с нулев комфорт, разкрива нейната решимост към каузата и това докъде има желание да стигне. \r\n\"Като преставаш да летиш със самолет, ти не само намаляваш собствения си въглероден отпечатък, но също така изпращаш послание до други хора около теб, че кризата с климата е нещо реално\", каза Тунберг. \r\nКогато пристигне, Грета ще се включи в среща на високо равнище на ООН за климата през септември и в 25-ата конференция за промените в климата в чилийската столица Сантяго през декември. \r\n\"Това, че ще говоря пред ООН, няма да промени ситуацията, но ако помогне за осъзнаване на нещата, тогава мисля, че заедно можем да се опитаме да ги променим\", каза Тунберг в петък по време на посещение в протестен лагер срещу въгледобивна мина в Германия. \r\nСлучаят е поредна илюстрация за лицемерието на Запада. За пращането да дете в подобни \"нечовешки условия\", и в риск, в Норвегия, и по нашата Стратегия за детето, трябва да я отнемат от родителите \r\n  \r\n \n\t\t\t\t\t\t", "date": "2019.08.15", "title": "Грета Тунберг поема към Ню Йорк с яхта без баня и тоалетна!"}
{"url": "http://www.bnews.bg/article/262853-navrah_golyama_bogoroditsa_namushkaha_s_nozh_otets_ivan", "text": "\n След скандал в приюта на отец Иван в Нови хан той е ранен в главата с нож, съобщи TrafficNews. Първоначално присъствали на екшъна в дома за сираци “Свети Николай” при манастирския храм “Света Троица” съобщиха, че е пострадал неговият син отец Григорий, но той се е разминал невредим.  \r\n\r\n Екшънът се разигра навръх големия християнски празник - Успение Богородично. В приюта дошли родители на дете, което потърсило подслон там заради тормоз. \r\n\r\n Двамата започнали разправия помежду си, а отец Иван се опитал да потуши спора. По време на свадата бащата на детото извадил нож и наръгал свещеника. Той е ранен в главата, а друг мъж от приюта е намушкан в гърба, потвърдиха за инцидента от полицията.  \r\n\r\n На място вече е пристигнала линейка, която оказва помощ на пострадалите. \r\n \n\t\t\t\t\t\t", "date": "2019.08.15", "title": "Навръх Голяма Богородица: Намушкаха с нож отец Иван"}
{"url": "http://www.bnews.bg/article/262851-novite_kameri_na_kat_ne_proshtavat", "text": "\n Новите трикраки камери на КАТ направо разбиха шофьорите от фишове за малкото време, откак са по пътищата. В последно време според потърпевши фишовете са набъбнали тройно, а чрез модерната техника, ползвана от пътните ченгета няма спасение. Глобите с тази техника достигали до 3 бона, а камерите толкова точно заснемали всичко, че няма никакво измъкване и възможност за обжалване. \r\n\r\n Предимство на новите камери е, че заснетите клипове се качват автоматично в Автоматизирана информационна система за административно наказателна дейност /АИС – АНД/. По този начин системата автоматично разпознава номера на автомобила. Старите стационарни камери също имаха такава опция за връзка с АИС – АНД , но не беше активна и се налагаше униформените да разтоварват заснетите файлове на лаптопи. \r\n\r\n За разлика от старите, новата камера има доста преимущества – може да снима до 3 ленти на движение и в двете посоки, преиметърът ѝ на действие е до 600 м и не ги лови антирадарът. Преносимата система за контрол на скоростта на моторни превозни средства работи при всякакви метеорологични условия, както и през нощта с вградена светкавица. Не е необходима намесата на полицаи. Пътните ченгета само поставят трите крака на камерата на асфалта и могат спокойно да седнат на тротоара и да праскат белот.  \r\n\r\n Необходимо е само да се включи модерното устройство, да се зададе местоположение, да се настрои и започва да снима автоматично нарушения за превишена скорост. Както при стационарните камери и тези в патрулките, така и при новите ще има толеранс за превишение на скоростта, който ще се настройва допълнително. Ченгетата обаче крият в тайна с колко позволяват да бъде превишена скоростта. \r\n\r\n Пътна полиция е подготвила да купи с обществена поръчка нови 80 модерни камери за снимане на автомобили с превишена скорост, с които ще може да се работи и между храстите. \r\n\r\n Отделно ще бъдат монтирани и други камери за засичане на средна скорост, каквито има от няколко години на един от тунелите на магистрала “Люлин”. Новите две места ще са на опасни участъци – на пътя Русе - Бяла и на пътя София - Варна при ловешкото село Микре. \r\n\r\n “Нашите водачи знаят къде са поставени стационарните камери за скорост, намаляват там и след това – газ, колкото може. Затова лично моето мнение е, че е по-добре да следим средната скорост на дадена отсечка”, заяви главният секретар на МВР Ивайло Иванов. \r\n\r\n Камерите за средна скорост се слагат на отсечки от 2-3 километра и са дотолкова умни, че да изчислят скоростта по изминатото разстояние за единица време. \r\n\r\n Катаджиите са категорични, че с новата техника ще научат шофьорите да гледат внимателно знаците и да спазват скоростта. \r\n\r\n Отпада и възможността да се чака давността на изтичане на глобите, защото с новата техника ще се вижда на момента, че шофьорът има неплатен акт, колата ще се спира и ще се прибират документите, докато нарушителят не се издължи за издънката си на пътя.  \r\n \n\t\t\t\t\t\t", "date": "2019.08.15", "title": "Новите камери на КАТ не прощават!"}
{"url": "http://www.bnews.bg/article/262849-sotsialnite_sluzhbi_v_izrael_otneha_8_mesechnoto_dete_na_aktrisa_ot_igra_na_tronove_video", "text": "\n Звездата от хитовия сериал ''Игра на тронове'' Жозефин Джилън изполва една от социалните мрежи, за да изкаже възмущението и неразбирането си от метода на работа на израелските социални служби. \r\n\r\n По думите ѝ социалните служби ''отвлекли 8-месечната ѝ дъщеричка посред нощ''. \r\n\r\n Всичко се случило, докато Джилън е била на терапия за следродилна депресия, а детето си поверила на своя приятелка, която била ''заплашена да влезе в затвора, ако не предаде доброволно детето''. Заради действията на службите в близкоизточната страна британската актриса, която изпълнява ролята на Марей, се е обърнала за помощ към всеки, който може да ѝ окаже помощ в този случай. \r\n\r\n ,,Никое дете не може да бъде отнемано от родителите си, ако за него са полагани всеотдайни грижи'', категорична е Джилън, която преди появата си в касовия сериал ''Игра на тронове'' се е подвизавала като проститутка и актриса във филми за възрастни, написа британският в-к ''Сън''. \r\n\r\n \r\n \n\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t\t\t \n\t\t\t\t\t\t \n\t\t\t\t\t", "date": "2019.08.15", "title": "Социалните служби в Израел отнеха 8-месечното дете на актриса от ''Игра на тронове'' (ВИДЕО)\r\n"}
{"url": "http://www.bnews.bg/article/262839-nova_shema_zapaliha_8000_dekara_gora_do_sela_deto_tryabva_da_izbivat_svinete", "text": "\n \r\nПожарът край хасковските села Брягово, Любеново и Родопи е обхванал 8 000 декара площ, половината от които са горски фонд.  \r\nТова обяви директорът на Главна дирекция \"Пожарна безопасност и защита на населението\" гл. комисар Николов Николай, който посети мястото на пожара. \r\nМястото е много странно, защото точно там предстои да се умъртвяват здрави свине, и се очаква бунт. Но срещу огъня, бунт няма. Животните просто ще изгорят. \r\nВ гасенето участват 80 пожарникари, горски, военни служители и доброволци. Има и тежка техника с готовност за проправяне на просеки. Огънят е под контрол, но в следобедните часове, с повишаване на температурите и силния вятър, е възможно огнищата да се възобновят отново. \r\nРайонната прокуратура Хасково е образувала досъдебно производство за това, че по непредпазливост е запален чужд имот. По делото се извършват процесуално-следствени действия за изясняване на причините, като предстои да бъде направен оглед след пълното локализиране на пожара, както и ще бъдат назначени пожаро-техническа и оценъчни експертизи. \r\nЖителите на с. Любеново са изкарали безсънна нощ. Пожарът е под контрол, съобщи шефът а \"Пожарна безопасност и защита на населението\" в Хасково Николай Вълчев: \r\n\"Към този момент мисля, че контролираме нещата. Разпределени са три участъка пред селата Любеново и Родопи. От другия край, откъм Брягово и полигона, пожарът е овладян. Надяваме се така да останат нещата, но обикновено, знаете, следобед с усилването на вятъра и температурите, получава се възобновяване на пожара\". \r\n\"Вероятно пожарът е причинен от човешка немарливост\", обясни директорът на общинското лесничейство Георги Масларов: \r\n\"Пожарът идва отнякъде и после става горски. И после стават неуправляеми нещата. В последните 35 години аз не знам някой да е наказан за това, че ние гасим чужди грехове\". \r\nПродължава гасенето на пожара край село Шишманци \r\n\"Седем екипа на пожарната продължават да гасят пожара в депото за отпадъци край село Шишманци. Вятърът разнася дима в различни посоки. В населените места, към които се насочва, се извършват замервания на въздуха. Няма регистрирани критични нива на замърсяване. Пожарът е локализиран. Осигурени са достатъчно вода и пръст за засипване на отпадъците, но тлеенето е в дълбочина и на този етап не може да се прогнозира кога ситуацията ще бъде овладяна напълно\". Това заяви директорът на главна дирекция \"Пожарна безопасност и защита на населението\" главен комисар Николай Николов, който посети тази сутрин депото и предупреди: \r\n\"Уплътнете прозорците и затворете вратите, докато не се обърнем към вас и ви кажем, че нещата са напълно безопасни\". \r\nДимът започна да се усеща повече край Белозем и Болярино. Следобед, когато се очаква смяна на посоката на вятъра, мобилна станция за измерване на въздуха ще бъде насочена към района Шишманци и Раковски. Наблюдава се непрекъснато и АМ \"Тракия\". \r\n\"От двете страни - посока София и посока Бургас има колеги от Пътна полиция, които имат за задача своевременно да уведомят, ако видимостта на магистралата бъде намалена\", увери Николов. \r\nПричините за пожара тепърва ще се установяват, като на този етап предположението е самозапалване. В хода на разследването ще се проверява и версията за умишлен палеж. \r\nДиректорът на Регионалната инспекция по околната среда и водите в Пловдив Стефан Шилев каза, че живеещите от района ще бъдат своевременно информирани за резултатите от замерванията на въздуха и допълни: \r\n\"След приключване на пожара ще се направи проверка на място, за да се види какви са причините за възникване на пожара. Най-вероятно е високата температура, но все пак ще се направи проверка дали дейностите в депото се извършват в съответствие с комплексното разрешително и ако има някакви нарушения, ще бъдат взети съответните мерки\". \r\nСамо за седмица на територията на Пазарджишка област са възникнали 13 пожара на сухи треви и стърнища. Основните причини са неизправност на техниката, с която се жъне, и човешка небрежност. От полицията определят обстановката като \"усложнена\" и предупреждават да не се почистват нивите и дворовете чрез изгаряне на тревни отпадъци, да не се пали огън на открито при ветровито време и да не се изхвърлят безразборно угарки от цигари. \r\n  \r\n \n\t\t\t\t\t\t", "date": "2019.08.15", "title": "Нова схема: Запалиха 8000 декара гора, до села, дето трябва да избиват свинете..."}
{"url": "http://www.bnews.bg/article/262842-trima_deputati_ot_gerb_vnesoha_zakon_v_polza_na_edin_biznes_pozvoliha_morski_lavove_za_zabavlenie", "text": "\n Интересна промяна в Закона за защита на ветеринарномедицинската дейност, който променя Закона за защита на животните, е внесен в парламента. \r\n\r\n Става въпрос за закона, чрез който бяха приети правила кучетата да имат намордници. \r\n\r\n Тайно обаче чрез тази промяна, в законопроекта в внесена и такава в Закона за защита на животните (вижте тук). А именно промяната предвижда да бъде позволено  използането на морски лъвове и тюлени в делфинариуми и атракциони. Предложението в внесено на 3 юли от тримата депутати от ГЕРБ – Лъчезар Иванов, Нели Петрова и Владимир Вълев. \r\n\r\n Внесен по този начин законопроектът избягва обществено обсъждане и становища на ресорни министерства. \r\n\r\n Предложението е много странно, тъй като у нас не се използват такива животни при представления. \r\n\r\n Каква е целта му обаче обясни Явор Гечев от „Четири лапи“ пред „Коректно.БГ“.  \r\n\r\n Някой си е купил два морски лъва, които вече са внесени за атракция в Делфинариума във Варна. \r\n\r\n Това са животни, които не са разрешени за отглеждане в затворени пространства, особено за забавление. На практика чрез поправката това вече е възможно.  Лъвчетата са били три, но малкото е починало, тъй като инсталацията е засмукала муцунката му. Основно се използват за снимки. \r\n\r\n А, по думите на специалиста, тримата депутати веднага трябва да си подадат оставката, тъй като това е лобизъм за определен човек, заради чийто бизнес специално се променя закон. \r\n\r\n Тези животни изпитват стрес от такива пространства. Само за последните 5 г. в Делфинариума са починали 5 делфинчета, едното – миналата седмица. \r\n \n\t\t\t\t\t\t", "date": "2019.08.15", "title": "Трима депутати от ГЕРБ внесоха закон в полза на един бизнес – позволиха морски лъвове за забавление"}
{"url": "http://www.bnews.bg/article/262838-sled_chumata_po_ovtsete_i_svinete_upravlyavashtite_se_gotvyat_za_luda_krava", "text": "\n \r\nПокрай епидемията от свинска чума лъснаха куп проблеми и въпроси около Българската агенция за безопасност на храните /БАБХ/, където вече влезе и прокуратурата. \r\nКой не си е свършил работата и колко ще ни струва това, тепърва предстои да разберем – засега само броим труповете на прасетата, покосени от вируса на АЧС. \r\nНо освен да се пребори със свинската чума, БАБХ има задължението  да ни предпази и от други страшни зарази, като една от най-опасните е „лудата крава”. И за разлика от АЧС, която поразява животните, но е безвредна за човека, „лудата крава” не прощава на хората – пипнеш ли я, смъртта е сигурна. \r\nЕпидемията от края на миналия век, освен че взе жертви, докара на Великобритания световно ембарго за износа на говеждо, което бе вдигнато чак след като страната доказа, че се е преборила със заразата. От тогава Европа следи под лупа всеки съмнителен случай, за да спре веднага разпространението на вируса, ако се появи отново някъде в страните членки. \r\nВ началото на 2019 г. базираната в Париж Световна организация за опазване на животните съобщи за регистриран случай на болестта в Полша. Атипичният щам е бил открит на 24 януари по време на рутинна проверка в животновъдна ферма в югозападния полски град Мирск близо до границата с Чехия и Германия. Заразеното животно е било веднага унищожено, уверяват от здравната организация. \r\nТози случай показва, че въпреки строгите мерки, страшната зараза може да се появи отново, затова контролът не трябва да отслабва. \r\nВсичко това ни провокира да се запитаме:  далавера или престъпно безхаберие се крие зад обществена поръчка номер 02378-2019-0006, обявена на сайта на БАБХ на 15 юли 2019 г. Тя е за „избор на външна акредитирана лаборатория за диагностични изследвания на 18 830 броя проби от мозъци за ТСЕ по животните”. \r\nВсеки, който е любопитен какво се крие зад сложната терминология, може да отвори сайта и да прочете … потресаващи факти, описани вътре. \r\nВсъщност поръчката е за избор на лаборатория, която да прави бързи тестове за трансмисивни спонгиформни енцефалопатии /ТСЕ/, сред които е и  „луда крава”. \r\n \r\nИнтересна подробност е, че със заповед на министъра на земеделието, храните и горите от 2016 г.,  тестовете за „луда крава” трябва да се извършват в Националния диагностичен национално-изследователски ветеринаромедицински институт /НДНИВМИ/, който е под шапката на Българската агенция за безопасност на храните /БАБХ/. В него има три акредитирани лаборатории за това заболяване  - в София, Велико Търново и Стара Загора. \r\nИма и Програма за надзор на ТСЕ в България за периода 2019-2022 г., която също може да се намери на сайта на БАБХ. В нея са описани компетентните органи, отговорни за изпълнението й - БАБХ, 28-те областни дирекции за безопасност на храните, Националната референтна лаборатория за ТСЕ към НДНИВМИ, както и изпитвателните лаборатории към регионалните диагностични институти в Стара Загора и Велико Търново. \r\nВ  средата на юли  обаче  БАБХ открива обществена поръчка за извършването на бързите тестове, но не провежда конкурс, а кани външна лаборатория да я изпълни.  Записано е, че поръката е за договаряне без предварително обявяване, защото трябва да се изпълни в много кратки срокове. \r\nКакви са мотивите за това бързане? \r\n \r\nОт БАБХ надлежно са ги описали, а който ги прочете, може да му настръхне косата! \r\nЗащото от тях става ясно, че от началото на 2019 г. бързите тестове, с които трябва да се следи стриктно за „луда крава”, не се правят за всички заклани животни. \r\n НДНИВМИ не можел да си изпълнява задълженията по контрола на ТСЕ, тъй като от началото на 2019 г. имал проблеми с регулярното снабдяване с нужните за тестовете диагностикуми. \r\nПоради тази причина Институтът изследвал проби само от редовно заклани животни в кланиците, а пробите за останалите, заклани в частни дворове или умрели,  се трупат в хладилниците. \r\nВече са се насъбрали  18 830 проби от мозъци, които непрекъснато се увеличават. Хладилниците на Института били препълнени, нямало къде да се държат пробите от животни, заклани в личните дворове на стопаните. А месото може да бъде консумирано едва  след получаването на отрицателен резултат от лабораторните изследвания. \r\nТ.е. ако един стопанин си е заклал кравата през март, например, то той все още чака да бъдат направени тестове на мозъка й за заразата. Но дали наистина чака месеци наред, или отдавна вече е изял и разпродал месото? А ако то е заразно? \r\nОт БАБХ са наясно, че ситуацията е излязла от контрол. И надлежно са го описали в основанията спешно да дадат поръчката на външна лаборатория: забавянето на изследване на проби от заклани животни в личния двор компрометира като цяло контрола върху заболяването, а спирането на регулярните изследвания, заложени в европрограмата, може да доведе до пропускане на появила се зараза , при което се налагат незабавни мерки за спирането й.  При неизпълнение на регламента пък Еврокомисията може да наложи санкции на България, пише още в мотивите. \r\nИ така, след като половин година нищо не е направено с мозъците на животните, мозъците в БАБХ канят за сключването на договор Централна ветеринарна лаборатория, като обосновава решението си, че това е единствената акредитирана лаборатория за извършването на подобни тестове. \r\nОт документацията на сайта на БАБх става ясно, че на  18 юли 2019 г. се е провел разговор със собственика и управител на лабораторията - Мирослав Петков. Той е поискал цена от 20 лева за извършването на една проба. Така за изследването на 18 830 мозъци, БАБХ ще плати  376 600 лева без ДДС. И тъй като Централната ветеринарна лаборатория е единствен кандидат и няма конкуренция, комисията с председател доц. д-р Константин Симеонов, ръководител на лаборатория „Вирусни болести по животните” към Института, е подписала договора. Документът е съгласуван с проф. Паскал Желязков,  директор на НДНИВМИ. \r\nНе е ли могла БАБХ да купи нужните диагностикуми веднага, след като са свършили, като обяви обществена поръчка за това още през януари? Въпрос, на който няма отговор. \r\nОт сайта на Агенцията става ясно още, че поръчки за доставка на набор за ин витро диагностика на спонгиформна енцефалопатия чрез бързи тестове са обявявани чак на 26 март и на 8 април 2019 г.  Като се има предвид, че изпълнението на една поръчка обикновено продължава около 6 месеца, то със сигурност мозъците в хладилниците на  Института щяха да се удвоят, докато се намерят нужните за тестовете диагностикуми. \r\nНо ако всичко е било правено с мисъл и навреме, държавата, т.е. данъкоплатците, щяхме да платим и много по-малко за въпросните диагностикуми. Чиято цена на пазара е около 4-5 лева – т.е. 5 пъти по-евтино от сумата, която иска Централна ветеринарна лаборатория. \r\nНо цената съвсем не е най-скандалният факт в тази поръчка. И тъй като сме свикнали, че щом става дума за ЗОП, цените се надуват, едва ли щеше да направи впечатление, ако всичко друго бе наред. \r\nНо, за съжаление, не е. \r\nTrafficNews направи проверка за лабораторията, която трябва да ни пази от страшната “луда крава”. И установи, че тя е прясно регистрирана – само месец преди да бъде поканена да извършва обществения контрол за заразата. \r\nСпоред справка в Изпълнителна агенция „Българска служба по акредитация”, Централна ветеринарна лаборатория е получила акредитация на 17 юни 2019 г. Тя обаче не е регистрирана в сайта на БАБХ, както изисква Законът за ветеринарна дейност. \r\nНо как да сме сигурни, че новосъздадената лаборатория може да свърши работата, която й е вълзожена? \r\nОт нейния управител Мирослав Петков не са изискани никакви документи, с които да докаже колко проби е направила Централна ветеринарна лаборатория и че има опит и технически възможности, за да се справи със задачата. \r\nПрактиката показва, че при възлагане на подобни поръчки при открита процедура, от кандидатите се изисква да представят куп документи. Като например списък с изпълнените услуги, които са сходни с предмета на обществената поръчка, като се поставя условие за поне три случая. \r\nЗадължително е да се предоставят доказателства, че лабораторията отговаря на европейските критерии за изпълнението на поръчката, както и списък на екипа, който ще я изпълнява. Изисква се да се приложи схема на помещенията, където ще се извършват манипулациите, както и описание на техническото оборудване, придружено с доказателства, че притежава нужния капацитет. \r\nОбикновено се изисква лабораторията да е регистрирана като ветеринарно лечебно заведение, да е извършвала изпитване на реални проби, да разполага с екип от експерти,  които да са със съответната квалификация и професионален опит и т.н. и т.н. Междулабораторните сравнения  също са задължителни, когато лабораторията прави изследвания за целите на официалния контрол. \r\nПроверка на Trafficnews в регистрите показва, че Централна ветеринарна лаборатория не е печелила обществени поръчки досега. И това е нормално, предвид краткия й живот като юридически субект. \r\nСпоред Търговския регистър, тя е регистрирана като ЕООД на 28 април 2018 г. с капитал 1000 лв. Управител и едноличен собственик е Мирослав Борисов Петков. Предмет на дейност – търговско представителство и посредничество на български и чужди фирми, производство, транспортна дейност, вътрешна и външна търговия с промишлени и хранителни стоки и селскостопански продукти, извършване на изследователска и експертна дейност в областта на животните и растенията и осигуряване на безопасни суровини, храни и фуражи, извършване на лабораторни анализи и оказване на консултантска диагностична помощ на фермерите на терен. \r\nИзлиза, че Централната ветеринарна лаборатория е избрана на юнашко доверие, за да пази нас, българите, а и цяла Европа, от „луда крава”.  Но на какво основание БАБХ й се доверява толкова много? \r\nМоже би тепърва предстои да разберем. Засега поръчката е спряна заради жалба, подадена в Комисията за защита на конкуренцията. \r\nМеждувременно главният прокурор Сотир Цацаров разпореди проверка в БАБХ заради разследването на журналистката Генка Шикерова „Война на трупове”.  Какво ли ще излезе, след като спецпрокуратурата се разрови в Агенцията? \r\nМинистърът на земеделието Десислава Танева пък обяви, че ще има промени в БАБХ, но чак след като бъде овладяна свинската чума. \r\nДано до тогава не бъдат свършени още поразии. За които може да платим прескъпо – дори със здравето и живота си. \r\n \r\nИзточник: Трафик Нюз \r\n  \r\n \n\t\t\t\t\t\t", "date": "2019.08.15", "title": "След чумата по овцете и свинете управляващите се готвят за \"луда крава\"..."}
{"url": "http://www.bnews.bg/article/262840-moreto_pak_bushuva_ima_silno_martvo_valnenie", "text": "\n Морето остана неприветливо за летовниците и продължава да е бурно и с мъртво вълнение. Такова е положението почти по цялото Черноморие в момента. Това бе и причината за трагичния инцидент във Варна, който завърши със смъртта на 14-годишно момиче. \r\n\r\n На 15 август морето остава опасно заради мощно мъртво вълнение, флагът ще е червен, информира пред Би Ти Ви Симеон Карадимов, спасител на Централния плаж в Бургас. Той обясни, че водата само привидно е спокойна, след като е спряла ветровата вълна. Има и много дънни ями, който също са много опасни, уточни спасителят. \r\n\r\n Карадимов посъветва хората да не ходят на неохранями плажове и да се съобразяваме с указанията на спасителите. Ако все пак попаднете в мъртво вълнение, трябва да се отпуснете, а не да плувате срещу вълнението. Важното е да запазите спокойствие е да подадете указания на спасителите, припомни основните правила спасителя. \r\n\r\n \"Най-големият проблем при червен флаг е неспазването на указания. Той не се слага произволно. Единственото, което можем да направим, е да ги подканим да излязат от морето\", призна спасителят. \r\n \n\t\t\t\t\t\t", "date": "2019.08.15", "title": "Морето пак бушува, има силно мъртво вълнение"}
{"url": "http://www.bnews.bg/article/262841-ferari_za_230_000_evro_zasedna_pod_tir_v_italiya", "text": "\n Зрелищен инцидент с „Ферари” 488 и тир на магистралата между Местре и Триест, Североизточна Италия, предизвика блокиране на трафика за часове на 14 август. Супермощният болид буквално заседна под камиона, след като шофьорът на червената кола удари рязко спирачки. Шофьорът на колата, както и спътникът му, са леко ранени, съобщиха италианските медии. Двамата се спасили като по чудо само благодарение на факта, че мощната кола на цена 230 000 евро има невероятното свойство да спира веднага след натискане на спирачките, независимо от скоростта, с която се движи. \r\n\r\n „Ферари” 488 е с осемцилиндров двигател с 670 коня и развива 340 км в час, като ускорява от 0 до 100 км за 3 секунди. Италианските власти изясниха и как точно се е случил инцидентът на магистралата до Местре. Две коли, изпреварващи камиона, се ударили, поради което шофьорът на тира ударил рязко спирачки, за да ги избегне. В резултат на това тирът се обърнал напречно и застанал перпендекулярно на пътя точно в момента, в който на мястото пристигала намиращата се отзад „Ферари”. Затова и шофьорът й не могъл по никакъв начин да го избегне, но благодарение на способността й да спира моментално, той навлязъл с колата си само до половината под камиона. Още малко по-напред, и със сигурност пътниците в мощната кола нямало да се спасят, твърди полицията. \r\n\r\n По ирония на съдбата зрелищният инцидент станал на 14 август, точно 31 г.след смъртта на основателя на марката инж.Енцо Ферари. \r\n \n\t\t\t\t\t\t", "date": "2019.08.15", "title": "„Ферари” за 230 000 евро заседна под тир в Италия"}
{"url": "http://www.bnews.bg/article/262844-shte_vleze_li_dans_v_uchilishtata", "text": "\n ДАНС да има достъп до данните в МОН за ученици, студенти и децата в детските градини. Това става ясно от проект, публикуван за обществено обсъждане. \r\n\r\n Заместник-министърът на образованието Деница Сачева заяви пред Би Ти Ви, че и до този момент е имало запитвания за информационните масиви на ведомството. \r\n\r\n „Информацията, която е искана е била свързана с чуждестранни и български студенти – за техния статут. Имаше и няколко случая за превенция на радикализацията на непълнолетни лица. Досега достъпът беше децентрализиран – на хартия, безконтролен. Сега трябва да се направи строго контролиран електронрн достъп”, допълни Сачева. \r\n\r\n Юристът и експерт по защита на личните данни  Фани Давидова посочи, че Концепцията за защита на личните данни не е да ограничи достъпа, а да събира само необходимата информация, за да може държавните органи да си свършат работата. \r\n\r\n „Достъп до лични данни, свързани с националната сигурност се искат по определен казус с определени мотива. Не става въпрос всеки служител от ДАНС да звънне по телефона в МОН и да поиска достъп”, заяви Давидова и допълни, че едва ли промените ще бъдат приети заради влезлите в сила регламенти по GDPR. \r\n\r\n По думите на Васил Николов – председател на Инициативен комитет за качествена и иновативна образователна система, промяната ще улесни работата на МОН, защото системата може да стане по-сигурна. \r\n\r\n Поводът за дискусиятао беше екшънът в Бургас, където деца стреляха с газов пистолет по 36-годишен мъж.  \r\n \n\t\t\t\t\t\t", "date": "2019.08.15", "title": "Ще влезе ли ДАНС в училищата?"}
{"url": "http://www.bnews.bg/article/262833-barekov_za_naznachenieto_na_plamen_georgiev_unizitelno_e_da_padnesh_ot_prokopiev_na_nyakoy_s_pryakor_kato_lanetsa_ili_travestita", "text": "\n Жалка е тази държава, чиито високопоставен служител е събрал смелост да преследва едрите олигарси и сега да го спасяват в едно консулство като бежанец по политически причини. Унижението на Георгиев е двойно защото сега медиите на запорираните от него олигарси се гаврят втори път на негов гръб след злополучната му тераса. Така бившият евродепутат Николай Бареков коментира горещата тема, свързана с  назначаването на Пламен Георгиев за консул във Валенсия. \r\n\r\n \r\n\r\n \r\n\r\n \r\n\r\n   \r\n \n\t\t\t\t\t\t", "date": "2019.08.15", "title": "Бареков за назначението на Пламен Георгиев: Унизително е да паднеш от Прокопиев на някой с прякор като Ланеца или Травестита"}
{"url": "http://www.bnews.bg/article/262834-evakuiraha_250_choveka_zaradi_pozhar_v_spa_hotel_vav_velingrad", "text": "\n 250 човека са били евакуирани, заради пожар в СПА-хотел във Велинград, съобщиха от регионалната противопожарна служба в Пазарджик. \r\n\r\n Сигнал за силно обгазяване в хотела е бил получен около 23 ч. в сряда вечерта. Пристигналите на място противопожарни екипи са започнали незабавна евакуация на 200 гости на хотела и 50 човека персонал. Установено е, че пожарът е възникнал в сауните на СПА-центъра на хотела, откъдето е започнало и обгазяването. \r\n\r\n При инцидента няма пострадали хора. След потушаване на пожара е установено, че огънят е унищожил две сауни и над 200 кв. метра стени са били опушени. Причините за избухването на пожара тепърва ще се изясняват. \r\n \n\t\t\t\t\t\t", "date": "2019.08.15", "title": "Евакуираха 250 човека заради пожар в СПА-хотел във Велинград\r\n"}
{"url": "http://www.bnews.bg/article/262835-kakvo_vreme_ni_ochakva_prez_esenta", "text": "\n Дъждовна есен за районите на Италия и Балканския полуостров. Прогнозата е на метеорологичния портал “Accuweather”. Летните бури с локални интензивни порои ще продължат през септември и октомври. Облачните системи ще се движат бавно, а валежите ще са продължителни. Акумулираните количества ще създават риск от поройни наводнения и свлачища. До края на септември ще има силна гръмотевична активност, пише  oще “Accuweather”. \r\n\r\n С напредването на есента гръмотевиците ще утихнат, но валежите ще са чести. Влагата ще попречи на температурите в района да достигат високи стойности и ще гони жегата далече от нашите географски ширини. \r\n\r\n Краят на есента ще е бърз, с рязко застудяване. Докато по-голямата част от континента ще се радва на плавен преход зим зимата, на Балканите студеният въздух ще нахлува бързо и ще създава януарско усещане още през октомври. На този етап има условия зимата в Източна Европа да е с обилни снеговалежи, най-значителни в района на Молдова и Украйна. \r\n\r\n На Британските острови - есента ще донесе мощни бури с ураганни ветрове, които ще се разпростират чак до континенталните държави Холандия, Дания и Франция. Лятото ще се задържи най-дълго в Южна Франция, Испания и Португалия, където температурите ще са високи в следващите месеци. В тази част на Европа ще има условия за развитие на обширни горски и полски пожари. \r\n\r\n Есента ще е най-приятна в централните райони на Европа с температури около нормата за сезона, уточняват метеоролозите от “Accuweather”. \r\n\r\n   \r\n \n\t\t\t\t\t\t", "date": "2019.08.15", "title": "Какво време ни очаква през есента\r\n"}
{"url": "http://www.bnews.bg/article/262843-avariya_skasan_kabel_ostavi_bez_tok_kvartali_v_sofiya", "text": "\n Без електрозахранване останаха клиенти на компанията в Дружба, Горубляне и Герман, съобщиха от пресцентъра на ЧЕЗ. \r\n\r\n При несъгласувани изкопни и ремонтни дейности на територията на сградата на ВИК София беше скъсан кабел средно напрежение на ЧЕЗ Разпределение България. В резултат без електрозахранване останаха клиенти на компанията в кварталите Дружба и Горубляне в София, както и в село Герман. ЧЕЗ Разпределение незабавно изпрати аварийни екипи за отстраняване на повредата и ще възстанови електрозахранването по най-бързия възможен начин. Компанията призовава за спазване на изискванията на дружеството при извършване на подобни дейности с цел осигуряване на спокойствието на гражданите. \r\n \n\t\t\t\t\t\t", "date": "2019.08.15", "title": "АВАРИЯ: Скъсан кабел остави без ток квартали в София"}
{"url": "http://www.bnews.bg/article/262852-stefan_danailov_plashi_sas_samoubiystvo", "text": "\n Стефан Данаилов пак е в депресия. Екранният Майор Деянов е хвърлил в паника близки и познати, след като напоследък недвусмислено подмятал намеци за самоубийство за ужас на другарите си. Актьорът не излиза от дома си цяло лято и дори слънчевото време навън не може да го накара да се усмихне. Ламбо все по-рядко се появява на публични събития, не толкова заради разклатеното си здраве, а защото не намирал смисъл да живее. \r\n\r\n Затварянето вкъщи Данаилов обяснявал с това, че не му се виждало с хора и нямал желание да се заговаря с никого, а предпочитал да сам да се бори със стотиците си болежки без да е в тежест на роднини и приятели. След смъртта на съпругата си Мери театралът редовно получава тежки психически сривове и гълта шепи хапчета. Досега винаги е успявал да се откопчи от депресията с кратки завръщания на сцената. Този път обаче положението било съвсем критично. \r\n\r\n „Непрекъснато подмята за пистолета, който му бил подарен за участието в сериала „На всеки километър” и още къта някъде в дома си. Все разправя как ще му купи патрони, явно намеква, че смята да си посегне. Всички около него са се видели в чудо”, разказва приятел на Ламбо. \r\n\r\n Източникът ни не изключва възможността възрастният актьор в типичен за много стари хора стил да си търси внимание и тайничко да се радва на суетнята около себе си и да се усмихва под мустак. „Все пак е голям актьор, може да го играе”, твърди нашият човек. \r\n\r\n Иначе злокачественият лимфом на Данаилов е в ремисия. В момента показателите му са добри и освен че от време навреме вдигал кръвно, нямал други индикации за завръщане на коварната болест. \r\n \n\t\t\t\t\t\t", "date": "2019.08.15", "title": "Стефан Данаилов плаши със самоубийство"}
{"url": "http://www.bnews.bg/article/262836-uspenie_bogorodichno_e_praznik_na_milosardieto", "text": "\n Днес е Успение Богородично или Голяма Богородица - един от най-големите християнски празници, честван и от православни, и от католици. Този ден се свързва със смъртта на Божията майка или на успението й. В почти всички храмове в страната големият празник се отслужва тържествена Света литургия.    \r\n\r\n Според преданието, в този ден апостолите се събрали от местата, където проповядвали, за да се простят със Света Богородица и да погребат тялото й. \r\n\r\n Светото писание разказва как в този ден Божията майка, на 64-годишна възраст, напуска земния живот и отива при сина си Исус. Три дни преди смъртта й, Архангел Гавраил й съобщава, че Бог е пожелал да я вземе в царството си, за да е вечно с него. \r\n\r\n Последното желание на Света Богородица е да види Светите апостоли заедно. Като по чудо, те идват пред портите на дома й в Йерусалим. Три дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. \r\n\r\n Девата е погребана в пещера край Гетсимания, като входа й е затворен с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата й. \r\n\r\n Мнозина в нощта срещу празника преспиват на свято място, молят се за здраве и благополучие, споделят най-силните си желания, като се надяват с помощта на благословията на Богородица то да се сбъдне. \r\n\r\n Едно от светите места е в с. Арбанаси в манастира „Света Богородица“, където в църквата „Успение Богородично”, се намира една от чудотворните икони на Богородица, която според преданието помага на бездетните да заченат. На този празник там пристигат и много болни, молещи се за изцеление. Поверието гласи, че само тези, които първи зърнат иконата на сутринта, могат да измолят чудото. \r\n\r\n На Голяма Богородица, след тържествена литургия в църквата, се освещават обредни хлябове, които жените раздават за здраве и за починалите близки. На празника роднините се срещат и правят жертвоприношение - курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Прието е да се ядат диня и грозде. \r\n\r\n Поверието казва да се избягва докосването на всичко червено, за да не стават ялови младите булки. Вярва се, че Богородица помага на бездетни жени да се сдобият с рожба. Затова на празника Успение Богородично младите булки и невестите без деца носят дарове - домашно изработени кърпи, престилки, чорапи, цветя, и ги поставят под иконата на светицата. \r\n\r\n На този ден имен ден празнуват Mария, Mариaнa, Mариянa, Mариo,  Деспинa. Варна, Несебър, Стражица и Ихтиман отбелязват своите официални празници. Специален е и денят за историческото селище Арбанаси. \r\n\r\n Знаковият ден бе отбелязан още в навечерието му в сряда в много храмове в страната. Хиляди се включиха в литийно шествие с чудотворната икона на Света Богородица в Несебър.  Множеството, предвождано от Сливенския митрополит Йоаникий  започна от древните порти, мина през централните улици в Стария град, за да стигне до “Успение Богородично”, където се съхранява реликвата. Копие от „Черната Богородица” бе подарена на папа Франциск по време на гостуването му в България, пред нея, на площад „Св. Александър Невски” той произнесе молитвата си „Царица Небесна”. Светинята е покровителка на Несебър. \r\n \n\t\t\t\t\t\t", "date": "2019.08.15", "title": "Успение Богородично е - празник на милосърдието"}
{"url": "http://www.bnews.bg/article/262837-zapadat_poludya_otritsatelni_lihvi_po_zaemi", "text": "\n \r\nРедица банки обмислят да прехвърлят бремето на отрицателните лихвени проценти върху по-заможните си клиенти. \r\nДатската Jyske Bank обаче поема в противоположната  посока. \r\nТя стана първият ипотечен кредитор в света, отпускащ ипотечни заеми с отрицателни лихви от минус 0.5 процента. \r\nТова на практика означава, че банката плаща на бъдещите собственици на жилища, за да я освобождават от наличните средства и при това  на падежа на ипотеките те ще върнат по-малко пари отколкото са взели назаем. \r\nJyske Bank - третата по големина кредитна институция на Дания, започна да предлага на кандидатстващите за кредити десетгодишна сделка с минус 0.5% лихва. Нейният по-голям  местен конкурент - Nordea съобщава, че ще пусне 20-годишни кредити с фиксиран нулев лихвен процент и 30-годишна ипотека с 0.5% лихва. \r\n \r\nПо сделката на Jyske Bank кредиторът пояснява, че длъжниците ще правят месечни погасителни вноски както по обикновените заеми, но оставащото задължение ще се намалява всеки месец с по-голяма от платената сума. С други думи, никой няма да получава пари на ръка, а просто ще се опрощава част от дълга. В действителност  обаче кредитополучателите ще платят малко повече, отколкото са взели заради комисионните и таксите за сключване на споразумението. \r\nСвоеобразно  доказателство  колко странна е новата ипотека за клиентите е това, че  банковата рубрика \"Често задавани въпроси\" се задръсти от коментари и изявления от сорта: \"Как е възможно това?\", и с традиционния отговор: \"Да, прочели сте го вярно\". \r\nИпотеката е възможна, защото Дания, подобно на Швеция и Швейцария, свали лихвите на паричните си пазари доста под нулата. А очакваната нова финансова криза може да наложи още по-големи минуси. С новия си кредитен инструмент Jyske Bank може да излезе на пазара и да заеме пари от институционалните инвеститори при минусови лихви и просто да ги прехвърли на клиентите. Отрицателният ефект е, че вложителите няма да получат нищо за депозитите си и могат да понесат загуби, ако лихвите станат отрицателни. \r\nТова вече се случва в Швейцария, където националният банков първенец \"Ю Би Ес\" уведоми богатите си клиенти, че въвежда \"налог\" от 0.6% годишно върху депозити на сума  над 500 хил. евро. В Дания лихвените проценти по спестовните сметки в Jyske Bank - датският еквивалент на британските Halifax или Nationwide - вече са нулеви. И банките там обмислят да последват швейцарския пример с отрицателни лихвени проценти по големите депозити. В момента в Дания основната лихва е минус 0.4% срещу 0% в еврозоната и 0.75% във Великобритания. \r\nПодобни безумия вероятно вещаят края на съвременната псевдо икономика. Това разсипниците да се насърчават, а да се потиска спестовността е пълна глупост. В крайна сметка, ще започне \"производство\" на \"пари\", и ще намелее производството на стоки и услуги. Т.е. хиперинфлация... \r\n  \r\n \n\t\t\t\t\t\t", "date": "2019.08.15", "title": "Западът полудя: Отрицателни лихви по заеми! "}
{"url": "http://www.bnews.bg/article/262845-bezbozhnitsi_tsiganka_krade_dareniya_za_bolno_dete_pomaga_y_ohranitel", "text": "\n Системно задигат кутия за дарения на 5-годишно момиченце от Бургас, което е с детска церебрална парализа. Кутията е поставена в едно от плажните заведения в морския град. \r\n\r\n За операция в САЩ на семейството на детето са необходими  около 150 000 лева. Те се събират в 20 кутии, разположени на различни места в града, показва Нова телевизия. \r\n\r\n Преди около две седмици обаче ръководството на заведението установява, че средствата в тяхната такава намалява. \"Тогава разбрахме, че сериозна сума липсва. Първата ни реакция беше да се свържем с родителите на Цвети и да попитаме дали евентуално по някакъв начин не са изпразвали кутията. След като разбрахме, че не са те усетихме, че трябва да се направи някакво вътрешно разследване. Направихме такова и в рамките на два дни установихме какво точно се е случило”, обясни Манол Тодоров. \r\n\r\n Оказва се, че всяка вечер жена от ромски произход изпразва касичката, като оставя много малка сума със съдействието на охранителя на бара. Двамата са арестувани. Открадната сума е в размер на 500 лева. \r\n\r\n Бащата на момиченцето Владимир Байлов недоумява как някой ще посегне на пари за лечение на дете. \"Като разбрах за това нещо ми стана неудобно. Трябват ни още 3-4 хиляди лева и сме готови”, обясни той. \r\n \n\t\t\t\t\t\t", "date": "2019.08.15", "title": "БЕЗБОЖНИЦИ: Циганка краде дарения за болно дете, помага й охранител"}
