{"url": "http://www.bnews.bg/article/253454-kitayski_sad_zabrani_prodazhbata_na_iphone_v_stranata", "text": "\n Китайски съд нареди забрана в страната за продажба на iPhone. Това стана заради патентни спорове между американския производител на чипове Qualcomm и компанияа Apple, предаде БГНЕС. \r\n\r\n \"Дълбоко ценим взаимоотношенията си с клиентите и рядко прибягваме до съда за помощ, но също така ние вярваме в нуждата да запазим интелектуалната си собственост. Apple продължава да се възползва от нашата интелектуална собственост, докато отказва да ни компенсира. Решението на съда е допълнително потвърждение на силата на патентите на Qualcomm”, заяви Дон Розенберг, изпълнителен вицепрезидент и генерален съветник на Qualcomm. \r\n\r\n От Apple все още не са дали коментар. \r\n\r\n   \r\n \n\t\t\t\t\t\t", "date": "2018.12.10", "title": "Китайски съд забрани продажбата на iPhone в страната"}
{"url": "http://www.bnews.bg/article/253453-gumite_na_uchenicheski_avtobus_izhvarchaha_v_dvizhenie", "text": "\n Ученически автобус остана без гуми по време на движение. Превозното средство е било пълно с деца от село Портитовци, които отивали на училище в Бойчиновци. На главната алея в града двете задни гуми изхвърчали. \r\n\r\n Свидетел на инцидента разказа, че превозното средство се движило без гуми около 20 метра, докато шофьорът успее да спре. За щастие, автобусът не се преобръща. \r\n\r\n Децата са изведени веднага. Никой от тях не е пострадал. Водачът отказа коментар, но е дал обяснения в полицията. След инцидента мъжът подал молба за напускане. \r\n\r\n Само преди месец 10-годишният автобус е минал през оторизиран сервиз в Плевен за смяна на ходовата част и оттогава е изминал повече от 3000 км. През август е бил и на редовен годишен технически преглед. Но често аварирал, затова и от общината поискали нов от Министерството на образованието. \r\n \n\t\t\t\t\t\t", "date": "2018.12.10", "title": "Гумите на ученически автобус изхвърчаха в движение"}
{"url": "http://www.bnews.bg/article/253452-dovedenata_dashterya_na_banev_predadoh_na_prokuraturata_ofshornata_mu_smetka", "text": "\n Доведената дъщеря на Николай Банев – Раиса Иванова, обясни в отворено писмо до в. „24 часа”, след избухването на скандала с Панамските досиета, свързан с укриването на доходи и данъци, че е предала на прокуратурата и ДАНС точната офшорна сметка на Банев. \r\n\r\n По думите на Раиса Иванова от подадения сигнал срещу пастрока й не последвало нищо. Младата дама води съдебни битки с Банев за 1/6 от наследството на покойната си майка Дочка, втората жена на подсъдимия бизнесмен. \r\n \n\t\t\t\t\t\t", "date": "2018.12.10", "title": "Доведената дъщеря на Банев: Предадох на прокуратурата офшорната му сметка"}
{"url": "http://www.bnews.bg/article/253435-institut_za_patna_bezopasnost_alarmira_za_nesmeneni_mantineli_po_patya_kray_svoge", "text": "\n За опасност от нов пътен инцидент в Своге на мястото, където 20 души загубиха живота си на 25 август, предупреждават от Института за пътна безопасност. \r\n  \r\nВ открито писмо до Главния прокурор Сотир Цацаров от организацията алармират, че повече от три месеца след трагедията, мантинелата в участъка все още не е сменена, а Агенция „Пътна инфраструктура“ и община Своге не могат да се разберат, кой носи отговорност за това. \r\n\r\n   \r\n \n\t\t\t\t\t\t", "date": "2018.12.10", "title": "Институт за пътна безопасност алармира за несменени мантинели по пътя край Своге"}
{"url": "http://www.bnews.bg/article/253444-skandalat_se_razrastva_evtim_miloshev_zavlyakal_s_pari_oshte_tri_miski", "text": "\n Сериалът „Откраднат живот“ е завлякъл с пари три миски. За това сигнализира Мис Лято 2013 Алина Дуарте, която изля гнева си с пост във Фейсбук, в който нарече Евтим – ЕвтиН Милишев и мошеник, сигнализира първа HotArena. \r\n\r\n   „Всички негови подчинени играят на дребно, като прибират пари от хонорара на актьорите и статистите си! Без значение, че имате подписан договор и буквено и цифрено указан хонорар, после си удържат пари за тях под претекст, че трябва да платят данък за вас, без да споменат предварително за това“. \r\n\r\n  Пред „Телеграф“ тя уточни, че е получила своя хонорар за участието си в медицинската поредица, но три нейни колежки все още не са – Мис София 2018 Марина Георгиева, топмоделът Вивиан Стефани и манекенката и актриса Анастасия Леводрашка. \r\n\r\n  „По договор трябваше до месец  да изпратят парите им, а вече минаха 4 месеца и момичетата си ги търсят. Става дума за по 150 лева на човек – не са кой знае какви пари, но са си ги изработили. Снимахме 7 часа през нощта, беше студено, а нямаше и кетъринг“, сподели Алина. Тя обясни, че скандалната й публикация е скрита временно, тъй като се надява днес счетоводителят да преведе парите на момичетата. \r\n\r\n  Според подписаните договори хонорарите се изплащат след излъчването на епизода, а в петък, 7 декември, приключи и последният 6-и сезон на „Откраднат живот“. Екипът на продукцията вече е разпуснат във ваканция и заради това вчера не се намери някой, който да коментира казуса и да успокои момичетата кога ще си получат парите. \r\n \n\t\t\t\t\t\t", "date": "2018.12.10", "title": "Скандалът се разраства: Евтим Милошев завлякъл с пари още три миски!"}
{"url": "http://www.bnews.bg/article/253434-uchrediha_natsionalna_grazhdanska_initsiativa_sistemata_ni_ubiva_vsichki", "text": "\n Майки на деца с увреждания учредиха национална гражданска инициатива с името \"Системата ни убива всички\". Новата организация ще работи за цялостна реформа в провежданите политики за хората с увреждания в България. \r\nНейни инициатори са някои от протестиращите майки, които участваха в шестте национални протеста, и в разполагането на палаткови лагери в цялата страна - Мая Стоицева, Весела Одажиева, Ина Маринова, Валентина Ташкова, Шенай Мустафа, Боряна Драганова. \r\n  \r\nКато първи стъпки за промени в законодателната сфера от \"Системата ни убива всички\" очертават ратифициране на Факултативния протокол към Конвенцията за правата на хората с увреждания на ООН и промяна на модела за оценка на увреждането като база за предоставяне на подкрепа на човека с увреждане. \r\nОт инициативата настояват за въвеждане на индивидуална оценка на потребностите, промяна в наредбата за медицинската експертиза, в която ясно да се разграничи експертната медицинска оценка за вид и степен на увреждане от оценката за работоспособност на хората с увреждания, и въвеждане на препоръки за необходимите мерки и средства за компенсиране на дефицитите в неговата функционалност. \r\n \n\t\t\t\t\t\t", "date": "2018.12.10", "title": "Учредиха национална гражданска инициатива „Системата ни убива всички“"}
{"url": "http://www.bnews.bg/article/253440-desetki_pchelari_protestirat_zaradi_subsidii_iskat_kontrol_za_zabraneni_preparati", "text": "\n Регионалните пчеларски организации в Североизточна България проведоха голям протест пред сградата на Министерството на земеделието, храните и горите (МЗХГ) в София. \r\n\r\n Пчеларите настояват за директни плащания на пчелно семейство и за субсидии за опрашването. Те искат да се уреди трайно субсидиране в сектора в новата Обща селскостопанска политика (ОСП) след 2020 г. \r\n\r\n Другите искания на протестиращите са: криминализиране на нерегламентираното третиране на земеделски култури, да се създаде акредитирана лаборатория за изследване смъртността на пчелите и строг контрол на нелегалният внос на забранени препарати, с които пръскат зърнопроизводителите. \r\n\r\n   \r\n \n\t\t\t\t\t\t", "date": "2018.12.10", "title": "Десетки пчелари протестират заради субсидии, искат контрол за забранени препарати"}
{"url": "http://www.bnews.bg/article/253447-parvo_v_bnews_otnovo_otmeniha_deloto_na_pravoslavnite_miryani_sreshtu_valeri_simeonov_prichinata_sadiykata_se_razbolyala_dokumenti", "text": "\n Огромен скандал се разгоря по време на делото срещу Валери Симеонов днес в Районен съд-София. \r\n\r\n \r\n\r\n Десетки миряни се струпаха два часа преди насрочения за днес час на делото в 14.30 ч. Мнозина от тях бяха откликнали на призива на журналиста Димитър Байрактаров през социалната мрежа в подкрепа на православните христяни. \r\n\r\n По думите на наши достоверни източници хората са чакали пред Зала №12 и дори не са подозирали какво ще се случи. \r\n\r\n В 14.30 ч. всички са били поканени да влезнат в залата, където за всеобща изненада е съобщено, че съдийката се е разболяла. Адвокат Владимир Шейтанов, който бе адвокат на нашите медицински сестри в Либия, е реагирал незабавно и е поискал обяснения защо делото се отлага след като никъде до 14.30 ч. не е бил обявен този факт, а според гражданите в залата до 14.30 ч. са се гледали дела. \r\n\r\n По настояване на адвокат Шейтанов от администрацията на съда е представено разпореждане с днешна дата, но без деловоден номер на него за отлагане на делото. Хората, които са присъствали на случилото се са останали със съмнения, че върху съда е оказан натиск, тъй като делото срещу Симеонов не може да стартира вече девети месец. Днес то бе отложено по пореден път и насрочено за 21 януари 2019 г. \r\n\r\n \r\n \n\t\t\t\t\t\t", "date": "2018.12.10", "title": "ПЪРВО В BNEWS! Отново отмениха делото на православните миряни срещу Валери Симеонов, причината - съдийката се разболяла (ДОКУМЕНТИ)"}
{"url": "http://www.bnews.bg/article/253442-zlatan_ibrahimovich_ostava_v_la_galaksi", "text": "\n Златан Ибрахимович ще остане в \"Лос Анджелис Галакси\", след като ръководството на клуба от Мейджър Лийг Сокър на САЩ е изпълнило всичките му изисквания, съобщи спортният директор на \"Милан\" Леонардо. \r\n\r\n Италианският гранд искаше да привлече под наем 37-годишния шведски нападател, който има два сезона в кариерата си за \"росонерите\" с повече от 50 отбелязани гола, като помогна на отбора да спечели Скудетото през 2011 година. \r\n\r\n \"Той даде дума на \"Галакси\", че ще остане, ако изпълнят неговите изисквания, и те го направиха. Щеше да бъде една прекрасна история, защото той щеше да ни даде значителна класа. Не можем да отречем, че и двете страни бяхме на това мнение, но вече не е възможно\", коментира Леонардо. \r\n\r\n \"ЛА Галакси\" приключи сезона в МЛС през октомври, а новата кампания стартира през март. В първия си сезон в Щатите Ибрахимович вкара 22 гола в 27 мача. \r\n\r\n \"Милан\" е четвърти в Серия \"А\", но има проблеми в атака, след като е реализирал само три гола в последните си четири срещи. \r\n \n\t\t\t\t\t\t", "date": "2018.12.10", "title": "Златан Ибрахимович остава в \"ЛА Галакси\""}
{"url": "http://www.bnews.bg/article/253441-trafikant_opita_da_skrie_heroin_i_amfetamin_v_akumulatora_na_kolata_si", "text": "\n 54-годишен мъж от Благоевград беше арестуван, след като се опита да изнесе от страната голямо количество наркотици през ГКПП-Видин, съобщиха от пресцентъра на МВР. \r\n\r\n Случаят е от 7 декември. Тогава мъжът с лек автомобил „Фолксваген” опитал да мине границата, но поведението му се сторило съмнително на униформените и отклонили автомобила за допълнителна проверка. \r\n\r\n С рентген в акумулатора били открити пакети с прахообразно вещество – два с общо 709 грама амфетамин и един с 544 грама хероин. \r\n\r\n Шофьорът е задържан и вече му е повдигнато обвинение. Работата по случая продължава. \r\n \n\t\t\t\t\t\t", "date": "2018.12.10", "title": "Трафикант опита да скрие хероин и амфетамин в акумулатора на колата си"}
{"url": "http://www.bnews.bg/article/253439-tereza_mey_mozhe_da_otlozhi_glasuvaneto_za_brekzit", "text": "\n Британският премиер Тереза Мей ще отложи гласуването на споразумението с Европейския съюз за брекзит, съобщават „Гардиън” и „Ройтерс”. Според техни източници причината е предупреждение от нейната партия, че я очаква голямо поражение при гласуването в Камарата на общините. То трябва да се проведе утре. \r\n\r\n По-рано днес кабинетът на Мей беше категоричен, че вотът ще се състои по график. \r\n\r\n Според британските медии, гласуването може да се отложи за седмица или дори месец, а това намалява времето за приемане на законовата рамка по брекзит преди официалната дата за напускане на Кралството – 29 март. Крайният срок за гласуване в парламента е 21 януари. \r\n\r\n Опозицията настояват Мей да договори по-добри условия за излизане от Евросъюза. От Брюксел обаче са категорични, че няма да отварят нова глава в преговорите. \r\n \n\t\t\t\t\t\t", "date": "2018.12.10", "title": "Тереза Мей може да отложи гласуването за брекзит"}
{"url": "http://www.bnews.bg/article/253428-kalin_terziyski_vlyuben_v_ivana_preklanyam_se_pred_neya", "text": "\n Прекланям се пред нея. Чувствата ни протекоха в тайни усмивки и погледи! \r\n\r\n \"Като писател и говорещ човек настоявам за един нов морал, в който любовта не предизвиква трагедии. Може да се влюбиш и разлюбиш за половин час. Голяма любов съм имал към Ивана. Прекланям се пред нея. Чувствата ни протекоха в тайни усмивки и погледи\", интимно сподели Калин Терзийски пред чернобрадия Мондьо, пише \"България Днес\". \r\nИзвестният писател направи поредно разкритие за живота си и каза страшни думи за алкохола - вече не се страхува от пиенето. \"Алкохолът е огромна стихия, в която, влизайки, човек или оцелява, или умира. Обикновено, ако не умре, научава много\", убеден е Терзийски. \r\n \n\t\t\t\t\t\t", "date": "2018.12.10", "title": "Калин Терзийски влюбен в Ивана: Прекланям се пред нея!"}
{"url": "http://www.bnews.bg/article/253431-madona_zahapa_leydi_gaga", "text": "\n Дали великите умове наистина мислят еднакво? Или по-добре да се позовем на друга популярна мисъл, че \"Великите творци не копират, а крадат\"? \r\n\r\n Темата за взаимстването присъства във всяка една креативна индустрия. Но къде е тънката линия между вдъхновението и сляпото копиране? И в какъв момент \"чуждото\" става \"мое\"? \r\n  \r\nНа фона на враждата между поп дивите, тази тема е отдавна обсъждана. Още в началото на музикалната си кариера Лейди Гага беше наречена Новата Мадона. Прозвище, което не допадна нито на нея, нито на самата Мадж, която многократно отбелязва, че Лейди Гага се занимава с \"имитация\" на нейния имидж. \r\n  \r\nПодобна дискусия се появи и тази седмица. В последно време, на почти всяка пресконференция по повод популяризирането на филма \"Роди се звезда\", Лейди Гага многократно повтаря едно и също философско разсъждение, което дори се превърна в Интернет шега. \"Може да има 100 души в стаята, 99 от които не вярват във вас. Но едно мнение е достатъчно - и това мнение може да промени целия ви живот.\" Тези думи на Гага са отправени към Брадли Купър - партньор на певицата във филма и режиьор на \"Роди се звезда\". \r\n \n\t\t\t\t\t\t", "date": "2018.12.10", "title": "Мадона захапа Лейди Гага"}
{"url": "http://www.bnews.bg/article/253443-rusata_zlatka_i_dzhuliana_gani_shte_sadyat_kulagin_ne_bili_prostitutki", "text": "\n Плеймейтките Златка Райкова и Джулиана Гани завеждат дело за клевета срещу гримьора Валентин Кулагин веднага щом излязат от Къщата на „ВИП Брадър“ в понеделник. Двете гърли са пазарили Брадъра да ползват услугите на адвоката на шоуто. Сексбомбите са засегнати от думите на Кулагин, който при телефонния разговор с приятелката си Никита Джонсън в последния лайф в петък заяви – „Това са едни бивши проститутки, които са влезли в къщата, за да изчистят името си“, визирайки точно Райкова и Гани, писа „ТелеграФ“. \r\n\r\n Клеветите му веднага провокираха актуалния мъж на Русата Златка – Благо Джизъса, който направо полудя от яд и се закле, че ще го пречука. „Тоя сега ще бъде бит – ей тук го заявявам, в Биг Брадър“, обяви пенсионираният футболист. \r\n\r\n Веднага след края на шоуто Малката Джулка и колежката й са поискали среща с адвоката на предаването, за да обсъдят как да му заведат дело по най-бързия начин. \r\n\r\n Албена Вулева също влезе в истерия от появата на хасковлията и почна да напада Никита за пореден път във формата. Всички останаха с впечатление, че живеещата в Швеция татуирана дама се възползва от феновете на Кулагин, прилагайки същата стратегия като неговата във ВИП сезона.  \r\n \n\t\t\t\t\t\t", "date": "2018.12.10", "title": "Русата Златка и Джулиана Гани ще съдят Кулагин! Не били проститутки "}
{"url": "http://www.bnews.bg/article/253423-vlakovete_se_dvizhat_po_novo_razpisanie", "text": "\n Директна връзка между гарите от северозападната и източната части на София е новост в актуализирания график на влаковете. Това е пилотен проект, в който виждаме потенциал, заяви за Дарик ръководителят „Организация на превози в „БДЖ – пътнически превози” Ивайло Георгиев. Разписанието е съобразено и с ремонта на железните пътища в столицата, който се очаква да започне през пролетта или началото на лятото, добави той. \r\n  \r\nВ новото разписание на БДЖ са влошени голяма част от връзките между влаковете, смята Сергей Александров от сайта „Железниците днес“. За Дарик той обясни, че един от най-неприятните примери е най-голямата възлова гара в Северна България – Горна Оряховица. Влаковете от Северна България пък пристигат на Централна гара София едва около 7 минути преди заминаването на влаковете по направлението Перник - Благоевград - Кулата и няма как да се направи връзка, изтъкна още Александров. \r\n  \r\nСпоред Ивайло Георгиев обаче времето е достатъчно за осъществяване на връзка между Северна и Югозападна България. Той обясни, че при закъснение на влаковете от северната част на страната, композициите за Благоевград и Кулата изчакват. Що се отнася до Горна Оряховица, най-голямото изчакване там е 25-30 минути, посочи Георгиев. \r\n  \r\nНовото разписание на влаковете действа от 9 декември и ще бъде в сила до 14 декември следващата година. \r\n  \r\nАктуализацията на разписанието се прави в зависимост от състоянието на железните пътища. Новият график е съобразен с ремонта, който ще започне в столицата, най-вече в района на гара Искър, през пролетта или началото на лятото, каза Ивайло Георгиев: \"Когато започнат строителните дейности влаковете ще се движат през бившата гара Подуяне разпределителна\". \r\n\r\n Новост в графика е удължаването на маршрута на влаковете от Банкя за София, като така се създава директна връзка между гарите от северозападната и източната части на столицата: \"Ще бъдат удължени маршрутите на влакове, които пристигат в София. По този начин ще се създадат по-удобни връзки за пътуващите в крайградската зона на столицата\". \r\n  \r\nТака ще се свържат Банкя, Божурище, Волуяк, Обеля, Връбница и Надежда с Подуяне пътническа, Подуяне среден район, сп. Смирненски, сп. Искърско шосе, гара Искър, гара Казичене и Елин Пелин.     \r\n  \r\nСпоред Сергей Александров от сайта „Железниците днес“ обаче новото разписание на влаковете влошава голяма част от връзките, като най-неприятният пример е гара Горна Оряховица: \"Където връзките от направлението Стара Загора - Русе, четвърта главна линия, с бързите влакове по втора главна линия София - Горна Оряховица - Варна става с изключително големи изчаквания между 40 и 70 минути\". \r\nВлаковете в движението си зависят един от друг и ако в едно направление се направят удобни връзки, в друго биха се влошили, каза Ивайло Георгиев и добави, че се търси баланс: \"Действително в Стара Загора има по-голям интервал във връзките, но пък в Горна Оряховица най-големият интервал е в порядъка на 20-25 минути\". \r\n  \r\nСергей Александров попита и защо влак 2654 от Варна за Горна Оряховица и Плевен не тръгва в 16:30, както е предвидено според т. нар. тактово разписание, а потегля час по-късно и пропуска връзките с Русе и Стара Загора на гара Горна Оряховица: \"Съответно във възловите си гари не прави заложените връзки - става дума за гара Горна Оряховица, където пропуска възможността да направи връзка с направленията Русе и Стара Загора\". \r\n  \r\nПри разработването на разписанието се съобразяваме, както с пътуващите на дълги разстояния, така и с работещите и пътуващи в регионите, обясни Ивайло Георгиев: \"В случая влак 2654 по настояването на регион Варна все пак има доста пътници, които го ползват от и за работа\". \r\n  \r\nНаправени са планове и разчети за осигуряване на графика с необходимия брой локомотиви, но в крайна сметка работим с парк, който е остарял както морално, така и технически, посочи Ивайло Георгиев и добави, че се случват аварии, но техническият състав се опитва да ги отстрани възможно най-бързо. \r\n \n\t\t\t\t\t\t", "date": "2018.12.10", "title": "Влаковете се движат по ново разписание"}
{"url": "http://www.bnews.bg/article/253433-kat_proveryava_shofyorite_za_alkohol_i_narkotitsi", "text": "\n В ход е специализирана полицейска операция за контрол на водачите на моторни превозни средства за шофиране след употреба на алкохол, наркотични вещества и техните аналози. \r\n  \r\nТя се провежда от Пътна полиция и е по линия на Европейската мрежа на службите на Пътна полиция TISPOL. \r\n  \r\nПроверките започнаха тази сутрин и ще продължат до края на тази седмица - 16 декември, съобщиха от МВР. \r\n  \r\nЦелта на операцията е да се обърне внимание на водачите на моторни превозни средства, че управлението след употреба на алкохол или наркотични вещества е изключително опасно и е недопустимо. \r\n \n\t\t\t\t\t\t", "date": "2018.12.10", "title": "КАТ проверява шофьорите за алкохол и наркотици"}
{"url": "http://www.bnews.bg/article/253450-ochite_na_pametnika_na_tsar_samuil_veche_ne_svetyat", "text": "\n Очите на паметника на Цар Самуил в София угаснаха окончателно. Може да светнат отново срещу 3000 лева от Столичната община, съобщи авторът на скулптурата – Александър Хайтов. Според доц. Тодор Чобанов – заместник-кмет по културата в Столична община, не е било предвидено очите на Цар Самуил да светят и затова няма да поддържат диодите. \r\n  \r\nИнвеститорът Врабевски подарява на Столична община паметника на Цар Самуил, разказа авторът му – Александър Хайтов. Негово решение е очите му да светят и Столична община няма нищо общо. \r\nСпоред доц. Чобанов е било изненада, че очите светят: \r\n  \r\n„Всички бяха изненадани от тази непредвидена в проекта инсталация. Затова сега ние не можем да поддържаме система, която не е узаконена по съответния ред“. \r\n\r\n На друго мнение е авторът – Александър Хайтов: \r\n  \r\n„Знаеше се предварително, че ще бъде със светещи очи. Той го знаеше и искаше да го махне. Аз не се съгласих и го оставих така“. \r\n\r\n По думите на Чобанов, за да светят очите на Самуил отново, трябва одобрение от редица институции и процедурата е дълга \r\n\r\n Версията на Хайтов обаче е по-различна - той имал среща с Чобанов, който не се явил, пратил друг, който му казал да подпише, че е отказал да предаде схемата за светещите очи. \r\n  \r\n„Онзи човек ми каза, че схема не са правили, всичко е минало така. Но обещаха да се оправи осветлението. Казаха, че ще дадат схема на осветлението. Казаха, че това ще струва 3000 лева“, каза Хайтов. \r\n\r\n А ето и причината още след откриването на статуята очите да светят: \r\n  \r\n„Тогава се бързаше, защото настъпваха конкретни юбилеи - 1000 години имаше. Едно ново минаване на процедурата означаваше 6-8 месеца по институции. Нямаше толкова време“, каза Чобанов. \r\n  \r\nХайтов допълни, че каквото зависи от него, ще направи безплатно, но диодите с гаранция 10 години и инженерната работа трябва да е срещу заплащане. \r\n\r\n   \r\n \n\t\t\t\t\t\t", "date": "2018.12.10", "title": "Очите на паметника на Цар Самуил вече не светят"}
{"url": "http://www.bnews.bg/article/253424-es_razshiri_spisaka_sas_sanktsiite_svarzani_s_ukrayna", "text": "\n Съветът на ЕС съобщи, че добавя девет имена в списъка на подлежащите на ограничителни мерки заради действия, подкопаващи или застрашаващи териториалната цялост, суверенитета и независимостта на Украйна.  \r\nНовите имена се добавят към списъка заради участие в \"изборите\" в т.нар. \"Донецка народна република\" и \"Луганска народна република\". Според ЕС т.нар. \"избори\" са незаконни и не ги признава. В изявление от 10 ноември ЕС осъди тези \"избори\", тъй като са в нарушение на международното право, не са съобразени със споразуменията от Минск и нарушават суверенитета и законите на Украйна. \r\n\r\n Наказателните мерки се изразяват в забрана за пътуване до ЕС и запор на имущество в Общността. С днешното решение списъкът вече съдържа имената на 164 души и на 44 организации.  \r\n \n\t\t\t\t\t\t", "date": "2018.12.10", "title": "ЕС разшири списъка със санкциите, свързани с Украйна"}
{"url": "http://www.bnews.bg/article/253425-svatba_v_kardzhali_zavarshi_sas_sbivane_i_shestima_zadarzhani", "text": "\n Сватба в Кърджали завърши със сбиване и шестима задържани в полицейското управление. Инцидентът станал на ул. “Морава“ на 8 декември, около 17:00 часа. \r\nМежду двете фамилии, които се сродявали, възникнал спор, който прераснал в размяна на удари и се наложила намеса на полицията. Задържани са активно участвалите в сбиването мъже на възраст между 19 и 59 години. \r\nПроверката по случая продължава в сектор „Охранителна полиция“. \r\n \n\t\t\t\t\t\t", "date": "2018.12.10", "title": "Сватба в Кърджали завърши със сбиване и шестима задържани"}
{"url": "http://www.bnews.bg/article/253427-i_utre_shte_se_zadarzhi_oblachno", "text": "\n Атмосферното налягане ще се повишава и ще е близко до средното за декември. \r\nПрез нощта валежите в западната половина от страната ще спират и облачността ще се разкъсва и намалява. Над източната ще е облачно със слаби превалявания от дъжд, в крайните североизточни райони и в Странджа-Сакар - от сняг. \r\nУтре значителна ще се задържи облачността над източните и планинските райони. Дъжд ще вали по морското крайбрежие, а слаб сняг ще има главно в Североизточна България и в планините. Ще продължи да духа умерен, в Дунавската равнина временно силен вятър от запад-северозапад. Минималните температури ще са от минус 5 до 0 градуса, максималните - между 2 и 7 градуса. \r\n  \r\nВ планините облачността ще е значителна със слаби превалявания от сняг. Ще духа умерен до силен северозападен вятър. Максималната температура на височина 1200 метра ще е около минус 4 градуса, на 2000 метра - около минус 11 градуса. \r\n\r\n По Черноморието ще е предимно облачно със слаби валежи от дъжд. Ще духа умерен, по северното крайбрежие временно силен северозападен вятър. Максимална температури на въздуха 5-8 градуса. Температурата на морската вода е 8-10 градуса. Вълнението на морето ще е 1-2 бала. \r\n \n\t\t\t\t\t\t", "date": "2018.12.10", "title": "И утре ще се задържи облачно\r\n"}
{"url": "http://www.bnews.bg/article/253396-tsetsi_krasimirova_obyavi_svatba_na_godishninata_ot_smartta_na_kosyo_samokovetsa", "text": "\n Днес е моят ден... Моят Специален ден... Денят, в който Бог ми даде втори шанс да живея... Моят втори рожден ден... Изминаха 15 години от ужаса, болката, страха, загубата, които преживях там... на онова място... в Амстердам... Бях млада, наистина много млада и незнаеща, за да осъзная през какво преминавам в онзи момент... Този обрат в живота ми ме направи това, което съм днес“. \r\nС тази съкровена изповед Цеци Красимирова отбеляза годишнина от смъртта на Косьо Самоковеца. Преди 15 години на 6 декември Цеци и нейният любим са в Амстердам, когато  неизвестни стрелци го повалят на земята. Красимирова е ранена в главата. Моделката никога не е говорила за отношенията си със Самоковеца и за фаталния ден. Сега прави тази изповед, за да отбележи новия етап в живота си. \r\n„Наслаждавам се на Моя живот! На новия ми живот! Той е само мой и го живея така, както Аз намирам за истински и правилно!“, написа Цеци. Минути по-късно обяви, че е сгодена. Красимирова е казала „да“ на остров Фиджи на приятеля си Майкъл Струмейтис. Майкъл е собственик на най-голямата компания за производство на органични земеделски добавки в света, а с Цеци се познават отдавна. Те имаха връзка преди години и дори живяха заедно в Барселона. \r\nМилионерът заряза Цеци, за да развива бизнес в България, и за кратко залюби Божидара Бакалова. Преди няколко месеца двамата с Цеци са подновили отново връзката си, пише „България Днес“. Това е първият и единствен мъж, когото моделката показва публично след Самоковеца. Преди години тя изживя любовна авантюра с футболиста Георги Иванов – Гонзо, но така и не останаха заедно. \r\n \n\t\t\t\t\t\t", "date": "2018.12.10", "title": "Цеци Красимирова обяви сватба на годишнината от смъртта на Косьо Самоковеца "}
{"url": "http://www.bnews.bg/article/253437-25_godishen_mazh_e_prostrelyan_s_pistolet_v_satovcha", "text": "\n 25-годишен мъж е прострелян с пистолет „Макаров” в рамото в село Сатовча. Инцидентът е станал около 13.20 часа. \r\nПострадалият младеж е от село Плетена. Полицията работи по установяване на извършителя. \r\nМъжът е прегледан и обслужен амбулаторно в болницата в Гоце Делчев. Няма опасност за живота му, освободен е за домашно лечение. \r\n \n\t\t\t\t\t\t", "date": "2018.12.10", "title": "25-годишен мъж е прострелян с пистолет в Сатовча"}
{"url": "http://www.bnews.bg/article/253446-dartoto_kote_na_bozhinov_uvekovechava_podvizite_mu", "text": "\n Футболистът на \"Ботев\" Враца Валери Божинов стана играч на месец ноември в традиционната анкета на пресклуб \"България\". Нападателят взе и наградата за играч на 16-тия кръг на Първа лига, а като че ли най-радостна от успехите му бе неговата приятелка Биляна Дол. Тя не спря да снима любимия си и щедро да му се усмихва. \r\n\r\n Двамата пристигнаха заедно на церемонията, като сръбкинята се бе погрижила за сутрешното кафе. Божинов пък заяви, че има желанието да осъществи трансфер, ако пред него се отвори подобна възможност. “Всеки един български футболист, който играе в България, иска да излезе в чужбина. Ако не се получи, вратите ми във Враца са отворени. Ако не получа предложение от български клубове или в чужбина, не мисля, че това ще е проблем и нещо фатално. За мен е важно да продължа да се развивам. Докато е жив, човек продължава да се учи. За мен е много важно да се чувстваш щастлив, когато играеш. Желанието ми е такова, но не на всяка цена. Мисля, че трябва да сме стъпили здраво на земята и да бъдем реалисти”, коментира Божинов \r\n  \r\n \n\t\t\t\t\t\t", "date": "2018.12.10", "title": "Дъртото коте на Божинов увековечава подвизите му"}
{"url": "http://www.bnews.bg/article/253426-dashteryata_na_aneliya_izdu_dzhuki_kato_nadenitsi", "text": "\n 14-годишната дъщеря на пайнерката Анелия и бизнесмена Коко Динев подува устата си. Малката дама е уплътнила джуките си като наденички и се изфука с тях в социалните мрежи. Към тях е добавила и изкуствени дълги мигли, които допълнително й придават вид на поне 35-годишна жена, писа „България Днес“. \r\n\r\n В края на месеца Ивон има рожден ден и вече обмисля къде да спретне шумно парти с приятели. Въпреки крехката си възраст тя вече се прави на оборотна бръмчалка по софийските кафенета, с което създава главоболия на родителката си. Неотдавна Анелия откровено призна, че има проблеми с възпитанието на щерка си. \r\n\r\n „Тя е добро дете, просто не ме слуша понякога. За щастие не употребява дроги“, похвали се изпълнителката. \r\n\r\n Ивон често обича да демонстрира какъв стандарт на живот води. Качва снимки с ултраскъпи чанти, дрехи и други лъскави аксесоари.   \r\n\r\n   \r\n \n\t\t\t\t\t\t", "date": "2018.12.10", "title": "Дъщерята на Анелия изду джуки като наденици"}
{"url": "http://www.bnews.bg/article/253438-germaniya_potana_v_transporten_haos", "text": "\n Повечето влакови услуги в Германия бяха спрени заради стачка на работещите в сектора за заплати от страна на работещите в сектора, засягаща милиони пътници.  \r\n\r\n Междуградските и регионалните услуги, както и много градски влакове за ежедневни пътувания, бяха спрени за 4 часа от 5 ч. сутринта, съобщи компанията Дойче Бан. \r\n\r\n До стачката се стигна след провал на преговорите  между Дойче Бан и Съюза на железопътните работници (EVG), които искат увеличение на заплатите със 7.5% за 160 000 служители. \r\n\r\n Дойче бан предложи увеличение от 5,1 на сто и еднократен бонус от 500 евро. Според компанията това се равнява на повишение от 7 на сто. \r\n\r\n Решението на синдиката да прекъсне преговорите е напълно ненужна ескалация, която ще създаде проблеми за пътуващите по коледните празници, добави Дойче Бан. \r\n \n\t\t\t\t\t\t", "date": "2018.12.10", "title": "Германия потъна в транспортен хаос! "}
{"url": "http://www.bnews.bg/article/253422-natsionalnata_biblioteka_otbelyazva_140_godini_ot_sazdavaneto_si", "text": "\n До три години сградата на Националната библиотека „Св. Св. Кирил и Методий“ ще бъде изцяло обновена. Това каза след тържественото честване по повод юбилея на най-стария културен институт в следосвобожденска България министърът на културата Боил Банов. На днешната дата Националната библиотека отбелязва 140-годишнината от своето създаване. \r\n  \r\nНад 8 млн. библиотечни единици от българското и световното културно наследство съхранява най-голямата обществена библиотека в страната, носеща имената на св. Братя Кирил и Методий. През 1963 г. тя е наречена Народна, а от 2009 г. – Национална, припомни директорът на културната институция доц. Красимира Александрова. \r\n\r\n \"Идеята за създаването на публична библиотека в София идва 4 април 1878 г. Учителят Михаил Боботинов, който е на работа в градската община, разказва тогава за своята идея, че за да процъфтява тя, София, образователно и културно, на нея й е необходима библиотека. Идеята е изключително възторжено възприета и от губернатора и от вицегубернатора и само няколко месеца след това вече библиотеката отваря своите врати за посетители. На днешния ден, по стар стил на 28 ноември, преди 140 години е подписан протокол за учредяване на библиотечна комисия с председател Марин Дринов. И тази дата се счита за рождената на народната библиотека\". \r\n  \r\nНационалната библиотека има нужда от обновяване, за което вече са предвидени средства. Ремонтът започва с покрива, поетапно ще бъдат реновирани залите и до три години сградата ще придобие вида, който заслужава, заяви министърът на културата Боил Банов. \r\n \n\t\t\t\t\t\t", "date": "2018.12.10", "title": "Националната библиотека отбелязва 140 години от създаването си"}
{"url": "http://www.bnews.bg/article/253432-ek_i_duma_ne_mozhe_da_stava_za_predogovaryane_na_sporazumenieto_za_brekzit", "text": "\n Двайсет и седемте страни членки на Европейския съюз нямат намерение да предоговорят постигнатото с Великобритания споразумение за нейното излизане от ЕС. Това заяви днес заместник-говорителката на Европейската комисия Мина Андреева, цитирана от Франс прес. \r\n\"Споразумението, поставено на масата на 25 ноември, е най-доброто и е единственото възможно. И дума не може да става за предоговаряне\", каза тя. \r\n\"Изхождаме от принципа, че Великобритания ще напусне ЕС на 29 март 2019 г. и не искаме да спекулираме с други варианти\", заяви председателят на ЕК Жан-Клод Юнкер след телефонен разговор с британската премиерка Тереза Мей снощи. \r\nПопитана за обявеното днес решение на Съда на ЕС, според което Великобритания може едностранно да реши да се откаже от Брекзит без да пита останалите 27 държави членки, говорителката Мина Андреева посочи, че ЕК \"взима под внимание\" подобен вариант. \r\n \n\t\t\t\t\t\t", "date": "2018.12.10", "title": "ЕК: И дума не може да става за предоговаряне на споразумението за Брекзит"}
{"url": "http://www.bnews.bg/article/253448-dve_studentki_sa_obgazeni_pri_pozhar_v_kooperatsiya_v_blagoevgrad", "text": "\n Две млади момичета са пострадали леко от пламнал пожар в кооперация на ул. \"14-ти полк\" в Благоевград днес, те са прегледани в Спешен център и освободени. Хората своевременно са изведени навън. Няма други пострадали. \r\n\r\n Кооперацията пламна днес следобед, вероятната причина е запушен комин, но експерти все още не са казали официалната причина за пожара. \r\n \n\t\t\t\t\t\t", "date": "2018.12.10", "title": "Две студентки са обгазени при пожар в кооперация в Благоевград "}
{"url": "http://www.bnews.bg/article/253451-lekar_i_irakska_aktivistka_poluchiha_nobelovite_si_nagradi_za_mir", "text": "\n Лекарят Дени Муквеге от Демократична република Конго и иракската активистка Надя Мурад бяха приветствани с бурни овации, когато получиха Нобеловите си награди за мир за 2018 г. на тържествената церемония в норвежката столица Осло днес, предаде ДПА.  \r\n\r\n Норвежкият Нобелов комитет отличи двамата за \"техните усилия да се сложи край на използването на сексуално насилие като оръжие във войните и въоръжените конфликти\". \r\n\r\n Муквеге и язидката Надя Мурад \"ги обединява борбата за справедливост, въпреки много различния им произход\", каза председателката на Нобеловия комитет Берит Рейс-Андерсен.  \r\n\r\n \"Въпреки това те са свързани един с друг точно така, както са свързани с всеки човек, станал жертва на сексуално насилие\", каза тя в словото си в сградата на кметството на Осло, където се състоя церемонията.  \r\n \n\t\t\t\t\t\t", "date": "2018.12.10", "title": "Лекар и иракска активистка получиха Нобеловите си награди за мир"}
{"url": "http://www.bnews.bg/article/253416-150_darzhavi_podpisaha_pakta_za_migratsiya_balgariya_ne", "text": "\n Глобалният пакт за миграцията бе приет на конференцията на ООН в Маракеш (Мароко). \r\n\r\n Документът бе одобрен от малко над 150 от 193-те държави членки на организацията. Сред отказалите се да подпишат пакта са и някои ключови страни. Сред тях бе и България, наред със САЩ, Австрия, Австралия, Полша, Унгария, Чехия, Словакия, Латвия и др. \r\n\r\n Генералният секретар на ООН Антонио Гутериш описа пакта като \"пътна карта за предотвратяване на страданието и хаоса\". По думите му имало редица митове около пакта, който в речта си той опита да разсее. Сред тези митове били и твърденията, че документът ще позволи на ООН да наложи миграционни политики на държавите членки. \r\n\r\n Глобалният договор за безопасна, редовна и законна миграция бе финализиран през юли след 18 месеца на преговори. Сега той бе и официално одобрен на конференцията в Маракеш, съобщи Канал 3. \r\n\r\n   \r\n \n\t\t\t\t\t\t", "date": "2018.12.10", "title": "150 държави подписаха пакта за миграция, България  - не"}
{"url": "http://www.bnews.bg/article/253401-meksikanka_e_novata_mis_svyat_2018", "text": "\n Мексиканката Ванеса Понсе де Леон спечели титлата \"Мис Свят 2018\" на 68-ото издание на международния конкурс за красота, който се състоя в китайския курортен град Саня.  Короната беше връчена на тазгодишната победителка от представителката на Индия Мануши Чилар, \"Мис Свят 2017\". \r\n  \r\nЗа първа подгласничка беше избрана \"Мис Тайланд\" Николин Пичапа Лимснукан.  В петорката на най-добрите се наредиха също представителките на Беларус, Уганда и Ямайка. \r\n  \r\nМеждународният конкурс \"Мис Свят\" се е състоял за първи път през 1951 г. по инициатива на британеца Ерик Морли и съпругата му Джулия Морли. \r\n  \r\nВ тазгодишния конкурс участваха представителки на 118 страни и региони, на възраст от 18 до 26 години. \r\n \n\t\t\t\t\t\t", "date": "2018.12.10", "title": "Мексиканка е новата Мис Свят 2018"}
{"url": "http://www.bnews.bg/article/253420-sledvashtiyat_chikatilo_bil_politsay_v_rusiya", "text": "\n Най-жестокият руски сериен убиец в най-новата история на страната получи втора доживотна присъда, след като стана ясно, че жертвите му са не 22, а близо 80, съобщава Би Би Си. \r\n\r\n Впечатляващото в случая на 53-годишния Михаил Попков е, че по професия той е полицай в района на Иркутск и 20 години деянията му са останали неразкрити. \r\n\r\n По собствените му думи, той започнал да „прочиства” сибирския град Ангарск от „неморални жени” през 1992 г. В действителност, обаче, жертвите му били всякакви жени,  на възраст между 16 г. и 40 г. \r\n\r\n Предлагал им превоз късно вечерта, в някои случаи – даже с патрулната кола. Убивал ги с брадва или чук и скривал обезобразените тела в гористи местности или даже в местно гробище. Поне 10 от жертвите са били изнасилени преди смъртта си. През годините отнел живота и на свой колега полицай. \r\n\r\n Попков бил заловен чак през 2012 г., когато в колата му била открита ДНК на жертва. Първата му доживотна присъда беше само за част от зверствата, но разследването продължи и така полицаят беше свързан с още десетки убийства. \r\n\r\n За сравнение, „Канибала от Ростов” – Андрей Чикатило, беше разстрелян през 1994 г. за убийствата на 52 или 53 души по съветско време, главно деца. \r\n \n\t\t\t\t\t\t", "date": "2018.12.10", "title": "Следващият Чикатило бил полицай в Русия"}
{"url": "http://www.bnews.bg/article/253449-ostaviha_zad_reshetkite_ubietsa_na_reyndzharkata", "text": "\n Пловдивският Окръжен съд остави за постоянно в ареста 42-годишния бивш рейнджър Светослав Каменов, обвинен в убийството на две години по-младата от него военнослужеща Десислава Стоянова от 61-ва Стрямска механизирана бригада в Карлово.  \r\nПрокуратурата поиска най-тежката мярка за неотклонение за задържания за убийството мъж. Финансови неуредици е най-вероятната причина за тежкото престъпление, а причината - колата на жената, която тя дала на бившия рейнджър да ремонтира, а той продал за скраб. \r\nМагистратите прецениха, че са налице достатъчно доказателства, сочещи задържания за извършител на престъплението. Това са протоколите за оглед на мястото, където е намерен трупа и последващият оглед, протоколи за разпит на свидетеля, който откарал пострадалата и задържания с товарен автомобила на 29 ноември до постройка на подсъдимия край Сопот, разпитите на полицаите от РУ на МВР Мездра, пред които се предал и др. \r\n\r\n Освен това, съдът счете, че съществува реална опасност Светослав Каменов да се укрие и да извърши престъпление, защото след като е извършил убийството е преминал пеша „зелената граница“ с Гърция, откъдето се е прибрал на 7 декември и се свързал с бившата си съпруга от село Зверино, а по-късно се предал на полицията.  \r\n\r\n Тялото на военнослужещата беше намерено на 8 декември от разследващите в шкаф в дома на убиеца в Сопот. Жената е била със счупен врат. Тя е в неизвестност от 30 ноември.  \r\nОбвиняемият е участвал в три задгранични мисии в Ирак и Афганистан като рейнджър. По първоначални данни той е един от пострадалите наши военни в Кербала. Осъждан е и е криминално проявен. \r\nУволнен е от армията за причиняване на катастрофа в пияно състояние. \r\nСветослав Каменов е направил частични самопризнания.  \r\nОт 10 до 20 години затвор наказание предвижда законът за тежкото престъпление.  \r\n \n\t\t\t\t\t\t", "date": "2018.12.10", "title": "Оставиха зад решетките убиеца на рейнджърката"}
{"url": "http://www.bnews.bg/article/253418-institutat_za_patna_bezopasnost_preduprezhdava_ima_nova_opasnost_ot_katastrofa_kray_svoge", "text": "\n Има опасност от нов тежък пътен инцидент в същия участък край Своге, където преди 3 месеца загинаха 20 души. Това предупреждават от Института за пътна безопасност. \r\n\r\n В писмо до главния прокурор Сотир Цацаров експертите отправят молба да бъде разпоредено на отговорните институции незабавно да приведат в годност еластичната ограда. \r\n\r\n След поканите към Агенция „Пътна инфраструктура“ и община Своге да обезопасят участъка към момента всички се оправдават с това, че има досъдебно производство. пише в писмото.  \r\n \n\t\t\t\t\t\t", "date": "2018.12.10", "title": "Институтът за пътна безопасност предупреждава: Има нова опасност от катастрофа край Своге!"}
{"url": "http://www.bnews.bg/article/253402-emanuela_zapali_mrezhata_s_tazi_snimka_bremenna_li_e_pevitsata", "text": "\n Фолк звездата Емануела, която отново се събра с приятеля си Мартин Николов – Елвиса в риалити формата „Биг: Most Wanted“ сюрпризира последователите си в Инстаграм с със снимка от видеозон и радостни думи. Внушението към феновете, което създава поста се оказа подранила първо априлска шега. \r\n\r\n Провокаторката, която пусна нов сингъл и собствен албум не е бременна, а е радостна да съобщи, че черният й дроб е в идеално състояние и е готов да посрещне обилното хапване и пийване, което предстои по коледните и новогодишни празници. \r\n\r\n Напълно неочаквано… Най-прекрасният подарък \r\nПонякога има някои неочаквани неща, които осмислят живота!!! Толкова съм горда, че мога да споделя с вас тази прекрасна новина... \r\nМалко чудо....Както виждате, моят черен дроб е напълно готов за Коледа и Нова Година. \r\nКакво облекчение! Весели празници! \r\n\r\n Новината, че всъщност не е бременна разочарова част от феновете й, а някой така и не прочели текста към поста започнаха да й честитят, пише LifeOnline.bg. \r\n\r\n Припомнете си, че Емануела е майка на две момчета. Големият Христо е вече на 19, а малкият му брат Митко ще навърши 4 годинки в началото на януари. \r\n\r\n Междувременно новият хит на звездата на Пайнер „Направи така“ се радва на симпатиите на меломаните и натрупа 2,3 млн. преглеждания в YouTube за две седмици след премиерата си. \r\n \n\t\t\t\t\t\t", "date": "2018.12.10", "title": "Емануела запали мрежата с тази снимка! Бременна ли е певицата?"}
{"url": "http://www.bnews.bg/article/253421-ban_na_posledno_myasto_sme_po_zhiznen_standart_v_evropa", "text": "\n България заема последно място в класация за равнището на жизнения стандарт на страните в Европейския съюз. \r\n\r\n За 7 години - от 2010 г. до 2017 г., оценките за България спрямо ЕС-28 са от 4 до 6 пъти по-ниски. Това установи проучване на проф. Васил Цанов и на проф. Георги Шопов от Института за икономически изследвания при БАН. \r\n\r\n Данните сочат, че средният коефициент на материален жизнен стандарт в ЕС за 2010 г. е бил 46,6%, докато в България - едва 9,9%. \r\n\r\n Това ни нарежда на последно място сред 28-те държави. Най-висок стандарт - 90,8%, е отчетен в Лихтенщайн, на \"опашката\" пред нас са три страни - Литва, Латвия и Румъния. \r\n\r\n Подредбата за 2017 г. е същата - средният коефициент в ЕС е 45,6%, а в България - 7%. Страната ни отново е на последно място, пред нас са пак двете балтийски държави и северната ни съседка. \r\n\r\n С положителен растеж на материалния жизнен стандарт се открояват Великобритания, Чехия, Ирландия, Литва, Латвия, Полша, Словакия, Малта и Хърватия, докато България неизменно остава с ниски оценки, сочи анализът на БАН. \r\n\r\n Авторите на доклада са изследвали и териториалните изменения на материалния жизнения стандарт у нас. Според тях Югозападният район е във водеща позиция, значителни подобрения настъпват в Северния централен и в Северозападния район. \r\n\r\n Областите с подобрен жизнен стандарт са Габрово, Плевен, Силистра и Разград, сред тези със значително снижаване на оценките, са Сливен, Кърджали, Смолян и Варна. \r\n \n\t\t\t\t\t\t", "date": "2018.12.10", "title": "БАН: На последно място сме по жизнен стандарт в Европа"}
{"url": "http://www.bnews.bg/article/253397-grafa_v_raztarsvashta_izpoved_za_nay_golyamata_bolka_v_zhivota_mu", "text": "\n 17 юли, 2016 г. След кратко боледуване внезапно си отива Антоанета Ампова, майката на певеца Владимир Ампов – Графа. Скръбната вест обикаля медиите. Тогава обичаният певец, който ще е ментор и в новия сезон на „Гласът на България”, е в трескава подготовка за първия си самостоятелен концерт в зала „Арена Армеец”. Амбициозната цел шоуто да е на световно ниво налага организацията да започне месеци по-рано. За зла участ именно тогава Графа понася жестокия удар. \r\n\r\n „Загубата на майка ми беше невероятно тежък момент. Когато се случи, се бях стегнал много, повече отколкото трябва, защото трябваше да има един такъв човек в семейството. И просто отложих страданието. Пуснах пердето, мобилизирах се, внуших си, че не трябва да се размеквам, че трябва просто да приема ситуацията. Мина година и половина. И в началото на тази година болката ме удари много силно. Връхлетя ме внезапно, изведнъж. Огромна тъга за мама, за това, че аз не допуснах тогава да се разчувствам и да се наплача. Бях загубил желание за всичко, бях жестоко обиден на живота... Това продължи с месеци. Мария, съпругата ми, много ми помогна. Изобщо тя много ме разбира, стоически издържа на настроенията ми и аз много й благодаря за това”, споделя Графа. За да превъзмогне болката, той търси и помощта на психолог, пише \"Уикенд\". \r\n\r\n Влади Ампов-Графа е роден в София. Баща му е известният певец и композитор Кирил Ампов, който през 1981 г. създава вокалния дует „Акварел” заедно със съпругата си Антоанета. Три години по-късно заедно с Донко Аврамов основават групата „Спешен случай”, в чиято дискография се отличават емблематични песни като „Карай, Джони” и „Мама, татко и аз”. Кирил Ампов е инициатор на тв предаването „Хит минус едно”. Синът му Влади Ампов-Графа изключително много прилича на него и по работохолизма си, и по отношението си към семейството. Певецът е споделял, че би искал и се стреми да бъде и баща като своя. Да бъде приятел с децата си, така както татко му винаги е бил приятел с него и сестра му – художничката Нора Ампова. Като тийнейджър, Влади не си е представял, че ще има брада като баща си, но ето че в последно време все избягва самобръсначката. „Беше на концерта... Много му хареса. Със сигурност е горд. Аз съм още по-горд, че имам такъв баща. Прегърна ме и ми каза, че е било супер!”, сподели Графа миналата година след концерта си в зала „Арена Армеец”. Тогава, по време на мащабното шоу, певецът направи емоционално обръщение към майка си Тони Ампова, която почина няколко месеца преди събитието. „Майка ми много ми липсва. Тя не успя да доживее този момент, но аз я усещах през цялото време, че е с мен и знам, че тя е щастлива”,каза тогава Графа. За майка си той е казвал, че е „много силна и много вярваща жена” и по някакъв начин подкрепата й продължава да е с него. А баща му е „голям герой”. „Много странно нещо е животът. В един момент губиш майка си, в другия правиш най-големия удар в професионалната си кариера, какъвто беше „Арена Армеец”. Но аз вярвам, че родителите продължават да грижат за децата си, дори като ги няма. Ще разберем по-късно дали наистина е така, но аз все още усеща подкрепата на майка ми”, сподели наскоро Графа. \r\n\r\n Тъгата, болката са непоносими: „Мислех, че ще го преживея, но такива неща не се преживяват. Липсва ми много”. Емоциите си той претворява в музика. „Последната песен”, която е част от предстоящия му нов албум, е писана за последния ден, в който виждаш майка си. „Направих я за нея. За майка ми”, споделя Графа. Той усеща музиката за свое призвание съвсем малък. В това, разбира се, няма изненада, предвид, че е наследил таланта от родителите си. Именно те го подкрепят и напътстват в началото на кариерата му, а по-късно, когато се нарежда сред звездите на българската музика, силно се гордеят с успехите му. Те му подарят първия синтезатор, когато е едва на 11 години. „И тръгнах на уроци по пиано. Баща ми ми показа студиото си, как се работи и на 12 години вече го управлявах. Пускаше ме сам да си записвам. Запалих се да правя аранжименти, песни. Оттогава експериментирам, изпреварих времето и започнах по-рано да правя достатъчно добре музика”, връща се назад Графа. \r\n  \r\n \n\t\t\t\t\t\t", "date": "2018.12.10", "title": "Графа в разтърсваща изповед за най-голямата болка в живота му!"}
{"url": "http://www.bnews.bg/article/253398-amal_kluni_se_poyavi_s_bliznatsite_v_nyu_york", "text": "\n Амал Клуни бе заснета от папараци заедно с близнаците Ела и Александър в Ню Йорк. \r\n\r\n Въпреки финото си телесложение, адвокатът по човешки права Амал носи едногодишните близнаци на ръце. За близнаците това е рядка поява, тъй като майка им и баща им държат на личното си пространство. Децата бяха облечени с класически деним и кецове Adidas, както и еднакви плюшени мечета с червени шалчета. \r\n\r\n И докато Амал се бе погрижила с Ела да са със шапки, може би не толкова заради хладно време, колкото за разкош, Александър бе само с черно яке с качулка. \r\n\r\n Амал, която е смятана за модна икона, пък бе с високи боти на дебел ток, кожен панталон и дълъг елек с леопардов принт. \r\n\r\n По-рано тази седмица Амал и Джордж Клуни бяха на събитие на ООН, на което адвокатката бе удостоена със специална награда. От трибуната тя засегна важни проблеми, свързани със свободата на словото и човешките права. \r\n \n\t\t\t\t\t\t", "date": "2018.12.10", "title": "Амал Клуни се появи с близнаците в Ню Йорк"}
{"url": "http://www.bnews.bg/article/253417-politsiya_i_nap_napapliha_romskata_mahala_v_dupnitsa", "text": "\n Специализирана операция с участието на полицията, екипи на НАП, на областната агенция по контрол на храните, от регионалната здравна инспекция и общината започна тази сутрин в ромския кв. \"Гиздова махала\" в Дупница, съобщиха от областната дирекция на полицията. \r\n\r\n Проверяват се всички регистррани и нерегистрирани търговски обекти и пунктове в махалата за нерегламентирана тъговия и продажби.  \r\n\r\n 8 патрулни коли охраняват проверяващите екип, казаха очевидци. Подобна акция стана преди седмица и в 12-хилядния ромски кв. \"Изток\" в Кюстендил с участието и на жандармерия. Досега резултатите от акцията не са съобщени. \r\n \n\t\t\t\t\t\t", "date": "2018.12.10", "title": "Полиция и НАП напъплиха ромската махала в Дупница"}
{"url": "http://www.bnews.bg/article/253413-sadat_se_proiznese_velikobritaniya_mozhe_da_se_mahne_ot_es_bez_saglasieto_na_drugite_strani_chlenki", "text": "\n Съдът на ЕС постанови, че британското правителство може едностранно да промени решението си за напускане на общността, без да се консултира с останалите страни-членки. \r\n\r\n Решението на Европейския съд няма да спре Обединеното кралство да напусне ЕС, заяви британският министър на околната среда Майкъл Гоув - една от водещите фигури в кампанията за Брекзит.  \r\n\r\n Решението на Европейския съд идва ден преди ключовото гласуване по сделката на премиера Тереза Мей в парламента. \r\n\r\n Първи на новината реагира евроскептикът Майкъл Гоув, който заяви, че Великобритания не иска да остане в ЕС, за което са гласували 17,4 милиона британци, а това включва и прекратяване на юрисдикцията на Европейския съд. Гоув отбеляза, че Обединеното кралство ще излезе от ЕС на 29 март и гласуването на сделката на премиера утре ще се състои.  \r\n\r\n Той смята, че правителството може да спечели този вот. Кореспондентът на Би Би Си в Брюксел Адам Флеминг коментира, че решението на Европейския съд означава, че опцията за оставане в ЕС вече изглежда реална, но твърде много неща трябва да се променят в британската политика, за да се случи това, включително промяна във вижданията на правителството.  \r\n \n\t\t\t\t\t\t", "date": "2018.12.10", "title": "Съдът се произнесе: Великобритания може да се махне от ЕС без съгласието на другите страни-членки!"}
{"url": "http://www.bnews.bg/article/253410-misis_balgariya_evropa_anna_stefanova_razkri_taynata_na_krasivite_si_ustni", "text": "\n С променена визия се похвали миската Анна Стефанова. Третата по красота омъжена дама в Европа показа перфектни устни за имения си ден вчера. Анна решила да им придаде обем с резорбируем филър с хиалуронова киселина, който е с много добра структура и изглежда естествено. Според д-р Валянова, в чиито ръце се е поверила Анна, тя има големи, изразителни очи, което позволява и по-големи, сочни устни. Красавицата поставила първия филър през ноември и с оглед темпа му на усвояване от организма ще се подложи на още една корекция след месец. „Харесва ми как стои моят Teosyal Kiss - наистина натурално и подчертава фино устните ми. Не ми е нужно много гримиране, един гланц стига да изглеждам добре. Дермалните филъри Teosyal се произвеждат в Швейцария и в Хил клиник ги ползват от години, защото всички пациенти са много доволни от качеството“, хвали се Стефанова. \r\n \n\t\t\t\t\t\t", "date": "2018.12.10", "title": "„Мисис България - Европа“ Анна Стефанова разкри тайната на красивите си устни"}
{"url": "http://www.bnews.bg/article/253414-pet_sela_sa_bez_voda_zaradi_avariya", "text": "\n Пет села в Новозагорско и част от Сливен са без вода, съобщиха от ВиК-Сливен. \r\n\r\n Причината е авария на магистрален водопровод и извършване на ремонтни работи. \r\n\r\n Засегнатите от аварията села са Любенец, Любенова махала, Млекарево, Радецки и Бял кладенец. В Сливен е прекъснато водоподаването в южната част на кв. \"Дружба\" и в района на ул. Янко Сакъзов. \r\n\r\n Очаква се водоподаването да бъде възстановено до 16.30 часа. \r\n\r\n   \r\n \n\t\t\t\t\t\t", "date": "2018.12.10", "title": "Пет села са без вода заради авария"}
{"url": "http://www.bnews.bg/article/253412-borisov_da_chete_vnimatelno_koruptsiyata_e_osnovnata_prichina_za_nedoverieto_kam_institutsiite", "text": "\n Корупцията ерозира гражданския морал и е главната причина за недоверието към институциите. Това сочат данните от декемврийското национално представително изследване на Агенция \"АФИС\". Коментарът е въз основа на данни от национално представително проучване, осъществено от Агенция \"АФИС\" в периода 30 ноември - 4 декември 2018 г. Интервюирани пряко в домовете им са 1010 пълнолетни български граждани. \r\n\r\n Ето изводите от проучването: \r\n\r\n От пролетта насам наблюдаваме рязко увеличение на публично видимата борба с корупцията в особено големи размери. Заведени бяха дела срещу фигури, станали известни в епохата на Голямата приватизация като Баневи, Арабаджиеви, Стайкови, арестувани бяха инспектори и общински кмет по подозрение в изнудване за подкуп. Доколко, според общественото мнение, тези усилия дават ефект? \r\n\r\n На въпроса, \"Според вас, нараства, намалява или остава на същото ниво корупцията в България?\", през м. декември 58% отговарят, че нараства, а пет пъти по-малко - 11%, че намалява, а 32% смятат, че тя остава на същото ниво. \r\n\r\n Иначе казано, в съотношение 5,5 към 1 преобладава мнението, че корупцията в страната не само не намалява, но нараства. Същият въпрос е задаван в предишни национални изследвания на АФИС през отминаващата 2018 година и делът на отговарящите, че корупцията расте, се колебае в интервала 53-58%, докато обратното мнение се движи между 10 и 11%. \r\n\r\n Според Вас, нараства, намалява или остава на същото ниво корупцията в България? \r\n\r\n Нараства 57,8% \r\nНамалява 10,5% \r\nОстава на същото ниво 31,7% \r\n\r\n Причините за тази парадоксална реакция могат да се търсят в различни по дълбочина слоеве: оценка за правосъдието, политически пристрастия, мнение за социалното неравенство в страната. Да тръгнем от по-повърхностния план: \r\n\r\n Ако всички граждани са равни пред закона, институциите на правосъдието и правоналагането би трябвало да са \"на страната на добрите\". Въпреки това само 20% имат доверие в съдебната система като цяло, докато 68% не й се доверяват. Нещо повече, на молба да посочат до две сфери, в които е най-силна корупцията, 43% посочват правосъдието, 34% митниците, 24% здравеопазването, 19% полицията, 17% партиите, 17% администрацията на министерствата, 10% общинските администрации, 8% държавните фирми, 6% образованието и 2% други сфери. Вижда се, че самото правосъдие води в класацията. \r\n\r\n Новият орган - Комисията за противодействие на корупцията и за отнемане на незаконно придобитото имущество (КПКОНПИ), заедно със специализираната прокуратура и съд посегнаха на представата за недосегаемост на богати или натоварени с власт лица. Въпреки това, само 17% отговарят положително на въпроса, дали имат доверие на Комисията, а 66% заявяват, че нямат. \r\n\r\n Отчасти това се обяснява с амортизация на шумните публични акции. Тъкмо тази есен предишни дела от 2010 г. (срещу бившия военен министър Николай Цонев, тези по делата известни като \"Октопод\", \"Медузите\", \"Касоразбивачите\", лекари в родилното отделение в болницата в Горна Оряховица и др.) завършиха с фиаско във вид на оневиняване и присъди за обезщетения заради нарушение на правата на обвиняемите. И сега преобладава очакване за подобен резултат. На въпроса, Очаквате ли, че ще се стигне до присъди?\", 59% изразяват скепсис, че в крайна сметка ще бъде осъдено поне едно от разследваните лица. 30% очакват присъда да сполети само някои от тях. Едва 6% са на мнение, че ще бъдат осъдени всички. \r\n\r\n Възприятието за задълбочаване на корупцията в обществото е свързано с политическа ориентация, но не може да се сведе до партийни пристрастия. Сред хората, които биха гласували за ГЕРБ, позитивното възприятие има само лек превес (26% отговарят, че тя нараства, а малко повече - 30% смятат, че намалява, докато 42% не виждат промяна; съотношението е 1 към 1,2). По друг начин погледнато, почти цялото (70%) позитивно мнение е капсулирано в електората на управляващите. А сред неангажираните избиратели (отговорили с \"Други\", \"Не съм решил\", \"Не отговарям\", \"Няма да гласувам\"), оценката е дори по-негативна (60% смятат, че корупцията набира сила), отколкото средната за всички електорални групи. Тъй като голяма част от разкритията от изборите насам идват от депутати на БСП, очаквано потенциалният електорат на БСП е особено категоричен. Съотношението между двата отговора е 68% към 3% или 22 към 1). Така че разбивката по партии показва връзка в обратна посока: усещането за корупция не толкова е отражение на пристрастия, колкото обратно, \"размеква\" подкрепата за управляващите партии. \r\n\r\n Ред явления като корупция, покупка на влияние, въздействие на парично подплатените интереси върху властта и медиите имат общ корен в социалното неравенство и неизбежното му преливане в гражданско. При зрелището на сблъсък между правосъдие и хора, притежаващи капитал, възприятията се влияят и от репутацията на втория протагонист. Затова въпросът не е само морален, а включва и равносметка, доколко изобщо е била полезна за България политиката на приватизация и създадените от нея отношения между хората. \r\n\r\n При зададен въпрос, \"Доколко беше полезна приватизацията за България?\", само 3% отговарят, че тя е била изцяло полезна. Още 6% смятат, че е била предимно полезна. Противоположният полюс има много по-голяма тежест - 32% оценяват, че е била изцяло вредна и още 26% - предимно вредна. Диференцирана оценка според конкретния случай (\"понякога полезна, друг път - вредна\"), дават 23% от хората. Сумарно, 9% я смятат за изцяло или предимно полезна, а шест пъти повече (58%) - за изцяло или предимно вредна. \r\n\r\n Доколко беше полезна приватизацията за България? \r\n\r\n Изцяло полезна 2,6% \r\nПредимно полезна 6,3% \r\nПонякога полезна, друг път - вредна 23,3% \r\nПредимно вредна 25,8% \r\nИзцяло вредна 32,3% \r\nБез мнение 9,6% \r\n\r\n Очаквано, между въпроса за корупцията и този за приватизацията има статистическа връзка. Онези, които дават негативна оценка на приватизацията в много по-голяма степен мислят, че и корупцията нараства. В народното творчество това намира израз в рефрена \"За кокошка няма прошка, за милион няма закон\". \r\n\r\n Впрочем, за разлагащата връзка между материално и политическо неравенство предупреждава още класикът на гражданския либерализъм Жан-Жак Русо: \"Що се отнася до богатството - пише той - никой гражданин не бива да бъде толкова богат, че да може да купи другиго и никой толкова беден, че да се принуди да се продава\". \r\n\r\n Иначе казано, утопия е да се мисли, че прекаленото материално неравенство не води неизбежно и до политическо неравенство, че не ерозира гражданския морал и не заразява институциите. През последните десетилетия усещането за корупция и понижението на доверието към институциите вървят успоредно с растящо неравенство не само в България, но и в почти всички индустриализирани страни. В това отношение страната не само не е изключение, но е добра илюстрация за последиците от глобализацията, дерегулацията и материалното разслоение. Ако тези тенденции не претърпят обрат, властта и правосъдието все повече ще са част от причината, а не преградата пред корупцията. \r\n \n\t\t\t\t\t\t", "date": "2018.12.10", "title": "Борисов да чете внимателно: Корупцията е основната причина за недоверието към институциите!"}
{"url": "http://www.bnews.bg/article/253395-sinat_na_banev_se_ozheni_tayno_nikolay_mladshi_ne_iska_i_da_chuva_za_bashta_si", "text": "\n Николай Банев-младши наскоро се е оженил тайно от баща си. Младежът се е взел с родната дизайнерка Радостина Фотева, пише  \"България Днес\". Наследникът на Николай Банев и първата му съпруга Дочка Банева от години води война с мащехата си Евгения. След смъртта на майка си той е осиновен от Евгения, но преди години завежда дело и по официален път отказва да бъде нейно дете. След случилото се Евгения и неговият роден баща Николай му спират издръжката в Лондон, където Николай-младши следва икономика. \r\nПреди две години младежът се връща в България и започва работа в частна фирма във Варна. Николай Банев-младши не иска да има нищо общо с новото семейство на баща си. Съпругата му Радостина е известна дизайнерка на бижута. В социалните мрежи тя вече е сменила името си и вече носи фамилията на разследваното в момента семейство. Двамата не искат публичност, а Банев-младши не се е чувал с баща си от години. Според него и сестра му Раиса Иванова в резиденцията на фамилията в Бояна, която бе показана от МВР след ареста на Николай и Евгения във Франция, почти всички показани вещи всъщност са собственост на покойната им майка Дочка. \r\n\"В резиденцията Евгения и баща ми пренесоха и бялото пиано, което помня много добре, защото майка го купи за мен и ми нае учител по музика. Това пиано беше голям тормоз за мен, но изпитах още по-голям ужас, когато видях по телевизията баща ми да свири на него, а Евгения да му припява\", признава Николай. \r\nВойната в семейството започва през 2005 година, малко след смъртта на Дочка Банева. Според нейните наследници през своя офшорка Николай Банев се опитва да сложи ръка на дяловете от наследството на покойната си съпруга, които се полагат на родния му син Николай и на дъщерята на Дочка от първия й брак Раиса Иванова. Преди да почине, Дочка Банева е оставила в банка в Швейцария около милион евро. При завеждането на иска сумата е нараснала до 1 265 972 евро. Николай Банев и Раиса претендират и за голяма част от имотите на фамилията Банева, които са придобити по време на брака на Дочка и Николай. Според доведената дъщеря на Банев - Раиса, техните проблеми с правосъдието тепърва започват. \r\n \n\t\t\t\t\t\t", "date": "2018.12.10", "title": "Синът на Банев се ожени тайно! Николай-младши не иска и да чува за баща си "}
{"url": "http://www.bnews.bg/article/253407-vtori_severin_brutalno_iznasilvane_i_ubiystvo_na_70_godishna_zhena_v_byala_cherkva", "text": "\n Младеж на 18 години е задържан за брутално убийство с побой и изнасилване на 70-годишна жена в Бяла черква. Жестокото престъпление е станало на 6 декември, а сега от прокуратурата съобщават за задържаното лице. \r\n\r\n Окръжна прокуратура – Велико Търново ръководи досъдебно производство за изнасилване и последвала смърт на възрастна жена в град Бяла черква, съобщават от Апелативна прокуратура – Велико Търново. \r\n\r\n Прокуратурата е привлякла в качеството на обвиняем Д. Г. (на 18 години) за това, че на 6 декември 2018 г. в град Бяла черква се съвкупил с лице от женски пол - П. С на 70 години, като я принудил към това със сила, изразяваща се в нанасяне на удари с юмрук в лицето и притискане на устата и носа с ръка. Вследствие на действията на обвиняемия жената се е задушила, в резултат на което е настъпила смъртта ѝ. \r\n\r\n Извършеното престъпление представлява особено тежък случай – престъпление по чл. 152, ал.4, т.4 от НК, уточняват от обвинението. \r\n\r\n Тялото на жената е намерено в дома ѝ на 8 декември 2018 г. от нейна близка. \r\n\r\n С постановление на наблюдаващ прокурор на 9 декември 2018 г., извършителят на престъплението е задържан за 72 часа до довеждането му пред съда. От събраните доказателства по делото може да се направи обосновано предположение, че Д.Г. е извършил престъплението, в което е обвинен и което се наказва с лишаване от свобода от 10 до 20 години. Поради това Окръжна прокуратура – Велико Търново ще внесе в съда искане за вземане на мярка за неотклонение „задържане под стража“. Действията по разследването продължаван под ръководството на прокуратурата \r\n \n\t\t\t\t\t\t", "date": "2018.12.10", "title": "Втори Северин! Брутално изнасилване и убийство на 70-годишна жена в Бяла черква!"}
{"url": "http://www.bnews.bg/article/253415-kak_tryabva_da_plashtat_rabotodatelite_za_truda_po_praznitsite", "text": "\n При работа през празничните дни на служителя се полага допълнително възнаграждение. \r\n\r\n При 8-часова работна седмица и трудов договор, надницата и извънредният труд се умножават по две. Така, работникът получава до 400% повече, защото е работил на официален празник. \r\n\r\n Върху тази по-висока надница има данъци и осигуровки, които в нормален работен ден се дължат върху надницата ни, в почивен са върху сумата умножена по две или четири. На празник се заплаща минимум двойна надница, независимо как се отчита работното време”, заяви за БТВ Дина Христова от Главна инспекция по труда. \r\n\r\n Тя обясни, че при сумирано отчитане, когато празничните дни се падат работни по график, за този ден не се заплаща извънреден труд и допълнителното заплащане е до 200%. \r\n\r\n „Извънредният труд в празнични дни, когато не е в хипотезата на сумирано отчитане на работното време, трябва да бъде определен със заповед. Работниците трябва предварително да знаят, минимум 24 часа по-рано, че те ще работят на този ден”, допълни Христова. \r\n\r\n В сферата на услугите и промишлеността най-често се използва сумираното отчитане на работното време. Христова посочи, че по празниците няма сигнали срещу некоректни работодатели. \r\n \n\t\t\t\t\t\t", "date": "2018.12.10", "title": "Как трябва да плащат работодателите за труда по празниците?"}
{"url": "http://www.bnews.bg/article/253406-bobi_ragbista_slaga_roga_na_nikita", "text": "\n Скандалната Никита ще се бори тази вечер на финала в Big Brother: Most Wanted, а нейният любим мъж Борислав май и слага рога, пише HotArena. \r\nВместо да чака кротко вкъщи своята дама и да й засвидетелства любовта, за която тя толкова силно копнее, Боби Ръгбиста се впусна в среднощни авантюри столичен клуб. Плейбоят, който извади от нафталина връзката си със скандалната Златка Райкова, цяла нощ флиртувал с друга атрактивна плеймейтка - Нора Недкова, издават очевидци. \r\nБорислав е известен със залитането си по красиви жени и навикът му да флиртува с тях на публични места. Доказателство за това е снощната му снимка с неизвестна красавица в Мегами Клуб. Как ли ще приеме тези закачки влюбената Никита, ще разберем скоро. \r\n \n\t\t\t\t\t\t", "date": "2018.12.10", "title": "Боби Ръгбиста слага рога на Никита"}
{"url": "http://www.bnews.bg/article/253419-ronaldo_kani_mesi_v_italianski_otbor", "text": "\n Кристиано Роналдо смята, че Лионел Меси трябва да премине в италиански отбор. \r\n\r\n \"Може би малко ми липсва.. Играх в Англия, Испания, Италия, Португалия, в националния отбор, докато той все още е в Испания. Може би той се нуждае повече от мен. Бих се радвал, ако един ден дойде в Италия. Като мен, да приеме предизвикателството\", каза Кристиано. \r\n \n\t\t\t\t\t\t", "date": "2018.12.10", "title": "Роналдо кани Меси в италиански отбор"}
{"url": "http://www.bnews.bg/article/253411-i_mvr_se_pohvali_sas_sriv_v_sistemata_si", "text": "\n Възникнал е технически проблем при инсталиране на нова версия на автоматизираната информационна система.  Това е причината през днешния ден да бъде спрян достъпът  до Автоматизираната информационна система „Управление на наложени глоби по наказателни постановления и извършване на плащания по тях през Интернет, SMS, WAP“ и до Портала за електронни административни услуги – задължения по документи, издадени от Пътна полиция. \r\nДо отстраняване на проблема гражданите няма да могат да извършват съответните справки онлайн, ще бъде затрудно и административното обслужване на гишетата на пътна полиция в столицата и в цялата страна.  \r\n\r\n В момента експерти работят по отстраняването на проблема. МВР поднася  извинения за причиненото неудобство. \r\n \n\t\t\t\t\t\t", "date": "2018.12.10", "title": "И МВР се похвали със срив в системата си!"}
{"url": "http://www.bnews.bg/article/253394-naum_shopov_stene_pod_chehala_na_revnivata_tea", "text": "\n Под голям чехъл е звездата в \"Откраднат живот“ Наум Шопов-младши. \r\n\r\n Екранният д-р Тасев е ревнуван много от годеницата си Теа, издават близки до двойката. Красавицата не пуска Наум сам никъде, дори и когато той има ангажименти свързани с работата му. По време на турнето на лекарския сериал в Пловдив младият актьор се появи с Теа. Той единствен бе взел половинката си от останалите артисти. Чаровницата не отлепи поглед от любимия си и строго следя дали не му шарят очите към някоя апетитна мадама. Теа знае, че годеникът й е голям симпатяга и куп жени точат лиги по него, пише „България Днес“. \r\nДвамата са заедно повече от 5 години. В началото на връзката им Теа постоянно го ревнувала и му звъняла през час по телефона, докато не са заедно. Наум не смее да каже нищо на бъдещата си съпруга, тъй като много я обича и не може да живее без нея. Той се примирява, че е под чехъл, в името на любовта.   \r\n \n\t\t\t\t\t\t", "date": "2018.12.10", "title": "Наум Шопов стене под чехъла на ревнивата Теа"}
{"url": "http://www.bnews.bg/article/253403-agrion_finans_otchita_dvoyno_uvelichenie_na_iskaniyata_za_finansirane", "text": "\n В края на всяка календарна година малки фермери и големи земеделски стопани започват подготовка за подсигуряване на бизнеса си през следващия сезон. Голяма част от земеделците не получават субсидии, нямат дълга кредитна история  или достъпът им до банково кредитиране е силно ограничен, тъй като процедурите са тромави, а документацията, която се изисква от финансовите институции, е изключително тежка. Все повече земеделски производители търсят алтернативни източници  осигуряване на изгодно кредитиране, с което да финансират дейността си през следващата финансова година. Те разчитат изцяло на компании като „Агрион Финанс“, която да им помогне да развиват модерно и ефективно земеделие. \r\n\r\n  Дружеството, което е част от най-разпознаваемият земеделски бранд „Агрион“,  отчита двоен ръст на исканията за финансиране. Наблюдава се засилен интерес както от малки фермери, така и от големи земеделски производители. Компанията предлата специализирани финансови продукти, които изцяло отговарят на нуждите на агробизнеса. „Агрион Финанс“ предлага стандартни ипотечни кредити, кредити за оборотни средства и лизинг на земя. Информация за пълните условия на кредитите на „Агрион Финанс“ може да бъде намерена на сайта на компанията на адрес https://www.agrion.bg/bg/finance/. \r\n\r\n Предлаганите от Агрион финансови продукти са разработени така, че да подпомагат дейността, както на големите земеделски производители, така и на малките фермери. Това са част от причините поради от компанията регистрират шести месец подред стабилен ръст на отпуснатите искания за кредит. От фермерите не се търсят гаранти, бизнес-планове, баланси или други счетоводни документи. Единственото, което „Агрион Финанс“ иска като обезпечение е земеделска земя. Няма таван за финансирането, като се прилага индивидуален лимит за всеки кредитоискател, в зависимост от специфичните му нужди. Оценката на земята се извършва от висококвалифицираните експерти на компанията и е абсолютно безплатна за кредитополучателя. \r\n\r\n За всички, които искат да купят земя, без да плащат накуп за нея, „Агрион“ предалата до 100% финансиране при лизинг на земеделска земя. Моделът, който предлага компанията, е сериозно облекчение за земеделските производители, които искат да увеличат стопанствата си. По този начин те имат възможност да вложат свободните си парите в техника или по-качествени семена, което води до по-ефективно и модерно земеделие.  Оценката за имота се прави от експертите на „Агрион“ и е абсолютно безплатна за земеделските производители. \r\n\r\n Щастливи сме, че все повече начинаещи и малки фермери се обръщат към нашите продукти и ние им помагаме да започнат развиването на сериозно земеделие по европейски стандарти, казаха от „Агрион Финанс“. Условията и възможностите да финансиране са разработени така, че да обхващат максимално потребностите и изискванията на агросектора. \r\n \n\t\t\t\t\t\t", "date": "2018.12.10", "title": "\"Агрион Финанс\" отчита двойно увеличение на исканията за финансиране"}
{"url": "http://www.bnews.bg/article/253404-nov_tsenovi_shok_bulgargaz_iska_novo_poskapvane_na_prirodniya_gaz", "text": "\n Природният газ да поскъпне с 3 и половина процента от януари. Това искане внесе \"Булгаргаз\" в Комисията за енергийно и водно регулиране.  \r\n\r\n От регулатора вече съобщиха, че при подобно увеличение няма да се наложи промяна в цената на парното, топлата вода и тока. Очаква се Комисията да разгледа и одобри предложението на \"Булгаргаз\" до края на този месец.  \r\n\r\n През юли Комисията одобри поскъпване на природния газ с 10,81 % до 400,95 лв./1000 куб. м. или 37,79 лв./MWh (без акциз и ДДС). \r\n \n\t\t\t\t\t\t", "date": "2018.12.10", "title": "Нов ценови шок! \"Булгаргаз\" иска ново поскъпване на природния газ!"}
{"url": "http://www.bnews.bg/article/253409-deputati_na_valeri_simeonov_pozirat_s_arestuvanite_banevi_snimki", "text": "\n \r\nДепутатите Георги Колев и Йордан Апостолов от партията на Валери Симеонов са запечатили отношенията си с арестуваното за пране на пари семейство Баневи в интересни фотоси. Снимките са  публикувани на сайта на евразийска организация, чийто председател е арестувания Николай Банев. \r\n\r\n Припомняме, че депутатът Георги Колев бе представен в предизборната кампания като таен съветник на  Валери Симеонов, а Йордан Апастолов бе уличен от Сметната палата за недекларирани имоти и кредити за милиони левове. \r\n\r\n В средите на партия НФСБ никой не бе чувал за двамата новоизлюпени патриота и се чудеха как така случайни хора стават депутати. Вероятно тези фотоси дават отговор на част от тези загадки, а вероятно това са хората, които са осигурявали финансиране от черни каси на подсъдими олигарси? Бивши представители на НФСБ завяват, че отдавна са се съмнявали в нерегламентирани връзки на Симеонов с олигарси, поради което са свалили доверието си към него и са напуснали партията. \r\n\r\n Запознати твърдят, че миналото на въпросните депутати, както и това на Симеонов е по-интересно дори и от това на Баневи и би трябвало да представлява интерес за специализираната прокуратура. \r\n  \r\n\r\n \r\n \n\t\t\t\t\t\t", "date": "2018.12.10", "title": "Депутати на Валери Симеонов позират с арестуваните Баневи! (СНИМКИ)"}
{"url": "http://www.bnews.bg/article/253405-skandalat_se_razrastva_chuzhda_kompaniya_alarmira_za_obshtestvenite_porachki_na_karakachanov_v_mo", "text": "\n След разследването, в което  и опорочени обществени поръчки с доставката на храни за армията, и чужда компания алармира за далаверите в МО. \r\n\r\n Ако в условията на обществена поръчка бъде включено изискване за участие единствени на производители на храни от съответния регион, то също ще противоречи на принципа на равнопоственост и недопускане на дискриминация и принципа на свободна конкуренция, прогласени в член 2, ал. 1 от Закона за обществените поръчки (ЗОП). По този начин ще бъде ограничено участието на всички търговци на хранителни продукти, както от България, така и от страните в ЕС, както и на всички производители, с изключение на производителите от съответния регион. Това заяви представител на ДЗЗД Чех груп и участник в прекратената процедура за храни на МО Йосиф Новосад, цитиран от \"Блиц\", по повод изказването на военния министър Красимир Карачанов, с което даде заявка, че изхранването на БА ще се извършва само от местни производители. \r\n\r\n Изрично в член 10, ал. 1 от същия закон е упоменато, че \"кандидат или участник в процедура за възлагане на обществена поръчка може да бъде всяко българско или чуждестранно физическо или юридическо лице или техните обединения, както и всяко друго образувание, което има право да изпълнява доставки, съгласно законодателството на държавата, в която то е установено\". \r\n\r\n Ние сме производители на мляко и млечни продукти, меса и месни продукти и независимо от това нашето участие в поръчката беше осуетено, с нейното прекратяване, коментира Йосиф Новосад. \r\n\r\n Опитите да се лансират производители при методиките за оценка или критериите за допустимост бяха правени от МО за периода от 2004 до 2009 . Това доведе до спечелване на съответните поръчки от същите участници, както в досегашната процедурата. Всички ние разкрихме производства, създадохме работни места и това продължава и към настоящия момент, но министърът или съветниците около него решават да върнат нещо, което е отречено от преди 10 години. \r\n\r\n Подчертавам, че във всяка обществена поръчка могат да участват, както местни български фирми, така и чуждестранни, извършващи дейност на територията на ЕС. \r\n\r\n По отношение на цените, при които се доставят хранителните продукти, МО само беше определило максимална отстъпка в рамките на 10%, която може да оферираме от цените на САПИ. Независимо, какъв статут имаш, производител или търговец ти си длъжен да оферираш минимална цена до минус 10% от цената на САПИ. \r\n\r\n Настоящата процедура, прекратена от МО не отчита необходимите количества и асортимент на поделенията крайни получатели, а единствено състезанието е, какъв процент отстъпка ще бъде офериран. Затова, всякакви промени в личния състава на въоръжените сили и промяна в тяхното местонахождение не влияят на оценката на кандидата. Тази методика министерството само си е измислило и три години по-късно решава, че не му е изгодно, без да се съобрази, че именно за този период ние като производители сме поддържали нашите предприятия и сме осигурили работни места. \r\n\r\n От 2015 г. до днес всички военни хотели и военно-почивни домове извършват хранене в обектите си без да прилагат ЗОП, без да се съобразяват с изискванията на Закона за храните по отношение на проследяемост на качеството и безопасността им. Закупуват се храни от нерегламентирани доставчици и от такива, които нямат правно основание да извършват доставки в тези обекти. Голяма част от тези обекти са регистрирани по Закона за храните и подлежат на проверка от БАБХ. Защо досега нито един контролен орган не е установил нарушения при избора на доставчици? Защо тези, които са извършвали доставки не са били проверени? \r\n\r\n Късмет е, че до този момент няма натровени хора, но рискът за безопасността и здравето на клиентите остава. Липсата на контрол и проследяемост по цялата хранителна верига – от доставчик през кухните, подготвящи готова храна до крайния клиент представлява потенциална опасност за здравето на всеки военнослужещ. \r\n  \r\n \n\t\t\t\t\t\t", "date": "2018.12.10", "title": "Скандалът се разраства: Чужда компания алармира за обществените поръчки на Каракачанов в МО!"}
{"url": "http://www.bnews.bg/article/253393-sled_seriya_krokodili_nay_setne_krasiva_mis_balgariya", "text": "\n Най-после едно красиво и скромно българско момиче стана носителка на титлата „Мис България”. След миналогодишния позор с откровено грозната Тамара /онази, с големия нос, дето после коригира/, този път журито отличи достойна хубавица. \r\nСъстезателката по спортни танци Теодора Мудева грабна короната „Мис България 2018”. 17-годишната ученичка в бургаската английска гимназия е родом от Сливен, но от детските си години живее в морския град. Макар че има гадже повече от година, красавицата все още има вечерен час от родителите й – точно в 22 часа трябва да се е прибрала. Баща й е бивш полицай, а майка й – учителка, и държат доста строго наследничката си. Въпреки спечелената титла режимът, който й е наложен, нямало да се промени. Неин партньор в живота и в спортните танци е 20-годишният Димитър Дросев. Родителите одобряват връзката им. \r\nТеодора се записала в конкурса на шега, след като първо участвала в „Кралица на Бургас”. Според нея у нас имало много момичета, които са достойни за титлата „Мис България”, но не участвали в подобни конкурси, пише \"Уикенд\". \r\n„Мечтата ми е един ден да имам хубава кариера. Искам да уча право в България. Смятам, че ако един човек е целеустремен и амбициозен, той може да се реализира добре в страната ни и не е нунжо да емигрира”, признава новата „Мис България”, която получи короната от скандалната миналогодишна победителка Тамара Георгиева. За разлика от предишния конкурс, когато изборът на Тамара за най-красива българка отприщи вълна от недолство, а победителката отнесе куп подигравки заради дългия си нос, този път Теодора се хареса не само на журито, но и на публиката. Тя ще представи страната ни на международния конкурс „Мис Планета” в Тайланд догодина. \r\n  \r\n \n\t\t\t\t\t\t", "date": "2018.12.10", "title": "След серия крокодили - най-сетне красива Мис България"}
{"url": "http://www.bnews.bg/article/253392-zimen_shokov_tsenovi_udar_drastichen_skok_na_tsenite_zaradi_toka", "text": "\n Шоково поскъпване на основните стоки и храни заради по-високите цени на тока за бизнеса, прогнозират производители. \r\n\r\n През последните дни енергията за индустрията поскъпна няколко пъти. В момента цените на тока на българската енергийна борса са полудели. Някои от търговците на ток вече предоговарят условията за доставка с индустриалните си клиенти като от Нова година цените скачат двойно и тройно. \r\n\r\n Всяка стотинка отгоре върху цената на промишления ток, ще е удар за бизнеса, категорични са преработватели и производители. Още в началото на годината бизнесът предупреди за драстичен скок в цената на тока, който използва, с между 30 и 65%. Прогнозира се шоково поскъпване на основните храни и стоки, които купуваме с между 5 и 10% при крайния продукт. \r\n\r\n Най-сериозно ударът ще усети от производителите на хляб. Всеки процент отгоре в цената на тока веднага се усеща по веригата в пекарните. От забъркването на тестото, през втасването, до изпичането на хляба. \r\n\r\n „10% от стойността на всяка закуска и от стойността на всеки произведен хляб, е електрическата енергия”, заяви хлебопроизводителят Димитър Бешиков пред Нова телевизия. \r\n\r\n Затова, когато стотинките отгоре при енергията са много, сметката на Димитър Бешиков не излиза. \r\n\r\n „В момента работим на ръба. Вдигнаха се всички продукти. Няма как да сложим по-малко материал, да печем по-малко или да харчим по-малко електроенергия”, каза Бешиков. \r\n\r\n Сметката не приключва с по-високите разходи за ток, които се трупат при собственото му производство на хляб. \r\n\r\n „За да ни се подготвят суровините, които ние използваме – сирене, мая, маргарин, масло, брашно, производителите им също използват електрическа енергия, което означава, че и тяхната цена ще се оскъпи”, заяви Бешиков. \r\n\r\n Така, при шоковото поскъпването при тока на свободния пазар, сметката ще плати в крайна сметка потребителят. \r\n\r\n „Ще се вдигнат и цените на закуските. „Една баничка в момента струва 1.20 лв. Трябва да вдигнем цената й с 25 ст. и става 1.40 лв., което е много”, категоричен е Бешиков.  \r\n\r\n По-високите разходи вече пресмятат и месопреработвателите. Между 13 и 15 % от цената на всеки колбас на щанда идва именно от тока, изчисляват от бранша. \r\n\r\n „Увеличение при колбасите би имало с около 5 % от крайната цена. Ако кажем, че един колбас струва 10 лв, то увеличението ще бъде с около 50-60 стотинки”, допълни Атанас Урджанов от Асоциацията на месопреработвателите. \r\n\r\n „Нашият цикъл е непрекъснат. Ние сме принудени да продаваме дори и на загуба. В момента цените в сектора са такива, че продаваме под себестойност”, заяви собственикът на свинекоплекс Вихрен Димитров. \r\n\r\n При млечните продукти най-сериозно новите цени на тока ще се усетят при производството на кисели млека. Тъй като там отива най-много енергия, пресмятат преработвателите. \r\n \n\t\t\t\t\t\t", "date": "2018.12.10", "title": "Зимен шоков ценови удар: Драстичен скок на цените заради тока!"}
{"url": "http://www.bnews.bg/article/253400-tereza_mey_se_podkrepya_s_fastacheno_maslo_zaradi_stresa_okolo_brekzit", "text": "\n Тереза Мей призна, че дните преди решаващият вот за Брекзит в британския парламент във вторник са особено стресиращи, пише в. „Дейли мейл”.   За да се пребори с напрежението, 62-годишният британски премиер призна, че тайно си похапва фъстъчено масло, въпреки че страда от диабет. \r\n\r\n  „Едно от моите малки удоволствия, трябва да призная, е фъстъченото масло. Независимо дали е върху препечена филийка, или е само лъжичка. Но не прекалявам”, заяви тя.  Дори под стрес и да е сънувала кошмар, Мей не си позволява да се буди с крясъци. \r\n\r\n  „Ако се събудя и извикам „А-а-а-а-а”, вероятно няколко въоръжени полицаи веднага ще нахълтат в спалнята ми”, признава премиерът с усмивка. Припомняме, че съдбоносното гласуване за Брекзит, което трябва да е на 11 декември, но се заговори за евентуално отлагане. \r\n\r\n  Все още никой, дори най-близките сътрудници на британския премиер не знаят какво ще е нейното окончателно решение - ще отиде ли на гласуване в парламента при големи шансове да го загуби или ще поиска отлагане и евентуално подобряване на условията за излизане от ЕС. \r\n  \r\n \n\t\t\t\t\t\t", "date": "2018.12.10", "title": "Тереза Мей се подкрепя с фъстъчено масло заради стреса около Брекзит"}
{"url": "http://www.bnews.bg/article/253399-nay_posle_spirat_vip_bradar", "text": "\n Догодина може и да няма „ВИП Брадър”, мълви се усилено в медийните среди. Причината са крайно незадоволителните резултати на риалити шоуто този сезон. \r\nТе са доста под очакваните от Нова телевизия. Предаването едва сега започна да трупа рейтинг, който обаче не може да компенсира слабия период между 20 септември и 20 ноември. Шоуто гълта над 3 милиона лева от бюджета на Нова телевизия и догодина най-вероятно телевизията ще си спести този разход. Сумата може да бъде похарчена за поне 2 други мащабни риалити шоута, или за 3 сериала, както най-вероятно и ще стане, коментират в бранша. \r\nБосовете на канала предвиждат да направят почивка от една година и да пуснат в ефир предаването през 2020-а. Вместо „ВИП Брадър” идната есен може да има сезон на „Деннсинг старс” или „Х Фактор”. \r\n \n\t\t\t\t\t\t", "date": "2018.12.10", "title": "Най-после! Спират  „ВИП Брадър”! "}
{"url": "http://www.bnews.bg/article/253386-skandalno_karakachanov_nad_zakona_mo_e_izharchilo_31_mln_leva_za_hrana_na_armiyata_bez_obshtestvena_porachka", "text": "\n Сагата с изхранването на военните започва през лятото на 2015 г. Армията остава без доставчик на храна, след като договорът на тогавашния изтича, съобщи в свое разследване БТВ. \r\n\r\n Стартира процедура за нова обществена поръчка. Прогнозната стойност е близо 26 млн. лв. без ДДС – точната сума е 25 898 608 лв. \r\n\r\n Тя е за доставка на храни и напитки за всички военни формирования, хотели, почивни станции и военни клубове. Упълномощен да възложи процедурата е министърът на отбраната. Година по-късно министерството класира само 7 от участвалите 18 кандидати. \r\n\r\n И така започва войната   \r\n\r\n Следват жалби на декласираните кандидати пред Комисията за защита на конкуренцията (КЗК), впоследствие и пред Върховния административен съд (ВАС). Тогава министър на отбраната е Николай Ненчев. \r\n\r\n „По мое време беше невъзможно да намерим път за решаването на този сложен казус”, твърди Ненчев. \r\n\r\n В закона за отбраната и въоръжените сили е предвидено на военните да се осигурява безплатна храна и напитки. \r\n\r\n Една от тогавашните вътрешни наредби на министерството обаче дава на Ненчев изход от кризата. Документът позволява изплащането на левова равностойност на менюто за всеки военен. \r\n\r\n „Тогава бяхме създали вътрешна организация. Тоест тези средства се внасяха в обща каса и се разпределяха и се стараехме до голяма степен да откликнем на нуждите, тоест да спазим този норматив. Пак казвам – извън рамката на закона”, уточни Ненчев. \r\n\r\n Механизмът се запазва и по време на служебния министър Стефан Янев. Въпреки че от края на 2016 г. законът е променен. В него вече изрично се казва, че при занятия, учения, тренировки и лагери на военнослужещите се осигурява безплатна храна и напитки, а не пари. И до днес от обществената поръчка за доставка на храна и напитки е висяща.  \r\n\r\n \r\nКандидатите да хранят армията? \r\nИвайло Пандов е собственик на една от фирмите, които искат да снабдяват армията. Неговото дружество е сред обжалвалите процедурата по избор на изпълнител на обществената поръчка. Убеден е, че сега парите за храна се харчат на тъмно.  \r\n„Парите, които се предоставят на Министерството за хранене, се харчат по нерегламентиран начин. Продукти се купуват от където решат, без правила, без санитарен контрол, тъй като голяма част от обектите за хранене не са под прекия контрол на Агенция по храните, тоест те не могат да осъществят пряк контрол вътре – кой какво прави. \r\n\r\n Те в момента какво правят – събират парите на военнослужещите под някаква форма, дали чрез дарения, дали чрез протокол и отиват пак в хипермаркета или съответната борса и купуват продукти. Нито е ясно на какви цени, нито на какво качество или кой ги продава. Не е проблемът в храненето, проблемът е, че то е незаконно”, коментира Пандов.  \r\n\r\n В рамките на три години Министерството е похарчило милиони без обществена поръчка.  \r\n\r\n „До момента – 30 октомври, сумата е 30 980 555 лв… без ДДС\" \r\n\r\n 30 милиона сте похарчили без обществена поръчка, пита репотрерът Каракачанов, който отговаря така: \"А вие какво ми казвате, че войската не трябва да яде? \" Агент Шиши отказва за признае, че парите са изхарчени без обществена поръчка: \"Напротив, аз ви казвам друго, а вие не ми казвате нищо. По-малко пари са похарчени и са похарчени абсолютно законно\", настоява нагло Каракачанов. \r\n\r\n Запитан как точно той обяснява: \" Да ви попитам в казуса, в окйто се намираме, по изключенията, които съществуват в този закон\", при което бе прекъснат с пореден въпрос как е защитена прозрачността на публичните средства, Кракачанов моментално отклони темата: \"Този въпрос защо го задавате на мен?Какво предлагате да направя? Войската е хранена до 4 май 2017 г., ставам министър иказвам - няма да ви храним. Ще чакаме някой да дойде да прибере 31 милиона, това ли предлагате… Законът е изпълнен. Няма никакво нарушение на закона. \r\n\r\n  Прогнозата на поръчката беше 31,78 млн. лв. Аз ви казвам, че са похарчени по-малко пари. И това са пари, предвидени по закона, като порцион на войника. Вие какво предлагате да оставим войската без храна три години, защото осем фирми се обжалват една друга! Къде е нарушението на закона?”, пита настоящият министър на отбраната Красимир Каракачанов.   \r\n\r\n Командирите са принудени да нарушават закона \r\n\r\n Всъщност именно заради висящата обществена поръчка командирите твърдят, че са принудени да нарушават закона, откровен е началникът на Военноморските сили контраадмирал Митко Петев. Той е изправен пред тежък избор всеки път, когато подчинените му влизат на учение или мисия в морето. \r\n\r\n „Командирите са изправени пред една страшна дилема – или да нарушат закона и да не осигурят безплатната храна, което никога не биха си го позволили, или да я осигурят на нерегламентиран нормативно път, което отново е нарушение на закона”, обясни контраадмирал Петев. \r\n\r\n Ситуацията е изключително тежка и трагична. Ако корабът не влиза в чуждо пристанище, фактически екипажът ще излезе и ще се върне без да има храна. \r\nА, ако трябва да изпълняват стриктно закона при учения в наши води, тогава военнослужещите ще трябва да се качат на борда с храна от вкъщи. \r\n\r\n „Още по-тъжното е, че няма начин, по който да бъдат обезвъзмездени финансово за това, че не е осигурена храната. Абсурдът е достатъчно голям, за да можем да правим какви ли не предположения. Още повече, че корабният устав забранява на борда на кораба да се внася храна или хората сами да си приготвят храната”, допълни Петев..  \r\n\r\n Как се заобикаля законът? \r\n\r\n Намерена е вратичка, за да се избегнат трагичните сценарии, които командирът на ВМС описва. \r\n\r\n Каракачанов скача срещу обжалванията на обществените поръчки:\" Да не съм обжалвал аз или вие? Обжалва ли са фирмите, които са си отворили устата да лапнат едни 30 милиона. Пускани са обществени поръчки до 30 хил. лв. По ЗОП до 30 хил. лв. са правени обществени поръчки, което е абсолютно законно изключение, и са хранени войниците. Договорите са много, естествено, че са много – те не могат да са един или два”, признава Каракачанов. \r\n\r\n „Ето това е чиста проба заобикаляне на закона. Това е чиста проба заобикаляне на закона”, коментира Грета Ганева, адвокат и дългогодишен експерт по казуси, свързани с обществени поръчки. \r\n\r\n Тя напомня, че заобикалянето на закона от римско време насам се счита за състояние, в което със законни средства постигаш забранени от закона цели. Такива заобикалания на закона се считат за нищожни, те са правово не съществуват. Макар формално да има договор, заобикалането на закона е от такава степен на незаконосъобразност, че се счита за правно нищо. Впрочем има регламенти, които са свързани  - регламент на ЕС, който е свързан с разходване на публични средства в обществени поръчки. Такъв тип заобикаляне на закона изрично се сочи и в доклади, че е недопустим, подчерта адвокат Ганева. \r\n\r\n Красимир Каракачанов обаче е категоричен, че няма заобикаляне на закона. Признава също, че е безсилен: „Айде да ви попитам какво трябва да направим? Аз казвам, че няма какво да се направи. Или трябва да храним войниците или да разпуснем армията”. \r\n\r\n Репортерът на БТВ отново го попита как  министерството е изхарчило  31 милинона лева без обществени поръчки, Каракачанов отговори нагло: \"Много просто. Кой ви казва, че няма прозрачност? Откъде го измислихте, че няма прозрачност?\", продължи да се прави на ударен Каракачанов, но отново без да дава никакъв конкретен отговор или аргумент в покрепа на несъстоятелната си теза и поиска гаранция от репортера на телевизията.\"Каква продедура да направите, като ти си в процедурата, която се обжалва, ти си в задънена улица, обясни как стават нещата Каракачанов. \r\n\r\n Имало е решение на проблема в рамките на закона \r\n\r\n Всъщност месец след встъпването в длъжност на Каракачанов 3-членен състав на ВАС дава решение на министъра – обжалваната процедура по обществената поръчка да продължи. Връща преписката на възложителя за продължаване на процедурата до етапа на последното законосъобразно действие. Рещението е окончателно. \r\n\r\n Следва молба от министерството за тълкуване на това решение. И отговора на съда: \r\n\r\n \"В случая не се налага тълкуване, а по-задълбочен правен анализ от възложителя на правните последици от касационното решение.\" \r\n\r\n \"С думи прости това означава - направете един правен анализ, вижте точните процедури, които нашето законодателство изисква, и си свършете работата\", разяснява адвокат Ганева думите на съда. \r\n\r\n Април тази година и 5-членен състав на ВАС окончателно потвърждава - процедурата по избор на изпълнител на обществената поръчка да бъде продължена. Жхвърля искането на влязло в сила решение от 13 юни 2017 г. Решението не подлежи на обжалване. \r\n\r\n \"Вие като министър от изпълнителна власт, над решението на ВАС ли сте\", пита БТВ Каракачанов, а той отговаря с въпрос: \" А кое е решението на ВАС?\" \r\n\r\n Оказа се, че решенията са няколко, а агент Шиши продължи нервно да пита откъде репортерът е измислил това, за което го пита. \"Не съм над решението, но кое решение цитирате?\", продължи да упорства военното вице. \r\n\r\n Тогава му бе цитирано решение на ВАС от 16 април тази година пред петчленен състав. \"Ние сме абсолютно в правото си да прекратим тази поръчка. Къде в закона пише, че съдът може да отваря оферите? Това в кой закон го пише? Казвам, че офертите бяха върнати отворени\", заяви Каракачанов, без да има намерение да отговори защо не са спазили процедурата, както е решението на съда. \r\n\r\n Това поставя въпросът дали конкурсът не е бил опорочен. \r\n\r\n В последното си решение по казуса от април тази година, върховните съдии пишат точно обратното: \"Решаващият тричленен състав не е отворил ценовите оферти на посочените участници, а единствено е констатирал, че в представения плик №3 се съдържат запечатани пликове с ценови оферти по отделните обособени оферти. \r\n\r\n \"Ако ще си изнасяме лекции по право..\", опита се да контрира водещия Каракачанов. \"Всяко действие, което е предприето, е следвие на решениее на няколко дирекции\", обясни още той. \"Аз ви говоря неща, вие се опитвате да ме обвините в буквоядство, разсърди се обемният министър на водещия. \r\n\r\n В крайна сметка не отрече наличието на решение на съда, но поясни, че министерството на отбраната е в законното си право след забавяне от 2-3 години, да прекрати тази обществена поръчка. \"Извинявайте, аз не съм юрист, на кого да се доверя? Трябва да се доверя на хората, които виждат правно норматевно тези неща.\", прехвърли топката към други военният министър. \r\n\r\n \"След като ВАС два пъти ви казва: \"Продължете процедурата\", и трети път петчленен състав казва:\"Оставяме в сила онова решение от юни месец, нужен ли ви е правен експертен съвет на това?\", го попита репотретът на БТВ. \r\n\r\n \"Не, не ми е нужан правен експертен анализ\", призна Каракачанов. \r\n\r\n Вместо да продължи процедурата от последното законосъобразно действие, както постановява съда през август, министърът я прекратява. Един от мотивите: \"Има промяна в Закона за обществените поръчки\", аргументира се агент Шиши. \r\n\r\n „Такъв мотив не може да съществува или поне е просто несериозно. \r\n\r\n Заварените поръчки действат по реда на законодателството, действало към момента на откриването. Промяна в законодателството не става причина за прекратяване на обществената поръчка по никакъв начин”, е мнението на адвокат Грета Ганева. \r\n\r\n КЗК отхвърля решението за прекратяване на процедурата през септември, а преди седмица министърът прекрати конкурса отново. Този път с други мотиви, водещият от които е: „Липсата на бригада „Специални сили” в Споразумението не дава възможност да се достави храна за това юридическо лице”.  \r\n\r\n Законът обаче дава право на Бригада „Специални сили” да проведе отделна обществена поръчка за храна за собствените си нужди, именно защото е юридическо лице със собствен бюджет.  \r\n\r\n „Целият проблем е битката на едни търгаши в България да приберат 31 млн. лв. от бюджета на армията, аз няма да го допусна. Ама каквито и да е казуси, казуистики, каквито и доноси да се пускат, аз няма да го допусна…  Ние сме спазили закона и сме се опитвали с възможностите му да храним войската, това го правят трима министри поради нуждата от ситуацията в която се намираме”, твърди военният министър. \r\n\r\n По думите му всичко се върти около това една фирма да спечели тази поръчка и това се виждало чрез лобиране в комисията по отбрана. Като виждам кой напъва, кой лобира в комисията по отбрана, аз не съм сляп, подчерта Каракачанов. \"Писмата, които пише въпросната фирма, аз не заня, че е победител, аз си задавам въпроса откъде знае, че е победител тя? Пликовете са отваряни.\", продължи да упорства Кяаракачанов.  \r\n\r\n \"Една фирма се активизира да атакува министерството\", твърди Каракачанов. \r\n\r\n Подозрения корупционна схема \r\n\r\n Ивайло Пандов твърди, че подозира корупционна схема зад отказа на министъра да изпълни решението на съда. Твърди, че декласиран участник от процедурата в момента доставя храна на армията, което ще спре да се случва, ако настоящата поръчка бъде продължена, както изисква съда. \r\n\r\n „Въпросното дружество извършва тази дейност абсолютно незаконно. То е отстранено със съдебно решение от процедурата, така че всеки един лев, който влезе в тази търговска верига, е добре дошъл. Тоест той няма как, ако до края проведат процедурата, отново да отидат до тази търговска верига”, смята Пандов. \r\n\r\n „Това е индикатор за корупционни действия. Конкуренцията в такъв случай е изцяло пренебрегната и се договарят условия такива каквито биха били изгодни. Но не с критерии, изгодни спрямо пазара. А изгодни за онези, които договарят”, казва и адвокат Ганева. \r\n\r\n Попитахме въпросната компания дали в периода 2015 – 2018 г. е доставяла храна на поделения или хотели и почивни бази на армията. Оттам нито потвърдиха, нито отрекоха. Отговориха, че не обсъждат търговските си взаимоотношения с потенциални или съществуващи клиенти. Същият въпрос зададохме и на министъра. \r\n\r\n „Убеден съм, че са много фирмите, може би и те са доставяли, може би. Не съм сигурен. Лесно ще я направим справката, в рамките на 48 часа ще я имате”, обяви военният министър.  \r\nПо всичко личи, че казусът скоро няма да бъде решен – омагьосан кръг и война за 30 млн. лв. пари на данъкоплатеца. \r\n\r\n \"Схемата, по която е предвидено да се храни армията, ще я направи всеки едни министър-заложник\", оправда се Каракачанов. \r\n\r\n Днес, въпреки съдебното решение, в ход е ново прекратяване на процедурата, което може би ще бъде последвано от жалба през КЗК, а вероятно след това и пред съда. Това гарантира поне още година пари за храна на армията да се харчат по този начин. \r\n\r\n \"Когато законодателдството не се спазва точно от Министерство на отбраната, е много опасно.\", каза бившият министър Ненчев. \r\n\r\n \"Тази поръчка е в сила, има съдебни решения по нея е те трябва да бъдат изпълнени.\" отсече Пандов. \r\n\r\n \"Висяща ппроцедура на повече от три години е не просто странно, то е недопустимо.\", заключи адвокат Ганева. \r\n\r\n Скандалният случай коментира и евродепутатът Николай Бареков: \r\n\r\n *Публикуваме без редакторска намеса. \r\n\r\n \"Закован! Прехваленият вицевойвода изхарчил 31 милиона без обществена поръчка за “храна за войската”. Същият отказва да спазва закона и нарича спазването на законите и решенията на съда “буквоядство”. Абсолютно на тъмно, без поръчка и в полза на един субект. Същият вместо да му турят прангите като Иванчева за грандиозна корупция се кани да опука 4 милиарда, 4 000 000 000 за оръжия?! Видимо прехваленият от поръчковите журналисти и социолози си изпусна нервите извън контрол по бтв. Пфу! Прокуратурата? Ако се забавите още малко, ще се гръмне в главата насред столицата вице”войводата”...\" \r\n \n\t\t\t\t\t\t", "date": "2018.12.10", "title": "СКАНДАЛНО: Каракачанов над закона! МО е изхарчило 31 млн. лева за храна на армията без обществена поръчка!"}
{"url": "http://www.bnews.bg/article/253408-pravoslavni_miryani_sadyat_valeri_simeonov", "text": "\n \r\nПравославни миряни съдят Валери Симеонов за обидите, които отправи публично на 07.03.2018 г. от ефира на БНТ срещу руския патриарх Кирил. Обидите, които Симеонов отправи срещу главата на най-голямата православна църква, доведоха и до скандал в коалицията \"Обединени патриоти\". Припомняме, че Волен Сидеров поиска от Симеонов да се извини публично, но тогавашният вицепремиер не го направи. \r\n\r\n Днес в 14.30 ч. Софийски районен съд трябва да даде ход на дело 18199/2018 г. срещу Валери Симеонов. Интересен факт е, че насрочването е предшествано от няколко акта на 157 съдебен състав, чрез които на практика се опорочава принципът на равнопоставен и справедлив съдебен процес. \r\n\r\n Според определение на съда е отказал да бъде предоставен записът от БНТ на участието на Симеонов когато е изрекъл обидите срещу патриарх Кирил. Съдът почти е отхвърлил и възможността на ищците да докажат обидите и клеветите изречени от Симеонов. Интересен факт е още, че има пълно медийно затъмнение по това дело и Би Нюз е единствената медия, която дава гласност на този публичен процес. \r\n\r\n Как ще се развие делото предстои да разберем от днешното заседание. \r\n  \r\n \n\t\t\t\t\t\t", "date": "2018.12.10", "title": "Православни миряни съдят Валери Симеонов"}
{"url": "http://www.bnews.bg/article/253387-vizhte_raztarsvashti_podrobnosti_okolo_ubiystvoto_na_reyndzharkata", "text": "\n Окръжният прокурор на Пловдив - Румен Попов разкри какви са последните подробности покрай зверското убийство на рейнджърката Десислава Стоянова, което потресе Подбалкана. \"Двамата се скарали, защото Десислава му дала автомобила, за да се ремонтира, а той го дал за скрап. Изключваме сексуален мотив за извършване на убийството. Остава основната версия са неуредените финансови отношения заради автомобила на убитата. Днес предстои внасяне на искане за постоянно задържане на обвиняемия в съда\", каза той пред Нова тв. \r\n\r\n \"Извършен е нов оглед, открити са дрехите на убитата. Изясняваме основния механизъм за извършване на убийството. Смъртта е настъпила след нанасяне на удари по лицето\", заяви Попов.   \"Убиецът и жертвата са били приятели, но не са имали сексуална връзка. Той бива дисциплинарно уволнен през 2011 година, защото извършва ПТП под влиянието на алкохол\", разкри още окръжният прокурор. \r\n\r\n \"Търсил е съдействие от негов роднина, който работи в МВР, но не е искал от него да прикрива престъплението му\", добави Попов. \"Толкова време не е била информирана полицията в случая и изчезването на Десислава Стоянова, защото не е имало основание да се счита, че тя е убита. Извършителят Светослав Каменов призна, че я е убил, как го е направил, но не е казал какъв е мотивът за действията му\", завърши експертът.  \r\n  \r\n \n\t\t\t\t\t\t", "date": "2018.12.10", "title": "Вижте разтърсващи подробности около убийството на рейнджърката!"}
{"url": "http://www.bnews.bg/article/253390-makron_shte_pravi_obrashtenie_kam_protestirashtite_izmislil_merki_za_niskite_zaplati", "text": "\n Френският президент Еманюел Макрон ще направи днес обръщение към сънародниците си в опит за излизане от кризата, породена от движението на \"жълтите жилетки\".   \r\n\r\n Президентът ще представи конкретни и незабавни мерки тази вечер в 20 часа местно време. Мюриел Пенико, министър на труда, отхвърли възможността сред мерките да е увеличаване на минималната работна заплата, каквото е едно от исканията на \"жълтите жилетки\".  \r\n\r\n Макрон ще се срещне през деня с представители на синдикатите, на работодателите и на местните власти, уточнява БТА. В събота за четвърти път \"жълтите жилетки\" организираха протести на национално ниво. Над 125 000 души излязоха по улиците на френските градове, за да поискат по-висок жизнен стандарт. Протестиращите упрекват Макрон, че облагодетелства елитите и се опитва да модернизира френската икономика прекалено бързо.  \r\n\r\n За поредния протест във Франция бяха разположени близо 90 000 членове на силите на реда. Близо 1000 души, от които почти 100 непълнолетни, бяха задържани след протестите в Париж. Повечето от арестуваните са мъже под 40 години, дошли в столицата от различни райони на страната, за да протестират. Много от тях бяха задържани заради носене на оръжие, като например ножове или предмети, които могат да причинят нараняване.  \r\n\r\n Щетите, причинени от вандалщините в Париж, се оценяват на 10 млрд. евро.  \r\n \n\t\t\t\t\t\t", "date": "2018.12.10", "title": "Макрон ще прави обръщение към протестиращите, измислил мерки за ниските заплати"}
{"url": "http://www.bnews.bg/article/253391-ot_banevi_sa_postradali_direktno_10_000_dushi", "text": "\n Над 10 000 души са пострадали директно от действията на Николай Банев.  \r\n\r\n Той наистина е нарицателно за българската приватизация. Това, което се случи в неговите предприятия, няма аналог, заяви президентът на КНСБ Пламен Димитров.   \r\n\r\n В касата на „Полимери” - Девня има 6 млн. долара, допълни той и уточни, че Банев е придобил завода за жълти стотинки. Тогава там работеха 2000 души. Това са драматични човешки съдби, които през всички тези години, всички управляващи не виждаха, допълни Димитров. \r\n\r\n Адвокат Марин Марковски уточни, че има разлика между притежател на сметка и контролиращ сметка. \"Възможно е в свободният свят на бизнеса даден бизнесмен да контролира сметка, която е собственост на друг. Разликата между притежавате и контролирате е много голяма\", обясни адвокатът. Присвояване, пране на пари, офшорни сметки – всичко това подлежи на доказване с документи. Когато документите говорят и адвокатите мълчат”, посочи той, съобщи Офнюз. \r\n \n\t\t\t\t\t\t", "date": "2018.12.10", "title": "От Баневи са пострадали директно 10 000 души"}
{"url": "http://www.bnews.bg/article/253385-sedmitsata_zapochva_s_magli_i_niski_temperaturi", "text": "\n Днес започналото от запад заоблачаване ще обхване страната. Преди обяд на места в низините и котловините ще бъде мъгливо. Още преди обяд в западните райони ще започнат слаби валежи, които до вечерта ще обхванат и Североизточна България. \r\n\r\n В равнините ще превалява дъжд, в планинските райони – сняг. С умерен, след обяд и временно силен северозападен вятър ще нахлува студен въздух, температурите ще се понижават и максималните ще бъдат между 3° и 8°. Това сочи прогнозата на дежурния синоптик Красимир Стоев в сайта на НИМХ. \r\n\r\n Атмосферното налягане е значително по-ниско от средното за декември - след обяд ще започне да се повишава. Над планините ще преобладава облачно време, на места със слаби превалявания от сняг. Ще духа силен север-северозападен вятър и ще нахлува студен въздух. Температурите ще са понижават и към 14 ч. на височина 1200 метра ще е около 3°, на 2000 метра – около минус 3°. \r\n\r\n Над Черноморието ще е предимно облачно, след обяд главно по южното крайбрежие ще има слаби валежи от дъжд. Ще духа слаб до умерен вятър от запад-северозапад, който вечерта ще се усили. Максимална температури на въздуха: 5-8°. Температурата на морската вода е 9°. Вълнението на морето ще е 2 бала.  \r\n \n\t\t\t\t\t\t", "date": "2018.12.10", "title": "Седмицата започва с мъгли и ниски температури"}
{"url": "http://www.bnews.bg/article/253389-valnata_ot_protesti_se_zasilva_na_ulitsata_izlizat_i_pchelarite", "text": "\n Пчелари от цялата страна излизат на протест пред Министерство на земеделието, храните и горите. Основните им искания са да бъде изплатена държавна помощ \"de minimis\" заради ниските добиви и загубите през тази година и да се уреди трайно субсидиране в сектора. Настояват за 40 лв. обезщетение на пчелно семейство, а не за отпуснатите от министерството 5 лв. \r\n\r\n Пчеларите искат да узнаят и какво се прави за ограничаване на използването на пестициди в земеделието, основна причина за измирането на пчелите. \r\n\r\n Протестът е по повод многобройните нерешени проблеми в сектора, искаме подпомагане по схемата \"de minimis\". Отпуснатата сума не удовлетворява пчеларите. Това заяви в сутрешния блок на БНТ Михаил Михайлов, председател на Обединения пчеларски съюз. \r\n\r\n Другият проблем, за чието решаване настояват пчеларите, е да могат да бъдат субсидирани всички регистрирани пчелни семейства през новия програмен период. \r\n\r\n Проблемът с отравянето на пчелите е голям, хиляди загиват при използването на опасни пестициди. Затова пчеларите настояват и да се създаде акредитирана лаборатория, която да прави анализ. \r\n\r\n Обединението на всички дружества говори за сериозността на проблема. Това коментира Добрин Добрев, председател на Съюза на пчеларите в Добрич. Ние сме единствените земеделски стопани, които нямат равностойно подпомагане, каквото имат всички останали, допълни Добрев. \r\n \n\t\t\t\t\t\t", "date": "2018.12.10", "title": "Вълната от протести се засилва - на улицата излизат и пчеларите!"}
{"url": "http://www.bnews.bg/article/253388-sadat_na_es_se_proiznasya_za_brekzit", "text": "\n Очаква се Съдът на Европейския съюз да се произнесе днес дали Великобритания може едностранно да се откаже от Брекзит, информира БНР. \r\n\r\n Миналата седмица генералният адвокат на Съда прецени, че Лондон има право да спре процеса. \r\n\r\n Европейският съд беше сезиран от група шотландски политици за постановяване на тълкувателно решение до каква степен Обединеното кралство може само да се откаже от Брекзит. Вчера британският премиер Тереза Мей отхвърли спекулациите, че ще отложи гласуването на споразумението с Евросъюза и потвърди, че вотът на британския парламент ще бъде утре. \r\n\r\n   \r\n \n\t\t\t\t\t\t", "date": "2018.12.10", "title": "Съдът на ЕС се произнася за Брекзит"}
