{"url": "http://www.bnews.bg/article/257785-tir_otnese_mantinelata_na_patya_ruse_razgrad", "text": "\n ТИР отнесе мантинелата на пътя Русе-Разград. Инцидентът е станал днес следобед, малко след отбивката за село Щръклево. \r\nТежкотоварен автомобил, движещ се в посока Русе се е ударил в мантинелата и е спрял в дере. \r\nНяма данни за пострадали хора. Вследствие на инцидента, част от товара на ТИР-а се е разпилял.Екипи на Пътна полиция регулират движението в участъка. \r\n \n\t\t\t\t\t\t", "date": "2019.03.05", "title": "ТИР отнесе мантинелата на пътя Русе-Разград"}
{"url": "http://www.bnews.bg/article/257777-neymar_kuponyasva_na_karnavala_v_rio_dokato_pszh_se_gotvi_za_macha_s_yunayted", "text": "\n Докато съотборниците на Неймар в \"Пари Сен Жермен\" (ПСЖ) се подготвят за мача в сряда срещу \"Манчестър Юнайтед\" в Шампионска лига, той се радва на започналия миналата седмица карнавал в Рио де Жанейро в родната си Бразилия, посочва британското издание \"Мирър\". \r\n\r\n Спортните издания коментират, че вместо да си почива в Париж, той купонясва с 19-годишната Рафаела Порто, която участва в риалити формата “Гласът на Бразилия”. \r\n\r\n Футболистът е забелязан в понеделник на Булеварда на Самбата. Той е бил с близкия си приятел Габриел Медина и в компанията на певиците Анита и Людмила. \r\n\r\n Наскоро Неймар отрече партитата да пречат на играта му на терена. Нападателят има 48 гола в 53 мача, след като се присъедини към френския клуб, но продължава да бъде критикуван за неговите подвизи далеч от футбола. \r\n\r\n \"Не мисля, че социалния ми живот пречи на моето представяне на терена\", коментира по-рано Неймар. \r\n\r\n „Всъщност дори ми се струва смешно, че това, което правя извън терена, се сравнява с това, което правя във футбола\", посочи още той. \r\n\r\n \"Моята статистика за играта ми на терена все още е много добра. По време на олимпийските игри през 2016-а казах, че личният ми живот си е мой. Какво правя извън терена, си е моя работа. Ако искам да направя нещо, го правя. Животът си е мой, аз съм на 27 г.\", казва още бразилският футболист. \r\n \n\t\t\t\t\t\t", "date": "2019.03.05", "title": "Неймар купонясва на карнавала в Рио, докато ПСЖ се готви за мача с \"Юнайтед\" "}
{"url": "http://www.bnews.bg/article/257783-zapochna_podavaneto_na_zayavleniya_za_yavyavane_na_maturite", "text": "\n От днес до 18 март дванайсетокласниците могат да подават заявления за участие в държавните зрелостни изпити, съобщиха от Министерството на образованието. \r\n  \r\nПрез тази година матурата по български език и литература е на 21 май, а по избираем предмет - на 23 май. \r\n  \r\nВ документите си учениците трябва да посочат предмета, по който ще положат втория задължителен зрелостен изпит. \r\n  \r\nИ тази година те могат да избират между 13 дисциплини - математика, география и икономика, биология и здравно образование, история и цивилизация, физика и астрономия, химия и опазване на околната среда, философски цикъл, английски, немски, френски, руски, италиански или испански език. \r\n  \r\nОсвен това могат да се явят и на изпити по желание, които ще се проведат в периода от 28 май до 31 май. \r\n\r\n Броят на допуснатите до матурите ще стане ясен до 17 май, а резултатите от матурите ще бъдат обявени до 13 юни. \r\n \n\t\t\t\t\t\t", "date": "2019.03.05", "title": "Започна подаването на заявления за явяване на матурите"}
{"url": "http://www.bnews.bg/article/257774-tsirk_v_mrezhata_zhana_bergendorf_i_gentiana_haliti_se_obizhdat_na_mekotelo_i_prostachka", "text": "\n Съвсем неочаквано, а може би и да има предистория, за която малцина подозират, певицата Жана Бергендорф скочи на моделката Гентиана Халити. \r\n\r\n Не липсваше и ответна реакция, пише ХотАрена. Нереализираната певица Жана пусна видео, на което звезден репортер взима интервю на Халити. Озаглавено е „Плеймейтка иска по 3000 лева от мъжа си за джобни“, а кадрите датират от 29.10.2017. Странно защо вместо да работи и да изплаща кредитите си, Бергендорф разполага със свободно време, което запълва плюейки или гледайки видеа от най-различно естество… И към клипчето изсипа (без редакция): \r\n\r\n „Леле това е същество, което не мога да нарека дори човек е толкова тъпо! Ама толкова неграмотно, че чак ми е жал за нея или него. Защото даже не си личи какво точно е след всичките уж разкрасяващи операции! Много зле! И тя се смята за playmate!!!! Хаха тази трябва да се върне в първи клас!!!! Единствената която мога да нарека playmate e Ася Капчикова! Ама грам не може да и стъпи на малкия пръст, нито на тялото, нито на акъла! Да вземе да се скрие, че плаши ! Евтина и тъпа! Срам за България! До кога ще алансираме такива пачи без акъл? Жалко за родината ни! Тая или тоя най- вероятно дори не е чела историята на България! Срам и позор!!! Важното е че не е чела книга на Пабло Ескобар!!! Хахахах! Проста та проста!!! Интелигентна ама явно само в кревата на някой си толкова измислен индивид, колкото е това измислено мекотело!!!“. \r\n\r\n Халити не е от онези, които си мълчат и по-накратко също „нахрани“ певицата, която първа я нападна: \r\n\r\n „Не съм човек,който очаква всеки да го харесва и одобрява.Няма как обаче,да не се впечатля от подобни думи,от устата на наркоманката с неясен пол Жана Бергендорф.Може да ме коментира минимум някой,който ми е конкуренция поне на визия.Също и на прочетени книги!Вероятно,когато въпросното безполово същество,с челюст като чекмедже,е с мъж в леглото...той се чувства сякаш е с някой приятел“. Със статуса си Жана не намери толкова съмишленици, колкото такива, които я упрекват, че коментира и квалифицира хора, които не познава и е далеч от истината. \r\n \n\t\t\t\t\t\t", "date": "2019.03.05", "title": "Цирк в мрежата: Жана Бергендорф и Гентиана Халити се обиждат на \"мекотело\" и \"простачка\""}
{"url": "http://www.bnews.bg/article/257787-bsp_shte_obsadi_vrashtaneto_si_v_parlamenta_no_pri_edno_uslovie", "text": "\n Ако управляващото мнозинство приеме ветото на президента върху изборния кодекс, това означава, че е изпълнило и нашите искания и това би било основание да свикаме Национален съвет и да си преразгледаме решението за напускане на парламента, коментира лидерът на БСПКорнелия Нинова в отговор на въпрос на пресконференция в централата на партията. \r\n\"Ако днес в комисия и утре в зала, управляващите приемат ветото, т.е. приемат нашите аргументи,ще свикам Национален съвет и ще искам преразглеждане на решението\", заяви Нинова. Не сме писали мотивите за ветото, но позициите ни с президента съвпадат, посочи тя. \r\n  \r\nОт БСП коментираха и доклада на ЕК за България за 2019 г., който по думите на Нинова, е останал скрит от общественото мнение. Тя цитира документа, че \"две трети от докладите за съмнителни сделки, изпратени от финансовите институции към звеното за финансово разузнаване, касаят местни, видни, политически личности, но по тези случаи правоприлагащите органи не са предприели подходящи последващи действия\". \r\nКои са видните местни политически личности, за които не се водят разследвания за финансови злоупотреби, попита Нинова и обяви, че ще зададат въпроса към ЕК и към главния прокурор. \r\n  \r\nОт БСП питат и на какво основание и с какви мотиви правителството на България е гласувало избора на бъдещия европейски прокурор. Нинова посочи, че ако процедурата за избор на европейски прокурор влезе за гласуване в ЕП, БСП ще обсъди въпроса и ще реши кого да подкрепи. Тя изрази личното си мнение, че Лаура Кьовеши заслужава този пост и го е доказала с работата си. \r\n\r\n \r\nНинова беше помолена за коментар относно проверката за жилището, в което живее министърът на финансите Владислав Горанов. Лидерът на БСП каза, че от партията смятат решението на КПКОНПИ за субективно и за прикриване на истината по отношение на конфликта на интереси на министър Горанов. \r\n  \r\nВ отговор на друг въпрос, лидерът на БСП обясни, че не е била на тържествената заря-проверка и на приема за Националния празник на България - 3 март, защото е предпочела да отиде на Шипка. \r\n  \r\n \n\t\t\t\t\t\t", "date": "2019.03.05", "title": "БСП ще обсъди връщането си в парламента, но при едно условие"}
{"url": "http://www.bnews.bg/article/257741-mashina_chernata_zlatka_ticha_po_10_km_vseki_den", "text": "\n Златка Димитрова доказа, че е истинска машина. Плеймейтката тича по 10 километра на ден и не знае почивка. \r\nДимитрова бе забелязана навръх трети март да прави кросове, излизайки от дома си. Моделката пробяга повече от 10 километра за по-малко от час, показвайки забележителна форма, пише „България днес”. \r\nПлеймейтката реши да се възползва от празника, както и от факта, че няма хора по улиците на града, за да се отдаде на спортните си занимания. Вместо да се затваря във фитнеса, моделката излезе навън и направи страхотно кардит! Браво! \r\n  \r\n \n\t\t\t\t\t\t", "date": "2019.03.05", "title": "Машина! Черната Златка тича по 10 км всеки ден "}
{"url": "http://www.bnews.bg/article/257788-skandalno_liderat_na_veganite_nikola_donev_hapva_krenvirshi_s_mayoneza", "text": "\n БиНюз попадна на покъртителен коментар на разгневена потребителка срещу познатия като лидера на веганите в България - Никола Донев. \"Bozhana van der Horst\", както е името на гневната потребителка във Фейсбук, изглежда отвръща на подли действия и интриги от страна на Донев. \r\n\r\n По думите на дамата, заклетият противник на месото и животинските продукти сипе непочтени лъжи и обиди по нейн адрес. Непримиримата Божана, която също е чест от веганското семейство попиля Донев.  \r\n\r\n \r\n\r\n \r\n \n\t\t\t\t\t\t", "date": "2019.03.05", "title": "СКАНДАЛНО! Лидерът на веганите Никола Донев хапва кренвирши с майонеза?"}
{"url": "http://www.bnews.bg/article/257768-66_sa_veche_patsientite_s_danni_za_morbili", "text": "\n Шейсет и шест са пациентите с данни за морбили, като 41 от случаите са потвърдени чрез лабораторно изследване. Това съобщиха от пресслужбата на Министерството на здравеопазването. \r\nНай-много засегнати от болестта има в Благоевград, където са регистрирани 48 от случаите. В София-град и в София-област има по 8 заразени, в Бургас и в Пловдив - по един. \r\n  \r\nНай-много болни от морбили има във възрастовата група 1-4 години - 29 случая. Във възрастовата група под 1 г. са болни 14 деца; във възрастовата група 5-9 г. - 9 деца; във възрастовата група 10-14 г. - 2 деца; във възрастовата група 15-19 г. - 4 деца. \r\n  \r\nВъв възрастовата група 20-24 г. е регистриран 1 случай на морбили. По три случая на заразата има във възрастовата група 25-29 г., както и във възрастовата група 35-39 г. Един болен е над 40-годишна възраст. \r\n  \r\nОт всички 66 случая 74 процента са без проведена имунизация или без данни за проведени имунизации. \r\n\r\n Всички контактни лица са издирени. \r\n  \r\nМЗ е осигурило достатъчни количества ваксина срещу морбили, паротит и рубеола. Имунизацията срещу трите заболявания е част от задължителния имунизационен календар. \r\n \n\t\t\t\t\t\t", "date": "2019.03.05", "title": "66 са вече пациентите с данни за морбили"}
{"url": "http://www.bnews.bg/article/257755-medvedev_podnese_tsvetya_na_pametnika_na_tsar_osvoboditel", "text": "\n Руският премиер Дмитрий Медведев, чието официално посещение у нас продължава и днес, се срещна и с председателя на Народното събрание Цвета Караянчева, след като вчера разговаря с премиера и президента за сигурността и енергетиката. \r\n\r\n На днешните разговори в парламента присъства и ръководството на групата за приятелство с Русия. \r\n\r\n След срещата Медведев разгледа пленарната зала, в която заседават българските депутати, и двамата с Караянчева удариха парламентарния звънец. \r\n\r\n След това, на тържествена церемония в нейно присъствие,  гостът поднесе венец пред паметника на Цар Освободител. \r\n\r\n Междувременно зам.-председателят на групата за приятелство с Русия Волен Сидеров определи пред журналисти в парламента руския премиер като изключително интелигентен, проницателен и точен. По думите на лидера на \"Атака\" Медведев коментирал с лека ирония отказа на България от изгодни, най-вече за страната ни, проекти като \"Южен поток\" и АЕЦ\"Белене\". \r\n\r\n \"Медведев загатна в разговора, че е важно да се взимат тези решения без толкова външна намеса\", уточни Сидеров, цитиран от БТА. \r\n\r\n Той подчерта лично, като част от управляващото мнозинство в НС, ще направи каквото е възможно, за да се реализират проекти като \"Турски поток\" през България, не през Гърция, да има нормални икономически отношения между България и Русия. \r\n\r\n По-късно днес Медведев и Бойко Борисов ще открият Българо-руски бизнес форум в областта на туризма. В него ще участват още министърът на туризма Николина Ангелкова, министърът на икономическото развитие на Руската федерация Максим Орешкин, кметове и представители на българския и руския туристически бизнес. На форума ще се обсъдят общи инициативи за развитие на туристическия сектор, както и мерки за насърчаване на двустранните пътувания. \r\n\r\n   \r\n \n\t\t\t\t\t\t", "date": "2019.03.05", "title": "Медведев поднесе цветя на паметника на Цар Освободител!"}
{"url": "http://www.bnews.bg/article/257759-viktoriya_bekam_pretarpya_intsident", "text": "\n Виктория Бекъм е била на почивка във френския курорт Сен Жерве, където е претърпяла инцидент и е обезобразила лицето си. \r\n\r\n Съпругата на големия футболист е била в курорта, за да кара ски, но докато се е пускала по пистите й се е случило нещо ужасно. Дизайнерката сама сподели селфи в профила си в „Инстаграм”, който показва как е обезобразено лицето й. \r\n\r\n Самата Виктория издава, че неприятният инцидент е станал по време на спускане по пистите. Косата й пък е прибрана в кърпа. Виктория дори акцентира върху белега си, като го е посочила със специално нарисувана от нея стрелка. \r\n\r\n Естествено красивата бивша спайска сподели и кадри от почивката им, но най-голям интерес естествено предизвикаха кадрите с кървавата рана над веждата й. \r\n \n\t\t\t\t\t\t", "date": "2019.03.05", "title": "Виктория Бекъм претърпя инцидент"}
{"url": "http://www.bnews.bg/article/257765-pavel_kolev_levski_be_na_mesets_dva_ot_falita", "text": "\n Изпълнителният директор на Левски - Павел Колев, говори пред \"24 часа\" ден преди Общото на събрание на акционерите на клуба. \r\n\r\n Очаква се на него да бъде сменена собствеността и зад клуба да застане бизнесменът Васил Божков, както и да бъде определен нов Надзорен съвет. \r\n\r\n \r\n\r\n -  \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n \r\n\r\n   \r\n \n\t\t\t\t\t\t", "date": "2019.03.05", "title": "Павел Колев: Левски бе на месец-два от фалита"}
{"url": "http://www.bnews.bg/article/257773-berbatov_v_isteriya_kade_e_moyata_droga_be_idiot", "text": "\n Димитър Бербатов се вихри с пълна сила, но не на футболния терен, а в киното, за където определено също има талант. \r\n\r\n Бившият голмайстор на Манчестър Юнайтед, който е с главна роля във филма \"Революция Х\", сe похвали, че снощи се е гледал по телевизията. Продукцията беше излъчена по bTV Сinema, а кадри от нея Бербатов сподели във \"Фейсбук\". \"Да се вземе дрогата от Мишо и да ми се достави на мен!\", крещи звездата във филма. Бербатов е в ролята на кокаинов крал. Той движи бизнеса с дрога по родното Черноморие. \r\n\r\n \"Къде е моята дрога, бе, идиот?!\", продължава Бербатов, хващайки за гушата друг от актьорите - Бойко Кръстанов, който му е подчинен.  \r\n\r\n Бившият ни футболен национал очевидно е горд с представянето си във филма, в който участва и Гери-Никол. Към кадрите Бербо отбелязва, че си чака своя \"Оскар\". \r\n \n\t\t\t\t\t\t", "date": "2019.03.05", "title": "Бербатов в истерия: Къде е моята дрога, бе, идиот?!"}
{"url": "http://www.bnews.bg/article/257743-kiyt_flint_ot_the_prodigy_se_e_samoubil", "text": "\n \"Не мога да повярвам, че го изричам, но нашият брат е отнел живота си през уикенда\", потвърди основателят на групата Лиъм Хаулет \r\n\r\n Основателят и фронтмен на британската група The Prodigy Лиъм Хаулет съобщи, че вокалистът на бандата Кийт Флинт се е самоубил, се казва в Инстаграм акаунта на състава.\"Новината съответства на действителността. Не мога да повярвам, че го изричам, но нашият брат Кийт е отнел живота си през уикенда. Аз съм шокиран и дяволски съкрушен, сърцето ми е разбито. Почивай в мир, твоят брат Лиъм\", написа Хаулет под снимката на Флинт. \r\n\r\n Тялото на Флинт беше открито по-рано в понеделник в дома му в графство Есекс в югоизточната част на Англия, припомня БТА. Музикантът беше на 49 години. \r\n\r\n Електронната група The Prodigy беше основана през 1990 година. Първата песен на Флинт със състава The Prodigy беше \"Firestarter\" от 1996 година. След излизането на сингъла той се задържа три седмици в челната позиция на британската класация. Бандата е издала 7 студийни албума, последният от които бе \"No Tourists\". \r\n\r\n От основаването си The Prodigy продават над 30 милиона плочи по целия свят и са носители на множество награди, между които две награди \"БРИТ\" и пет на MTV. Номинирани са и за две награди \"Грами\". \r\n \n\t\t\t\t\t\t", "date": "2019.03.05", "title": "Кийт Флинт от The Prodigy се е самоубил"}
{"url": "http://www.bnews.bg/article/257747-paskaleva_zaryazva_mazha_si_zaradi_lyubovnik", "text": "\n Горещи страсти се разиграват в новия сезон на „Откраднат живот”, а екранната д-р Стилянова ще е в центъра на скандалите. Актрисата Ралица Паскалева издаде подробности от филма. Героинята й зарязва мъжа си заради любовника си Орлин, а колежката й д-р Огнянова се връща при доцент Банков. \r\nВ новите епизоди на сериала ще има и нови сблъсъци. Ще видим конфликти между Юлиян Вергов и Иван Юруков в ролите на доцент Банков и д-р Табаков, пише \"България днес\". \r\nА междувременно сблъсъци ще се появят между Ина Фотева и д-р Стаменова, като в тях ще бъде намесен и Васил Бинев. \r\n  \r\n \n\t\t\t\t\t\t", "date": "2019.03.05", "title": "Паскалева зарязва мъжа си заради любовник"}
{"url": "http://www.bnews.bg/article/257757-shofyorite_ot_tsgm_kam_fandakova_elate_v_garazhite_da_vidite_problemite", "text": "\n Водачи от градския транспорт в София разпространиха отворено писмо до кмета на София Йорданка Фандъкова, в което искат да бъдат защитени техните права. \r\n\r\n \"Титлата на кмет на столицата на Република България е не само чест, но и отговорност. Вие сте призвана да защитавате интересите на гражданите на София и в това число влизаме и ние - водачите, наети на работа в управляваните от Вас и Вашата администрация общински транспортни дружества \"Столичен автотранспорт\" и \"Столичен електротранспорт\" ЕАД. Нещо повече - благодарение на труда ни, и нашата отдаденост към професията, Вие обещавате на милион и триста хиляди софиянци една добра, надеждна и \"развиваща\" се транспортна услуга\", пишат шофьорите. \r\n\r\n \"Като кмет на София, сте длъжна и да следите администрацията и колегите Ви в Столичния общински съвет също да спазват обещанията си. Ние - водачите в градския транспорт, които вече близо месец настоявахме да бъдем чути от Вас, искаме да изразим разочарованието си, че сте провели среща със синдикатите, на която ние не бяхме поканени. Недопустимо е да продължавате и затвърждавате противопоставянето между синдикатите и изразяващите недоволството си служители. На провелото се на 27 февруари заседание на транспортната комисия заявихме, че не одобряваме работата на синдикатите и че не припознаваме техните интереси като наши. И въпреки всичко, Вие решихте да дискутирате проблемите, които ние повдигнахме, недоволството, което ние изразихме и напрежението, което ние изпитваме, с тях, а не с нас\", подчертават водачите от градския транспорт. \r\n\r\n \"Затова, г-жо Фандъкова, Ви каним най-настоятелно, да присъствате на заседанието на транспортната комисия към СОС на 13.03.2019 г., за да чуете от нас как ние, не синдикатите, разбираме ситуацията. И какво ние - не синдикатите, смятаме за приоритетно, в разрешаването на този проблем. Не можем, и не бива да допускаме градският транспорт, на който софиянци разчитат, да страда, защото Вие и администрацията Ви не съумявате, или нямате желание да проведете с нас адекватен, открит, но и много закъснял диалог, за проблеми, трупащи се вече 10 години. \r\n\r\n Много неверни твърдения се тиражираха в медиите напоследък, относно колко добри били всъщност доходите и условията ни на труд. Никой от изказалите ги обаче не посмя да каже истината - че цитираните като \"приемливи\" суми включват както незаконния извънреден труд, така и липсата на почивки и нечовешкия стрес. Г-жо Фандъкова, елате в депата и гаражите и ще Ви разкажем и покажем какви са ни проблемите. Не заслужаваме ли поне това уважение, след като вече близо месец протестираме мирно, без да нарушаваме транспортното обслужване на София?\", питат водачите. \r\n\r\n Заявяваме категорично, че ако искаме да се водят конструктивни дискусии, които наистина да набележат пътя за изваждане на предприятията от налегналата ги криза и да запазим добрият тон, политиканстването и ПР-ът на наш гръб трябва да спрат. За разлика от Вас, г-жо Фандъкова, и колегите Ви в Столичния общински съвет, зад нас не стоят нито политически партии, нито синдикални съюзи с неуместно комбиниращо управленски функции ръководство. Ние представляваме себе си в този разговор. И сме готови да го изговорим докрай, но предпочитаме и Вие да ни послушате, заявяват още водачите от градския транспорт. \r\n \n\t\t\t\t\t\t", "date": "2019.03.05", "title": "Шофьорите от ЦГМ към Фандъкова: Елате в гаражите да видите проблемите"}
{"url": "http://www.bnews.bg/article/257763-izslushvane_za_danak_varhu_alchnostta_prevarnalo_se_v_tsirk", "text": "\n За \"скандал в парламента на Румъния\" и \"изслушване, превърнало се в цирк\" пише днес румънският вестник \"Евениментул зилей\", цитиран от БТА. \r\n\r\n Вчера премиерът Виорика Дънчила бе изслушана в парламента във връзка с извънредно правителствено постановление номер 14, придобило известност като \"данък върху алчността\". Дънчила представи основните предимства на постановлението и отговори на критиките на народните представители. \r\n\r\n Постановлението предвижда въвеждане на допълнителни данъци за банките, енергийните и телекомуникационните компании, определяне на таван на цените на природния газ до 2022 г. и др. \r\n\r\n Румънският премиер заяви пред парламента, че Румъния не е измислила тези данъци, а подобни са били въведени в много страни от ЕС. По думите й чрез правителствено постановление 14 се цели милиарди евро да влязат в държавния бюджет, за да бъдат строени училища, болници, магистрали. \r\n\r\n \"Евениментул зилей\" цитира подробно изявленията на премиера Дънчила, като в един момент тя казва: \"Вместо да говоря свободно и да говоря глупости, по-добре да имам едно листче и да казвам правилно нещата\". Вестникът посочва, че това изказване на Дънчила е предизвикало бурни ръкопляскания. \r\n\r\n В. \"Адевърул\" съобщава, че основната опозиционна сила - Национално-либералната партия, е публикувала снощи във Фейсбук видео-колаж с многобройни граматически грешки, направени от Виорика Дънчила по време на правителствени заседания, въпреки че речите й са били написани. \"Признава най-накрая, че говори глупости, ако говори свободно, но реалността показва, че дори когато чете от лист, пак говори глупости\", са написали либералите. \r\n\r\n Икономическият сайт Економика информира за становище на Съвета по конкуренция преди приемането на правителствено постановление 114. Становището е било изпратено до министъра на финансите Еуджен Теодорович. Съветът по конкуренция предупреждава за рисковете от предвижданията в постановлението от гледна точка на нарушаване на правилата за конкуренция. От Съвета са предупредили, че ЕС ще има всички основания да започне процедура за нарушение срещу Румъния заради това постановление, по-конкретно заради поставянето на таван на цените на природния газ, съобщава Економика. \r\n\r\n Румънските вестници информират днес, че министърът на правосъдието Тудорел Тоадер е представил снощи отчет за първите две години от мандата си. Тоадер подчерта, че отчетът е 85 страници и ще бъде публикуван на сайта на министерството. Министърът каза още, че в доклада не говори за нормативните актове, защото това е естествена дейност на ведомството. По думите на Тоадер \"през последните две години министерството на правосъдието е опитало да постави в центъра на своята работа гражданина, който има право да оползотвори своите законни интереси и фундаментални права, записани в конституцията и законите\". \r\n\r\n Букурещките издания продължават да публикуват новини, свързани с бившия главен прокурор на Националната дирекция за борба с корупцията Лаура Кодруца Кьовеши, която е фаворит за поста европейски главен прокурор. \r\n\r\n Близкият до управляващата коалиция в. \"Журналул\" пише за \"документ-бомба, който показва колко политическа е кандидатурата на Кьовеши\". Изданието цитира резолюция на пленума на Висшия съвет на магистратурата във връзка с условията по избор на прокурорите, които ще бъдат излъчени от Румъния, за да работят в бъдещата Европейска прокуратура. В резолюцията се посочва, че съгласно регламента за създаване на Европейската прокуратура, тези прокурори трябва да имат професионална степен за работа в прокуратурата на Върховния касационен съд. Близкият до управляващата коалиция вестник напомня, че Кьовеши има професионална степен само за прокуратура към трибунал. \r\n\r\n В. \"Ромъния либера\" пише за наградите, които е получила Кьовеши до момента, и по-специално за две награди, присъдени от САЩ. Изданието припомня, че миналата седмица при изслушване в Европарламента евродепутатката Барбара Спинели попита Кьовеши дали двете американски награди са свързани със затворите на ЦРУ. Вестникът припомня, че Румъния многократно е била обвинявана, че е приела такива затвори на своя територия. \r\n\r\n \"Ромъния либера\" цитира отговора на Кьовеши, че не е получавала награди от ЦРУ, а от Сикрет сървис, по-специално заради разследвания за фалшифициране на пари и киберпрестъпления. \"Нямам никакво сътрудничество с ЦРУ, нито американско гражданство\", каза още Кьовеши на изслушването по кандидатурата й в Европарламента. \r\n\r\n \"Ромъния либера\" пише, че по времето, когато Кьовеши е получила наградата от Сикрет сървис, представител на тази институция за Източна Европа е бил Дарън Уайт, който е отговарял за осем държави. Той е работил и в американското посолство в Букурещ и се познава лично с Кьовеши, както признава в интервю от 2017 г., в което посочва, че отношенията му с Кьовеши са чисто професионални. \r\n\r\n В публичното пространство в Румъния бяха разпространени снимки, на които Кьовеши и Уайт са застанали доста близо един до друг, като снимката е от планински район. Журналистът Роберт Турческу твърди, че снимката е направена през 2010 г. в близост до Сибиу. \"Ромъния либера\" посочва, че след \"разконспирирането\" на близките връзки между Кьовеши и Уайт, той е бил изключен от структурата на посолството на САЩ в Букурещ. \r\n \n\t\t\t\t\t\t", "date": "2019.03.05", "title": "Изслушване за \"данък върху алчността\", превърнало се в цирк"}
{"url": "http://www.bnews.bg/article/257764-tezhak_zhrebiy_za_osaka_i_serina_v_indian_uels", "text": "\n Бе изтеглен жребия за турнира от сериите Premier на WTA в Индиън Уелс, който ще се играе паралелно с мъжката надпревара. \r\n\r\n Актуалната шампионка в американското градче Наоми Осака може да се изправи лице в лице с последния си кошмар - Кристина Младенович. \r\n\r\n Японката ще очаква победителя измежду двубоя между французойката и китайката Сайсай Джън. Именно Младенович победи Осака в Дубай с 2:0 сета само преди две седмици, като това беше първи мач на японката като световна №1. \r\n\r\n В четвъртината на Осака е още Каролин Возняцки, която в първия си мач ще играе срещу Ребека Петерсон (Швеция) или Екатерина Александрова (Русия). \r\n\r\n Труден е жребият и за Серина Уилямс, под №10 в схемата, която също ще започне от втори кръг. Съперничка ще й е победителката в беларуската битка между Виктория Азаренка и Вера Лапко. В четвъртината на Серина още са Кики Бертенс (№7), Гарбине Мугуруса (№20) и Елиз Мертенс (№16). \r\n\r\n Втората поставена Симона Халеп ще играе срещу Барбара Стрицова (Чехия) или квалификантка, а четвъртата поставена Слоун Стивънс ще излезе срещу Саша Викъри (САЩ) или също квалификантка. \r\n\r\n Елина Свитолина (№6) ще има за съперник Йафан Ванг (Китай) или София Кенин (САЩ). \r\n\r\n Най-интересният сблъсък във втори кръг е твърде вероятно да бъде между Петра Квитова и Винъс Уилямс. За целта американката трябва да се справи със съпротивата на Андреа Петкович (Германия). \r\n \n\t\t\t\t\t\t", "date": "2019.03.05", "title": "Тежък жребий за Осака и Серина в Индиън Уелс"}
{"url": "http://www.bnews.bg/article/257748-kristina_dimitrova_se_glezi_s_vakantsiya_na_kanarskite_ostrovi", "text": "\n Певицата от сутрин до вечер е на джамборе. Компания й правят Данчо и Мариана Караджови, които също се отдадоха на заслужена почивка, пише „България днес”. С компанията е и народния певец и водещ Влади Славов. \r\nВеселана дружина е отседнала в луксозен хотел на остров Лансароте и се забавлява с пълна сила. Нашенците се радват на слънцето и почивните дни, като залагат основно на биричка, която пият на корем. \r\n  \r\n \n\t\t\t\t\t\t", "date": "2019.03.05", "title": "Кристина Димитрова се глези с ваканция на Канарските острови"}
{"url": "http://www.bnews.bg/article/257784-pravnata_komisiya_othvarli_vetoto_na_prezidenta_za_izborniya_kodeks", "text": "\n С 14 гласа в подкрепа на Закона за промени в Изборния кодекс, правната комисия отхвърли ветото на президента Румен Радев относно увеличаването на прага на преференцията, ограничаването на машинното гласуване и други текстове. \r\nПротив и въздържали се при гласуването нямаше, а народните представители на БСП не присъстваха на обсъждането. \r\n  \r\nПредседателят на комисията от ГЕРБ Данаил Кирилов коментира, че парламентарната група не може да подкрепи в цялост ветото, а само частично. \r\nТой отбеляза още, че не машините или хартиите \"ще ни решат политическите проблеми или проблемите с доверието\", които \"си създаваме сами\". Като допълни, че истината за преференциите е, че в тях няма нищо противконституционно, като отбеляза обаче, че ГЕРБ имат решение на Изпълнителната си комисия за връщане на стария праг. \r\n\r\n Депутатът от ДПС Хамид Хамид коментира, че парламентарната му група ще внесе законопроект за промени на Изборния кодекс, веднага щом ветото на президента бъде гласувано в пленарна зала. Той призова ГЕРБ да оттеглят законопроекта си за промени, докато не се гласува ветото и след това да го внесат. \r\n \n\t\t\t\t\t\t", "date": "2019.03.05", "title": "Правната комисия отхвърли ветото на президента за Изборния кодекс"}
{"url": "http://www.bnews.bg/article/257749-vnezapno_pochina_zhurnalistkata_vesela_toteva", "text": "\n Внезапно почина журналистката и продуцент на сутрешния блок на Нова телевизия през уикенда \"Събуди се\" Весела Тотева, съобщиха от медията. \r\n\r\n \"След нея остава споменът за изключителния колега и професионалист, за човека, изправил се и успял да преодолее най-тежките житейски изпитания. За майката, посветила се на двете си прекрасни деца. За активистката, отдала се на каузата да спасява децата от изкушенията на дрогата и насилието\", пишат колегите й. \r\n\r\n 45-годишната Весела Тотева е била зависима от хероин в продължение на 8 години. Посяга към дрогата, когато е едва на 21 години, след развод и с 3-годишна дъщеря. След тежка борба успява да се спаси. От 1 януари 2002 г. е чиста. Описва всичко това в книгата си \"Падение и спасение\", след което стартира свой проект. Ходи по училищата и разказва на учениците за наркотиците. \r\n\r\n \"За мен никога не е било проблем да разказвам за периода от 8 години, в който съм била наркоман. Винаги съм вярвала, че истината е нещото, което ни прави свободни и ни прави способни да вземаме решения. Написах тази книга и след написването и започнах да обикалям градове. Не мислех, че наркотиците са такъв проблем. Мислих си, че в момента никой не взима наркотици, защото не е модерно. Аз нямах в обкръжението си деца в тийнейджърска възраст и изобщо не очаквах това, с което се сблъсках. От всички разговори с деца и учители разбрах, че проблемът е много грамаден. Много по-голям, когато аз вземах преди 15 години\", каза в интервю преди година Весела Тотева. \r\n\r\n Поклонението ще се състои в четвъртък, 7 март, от 11.30 ч. на Централните софийски гробища. \r\n \n\t\t\t\t\t\t", "date": "2019.03.05", "title": "Внезапно почина журналистката Весела Тотева!"}
{"url": "http://www.bnews.bg/article/257752-agentat_na_sala_otpravil_smartni_zaplahi_kam_shefove_na_kardif", "text": "\n Клубът от Висшата лига Кардиф Сити подаде официална жалба в полицията заради смъртни заплахи, отправени към служители и ръководители на организацията. \r\n\r\n Те са дошли от агента на загиналия футболист Емилиано Сала, който трябваше да играе за Кардиф след трансфер от Нант. Полетът на аржентинеца над Ламанша обаче завърши фатално със смъртта на нападателя и пилота Дейвид Ибътсън. \r\n\r\n Полицията в Уелс разследва апела и извика на разпит Уили Макей, който е футболен импресарио и баща на Марк Макей - агента, който финализира сделката между Нант и Кардиф за Сала. \r\n\r\n Според официалното комюнике на полицията, \"жалбата е внесена и действията на полицията са в ход без повече подробности\". \r\n\r\n Но вестниците в Уелс пишат за смъртни заплахи, отправени от Макей към изпълнителния директор на клуба Кен Чу и мениджъра Нийл Уорнък, както и към човека, отговорен за играчите от първия тим на Кардиф. \r\n\r\n Той е разменил съобщения със Сала в деня преди полета и е предложил клубът да плати за редовен самолетен превоз от Париж, който да докара играча в Уелс. Под влияние на агента, който вече е осигурил далеч по-евтин полет с частен самолет, Емилиано отказва. \r\n\r\n Разследването на полицията вече доказа, че пилотът Ибътсън не е имал завършен курс и лиценз да превозва на борда пътници. Самолетът също не е бил годен за полет в затруднени атмосферни условия, както се е случило във фаталната нощ на 21 януари. \r\n \n\t\t\t\t\t\t", "date": "2019.03.05", "title": "Агентът на Сала отправил смъртни заплахи към шефове на Кардиф"}
{"url": "http://www.bnews.bg/article/257745-zhana_bergendorf_byasna_ne_dalzha_pari_na_banki_finansovoto_mi_polozhenie_e_otlichno", "text": "\n \"Не ме преследват да връщам пари! Не дължа суми на банкови институции. Финансовото ми положение е отлично, колкото и това да не се харесва на интригантите!\".  \r\nТова заяви специално за \"България Днес\" певицата Жана Бергендорф, потърсена за коментар вярна ли е информацията, че не е погасявала банкови кредити, заради което в момента е подсъдима и дължи огромни натрупани лихви. \r\n\"Първо - дори да е вярно, нито една банка няма право да разгласява подобна информация за физически лица. Второ - не, не съм взимала потребителски кредити\", категорична е червенокосата изпълнителка на хита \"Самурай\".  Бергендорф бе видимо разгневена от публикации в други медии, че в момента е зле финансово и дори проси пари от майка си, за да си плати тока. \r\nТя се закани да съди всички, спуснали подобни твърдения. \r\n\"Как си представяте, че жена на над 30 години е способна да моли майка си за пари\", чуди се поп изпълнителката. \"Тъкмо си стягам багажа за Банско, където имам участие. Не страдам от липса на ангажименти. Винаги съм се оправяла сама в живота, а и не съм от хората, които ще драматизират и ще го играят жертва. Нещо повече, напук на злобарите, които казват, че нямам работа - непрекъснато пътувам до Лондон. Там пея в пъбове и се радвам на страхотна публика\", отсече Жана. \r\nБергендорф е всеизвестна с буйния си нрав. Преди няколко години окончателно прекрати договора си с „Вирджиния рекърдс“ на Саня Армутлиева. После се изпокара и с Вида Пиронкова, авторката на песента \"Гълъбо\". Причината за раздора между двете бе, че Жана поела ангажимент да пее песен на Пиронкова, с която да се представи самостоятелно на „Евровизия“. Впоследствие обаче отишла при продуцента Борислав Миланов и група \"Екуинокс“, които не бяха оценени подобаващо от международното жури. \r\n \n\t\t\t\t\t\t", "date": "2019.03.05", "title": " Жана Бергендорф бясна: Не дължа пари на банки, финансовото ми положение е отлично "}
{"url": "http://www.bnews.bg/article/257760-misteriozen_venetsuelski_pravitelstven_samolet_e_katsnal_tayno_v_atina_na_borda_e_bil_ministarat_na_vanshnite_raboti_na_prezidenta_maduro", "text": "\n Венецуелски правителствен самолет е кацнал в събота по обяд в Атина при пълна конфиденциалност и без да е подаден предварителен полетен план, съобщи снощи гръцкият телевизионен канал Скай, цитиран от БТА. \r\n\r\n Самолетът с номер YV2486 е кацнал на атинското гражданско летище \"Елефтериос Венизелос\", твърди репортажът на Скай. Той е излетял от правителствената писта във венецуелската столица Каракас с първоначална дестинация карибския остров Маргарита. Според информацията на телевизията на борда му е бил министърът на външните работи на президента Мадуро Хорхе Ареаса, който е имал една среща на атинското летище. \r\n\r\n Мистериозният полет е започнал на 24 февруари от Каракас. Същият ден самолетът е кацнал в Португалия, след като пилотът е казал, че ако не получи разрешение за кацане, самолетът ще падне, защото му свършва горивото. \r\n\r\n Твърди се, че два дни по-късно самолетът е кацнал в Женева. Доста европейски страни обаче са отказали да го приемат. Най-накрая, на 2 март малко след 14 часа, е кацнал на атинското летище, където е поискал престой от един час за зареждане. В крайна сметка обаче е останал там 4 часа и е излетял в 18 часа. \r\n\r\n Екипажът е уведомил контролната кула в Атина, че това не е официален правителствен полет. Самолетът е \"Фалкон\" на венецуелската държавна петролна компания PDVSA, който е смятан за правителствен. \r\n\r\n Представители на венецуелската опозиция твърдят, че самолетът е излетял от Каракас в същия ден, в който правителството на Мадуро е изтеглило от централната банка на страната 8 тона злато. \r\n\r\n Скай коментира, че сериозни въпроси буди самоличността на пътниците в самолета, защото ЕС наложи санкции на много представители на правителството на Мадуро, на които не е разрешено да влизат на европейска територия. \r\n\r\n Основната опозиционна партия в Гърция Нова демокрация попита правителството на Алексис Ципрас защо на самолета е разрешено да се приземи, след като повечето европейски държави са отказали да го приемат. Опозицията пита също с кого са имали среща пътниците. \r\n\r\n Неназовани източници от гръцкото правителство са коментирали, че \"от кацането на един самолет, идващ от Азия, на летище \"Елефтериос Венизелос\" с цел зареждане, Скай измисли цяла теория на конспирацията\". \r\n \n\t\t\t\t\t\t", "date": "2019.03.05", "title": "Мистериозен венецуелски правителствен самолет е кацнал тайно в Атина! На борда е бил министърът на външните работи на президента Мадуро!"}
{"url": "http://www.bnews.bg/article/257761-izvanredni_merki_v_sasht_zaradi_dalgovata_kriza", "text": "\n Министерството на финансите на САЩ взима извънредни мерки, за да избегне надвишаване на тавана на дълга, съобщи финансовият министър Стивън Мнучин в писмо до председателката на Камарата на представителите Нанси Пелоси, цитирано от ТАСС и Ройтерс. \r\n\r\n Мнучин посочва, че спира временно финансирането на държавната пенсионна служба и фонда за инвалидност, като емитирането на дълг се преустановява от 4 март до 5 юни. \r\n\r\n В писмото си министърът призовава Конгреса да действа за увеличаване на законоустановения лимит на дълга колкото може по-скоро. \r\n\r\n Според действащото законодателство правителството можеше неограничено да увеличава федералните заеми до 2 март. След тази дата влиза в действие така нареченият таван на дълга, който не позволява взимането на заеми над равнището на задлъжнялост, достигнато до този срок. Извънредните мерки на министерството на финансите могат да продължат само няколко месеца, след което Конгресът е длъжен да повиши тавана на дълга, за да не се допусне дефолт, отбелязва ТАСС. \r\n \n\t\t\t\t\t\t", "date": "2019.03.05", "title": "Извънредни мерки в САЩ заради дълговата криза"}
{"url": "http://www.bnews.bg/article/257754-kenedi_ubil_merilin_monro", "text": "\n Актьорът Джани Русо, който играе Карло Рици в Кръстникът, обяви, че Мерилин Монро не е умряла от свръхдоза с барбитурата, а е била убита хладнокръвно. \r\n\r\n 75-годишната холивудска звезда твърди, че виновен за смъртта й е Робърт Кенеди, който е организирал убийсвото, тъй като не е искал любовните му авантюри с Мерилин и тези на брат му Джон Кенеди, да станат публично достояние. \r\n\r\n Русо разказва в биографичната си книга, че също е имал любовен романс с Монро, когато е бил само на 16 години, а киноиконата тъкмо била навършила 33. Той дори се снима с нея само три дни преди смъртта й на 5 август 1962 година. \r\n \n\t\t\t\t\t\t", "date": "2019.03.05", "title": "Кенеди убил Мерилин Монро "}
{"url": "http://www.bnews.bg/article/257766-shveytsarskata_natsionalna_banka_zagubila_15_mlrd_franka_prez_2018_g", "text": "\n За да защити поскъпването на швейцарския франк, Швейцарската национална банка (SNB) купува гигантски суми в чуждестранна валута през последните години. В края на 2018 г. тя разполага с валута на стойност над 750 млрд. франка. Дори малките валутни колебания обаче могат да причинят сериозни загуби за такъв портфейл. Така банката отчете за 2018 г. валутна загуба в размер на 14,9 млрд. швейцарски франка. \r\n\r\n Малка утеха: от печалбите от предишни години централната банка все още има сериозен резерв от 45 млрд. франка, от които въпреки загубата през 2018 г. тя ще изплати дивидент от 2 милиарда франка на кантоните и федералното правителство.  \r\n\r\n Иначе банката е спечелила през миналата година милиарди франкове заради негативните лихвени проценти. По данни от понеделник печалбата от лихвените нива е в размер на 2,05 млрд. франка - малко повече от предходната година, когато SNB генерира печалба от 2,02 млрд. швейцарски франка от таксата. \r\n\r\n SNB налага на банките такса в размер на 0,75% за определена сума. Тя иска да направи швейцарския франк възможно най-непривлекателен за инвеститорите - с надеждата, че институциите ще прехвърлят таксата на клиентите, а инвеститорите ще предпочитат да преминат към други валути. Отрицателните лихвени проценти в Швейцария съществуват повече от четири години - и засега не се вижда техния край. \r\n \n\t\t\t\t\t\t", "date": "2019.03.05", "title": "Швейцарската национална банка загубила 15 млрд. франка през 2018 г."}
{"url": "http://www.bnews.bg/article/257762-srednoshten_ekshan_v_burgas_pri_zalavyaneto_na_izbyagal_zatvornik", "text": "\n Бургаски полицаи заловиха 20-годишен затворник, избягал по време на работа преди седмица, съобщиха от Областната дирекция на МВР в морския град.Харислав Попчев излежавал 10-месечна присъда \"лишаване от свобода\" за извършени кражби на вещи. Преди седмица обаче затворникът успял да избяга от строителен обект от открит тип, разположен край кв. \"Сарафово\", където полагал труд, докато излежава наказанието си. \r\n\r\n Една седмица Харислав се укривал в различни необитаеми къщи в бургаския квартал \"Рудник\", чиито собственици работели извън страната. \r\n\r\n Около 1 часа тази нощ затворникът е установен от униформени. По време на задържането 20-годишният мъж се държал агресивно, което наложило използването на физическа сила от страна на полицаите и помощни средства (белезници). \r\n\r\n Бургазлията ще бъде върнат обратно в бургаския затвор за доизтърпяване на присъдата \"лишаване от свобода\".  Срещу него обаче ще бъде образувано ново производство за бягство, с което Харислав ще се сдобие с още една присъда. \r\n \n\t\t\t\t\t\t", "date": "2019.03.05", "title": "Среднощен екшън в Бургас при залавянето на избягал затворник"}
{"url": "http://www.bnews.bg/article/257758-gotvyat_se_seriozni_promeni_vav_futbolniya_pravilnik", "text": "\n Международният футболен борд, съвместно с ФИФА, готви шест промени в играта, които трябва да влязат в сила от 1 юни. \r\n\r\n Някои от промените са незначителни и няма да имат голямо влияние върху играта, но впечатление прави новото правило за игра с ръка в наказателното поле. \r\n\r\n Според него, вече всяка игра с ръка на защитаващ се играч в наказателното поле ще е дузпа. Няма да има никакво значение дали е умишлена, дали ръката е прилепена до тялото и дали разстоянието е било минимлано и играчът не е имал шанс да реагира. \r\n\r\n До този момент подобни ситуации подлежаха на тълкуване от страна на главния рефер и доста често предизвикваха спорове, дори и при наличието на ВАР. \r\n\r\n От 1 юни спорове няма да има, защото има ли игра с ръка, това автоматично ще означава дузпа. \r\n\r\n Друга любопитна промяна отново е свързана с изпълнението на дузпи. Обсъжда се да бъде премахнато допълнението на наказателния удар. \r\n\r\n При спасяване на вратар или удар в гредата, играта ще спира и атакуващият играч няма да има шанс да довкара топката. Това цели да не се отнема стойността на спасяването на вратаря, а и ще бъдат премахната всички спорове относно това дали играчи са навлезли в наказателното поле преди изпълнението или не. \r\n\r\n Играчи от отбора изпълняващ пряк свободен удар пък няма да имат право да застават в стената, ще трябва да са поне на метър от нея. \r\n\r\n Причината е, че стената е създадена като защитен елемент във футбола и от Международния футболен борд искат да го запазят като такъв, без да има пречещи атакуващи играчи. \r\n\r\n Играчи, които са сменяни, пък ще бъдат принуждавани да напускат терена от най-близката крайна линия, независимо в коя част на игрището е. \r\n\r\n Така ще се избегне бавенето на времето и бавните разходки на излизащите играчи. \r\n\r\n При изпълнение на аут пък ще бъде премахнато правилото, което гласи, че топката трябва да напусне наказателното поле. \r\n\r\n Вече вратарят ще може да подава на свои съотборници в наказателното поле. \r\n\r\n Последната готвена промяна е за треньорите, които ще получават картони по примера на футболистите. \r\n\r\n До този момент съдията имаше право да отстранява треньор от скамейката, а от 1 юни ще има бълти и червени картони. \r\n\r\n Треньорите дори ще пропускат мачове, ако натрупат 5 или 7 жълти картона в рамките на един сезон. \r\n \n\t\t\t\t\t\t", "date": "2019.03.05", "title": "Готвят се сериозни промени във футболния правилник"}
{"url": "http://www.bnews.bg/article/257751-poreden_ski_begach_prizna_che_e_izpolzval_kraven_doping", "text": "\n Допинг скандала в ски бягането продължава с пълна сила. \r\n\r\n Преди седмица девет души, пет от които състезатели, бяха арестувани след спецакция по време на Световното първенство в Зеефелд (Австрия). \r\n\r\n Двама представители на домакинтие, двама естонци и един казахстанец бяха обвинени в това, че са част от престъпна мрежа и са използвали кръвен допинг, единият австриец дори бе заловен по време на кръвопроливане. \r\n\r\n Самопризнание направи и шести участник на първенството. Това е естонецът Алго Кярп, който пред местната телевизия призна, че е използвал кръвен допинг. \r\n\r\n Той е ползвал услугите на немския лекар Марк Шмид, с когото лично го е запознал теньорът на естонския национален отбор Мати Алавер. \r\n\r\n Това принуди президентът на Естония да лиши Алавер от всичките му държавни отличи и му наложи забрана да се занимава със спорт. \r\n\r\n Очаква се след самопризнанията на доста атлети и лекари, бройката на обвинените ски бегачи да се увеличава. \r\n\r\n   \r\n \n\t\t\t\t\t\t", "date": "2019.03.05", "title": "Пореден ски бегач призна, че е използвал кръвен допинг"}
{"url": "http://www.bnews.bg/article/257740-tass_gazprom_ne_planira_uchastie_v_proekta_za_gazov_hab_balkan", "text": "\n \"Газпром\" не планира да участва в проекта газов хъб \"Балкан\" в България. Това според агенция ТАСС е съобщил пред журналисти председателят на газовия холдинг Алексей Милер след срещата на премиера на Русия Дмитрий Медведев и премиера на България Бойко Борисов. \r\n\r\n \"Газпром\" не участва в този проект. Всичките ни ресурси от газ в този регион са дългосрочно договорирани\", е цитиран да казва той. Милер и генералният директор на \"Росатом\" Алексей Лихачов бяха част от делегацията, с която Дмитрий Медведев пристигна в София. \r\n\r\n На срещата Борисов-Медведев вчера българският премиер заяви, че с проекта \"Балкан\" искаме да запазим количествата си газ, които се очертава да спрат след пускането на Турски поток. \r\n\r\n \"Относно газовата сфера понесохме големи щети. Особено \"Газпром\" - тръбите им бяха на Варна и Бургас, но тогава имаше наказателна процедура от ЕК. Нека ясно да кажа за тези, които критикуват газоразпределителния хъб \"Балкан\" - България не иска нови количества газ. Но когато количеството газ към Турция спре, нашите тръби ще се изпразнят. И какво ще правим тогава? Така че България иска поне да запази това, което има\", обясни Борисов. \r\n\r\n По другия енергиен проект - АЕЦ \"Белене\", от \"Росатом\" обявиха още преди срещата в София, че са готови да участват в търга за изграждане и да завършат централата \"в най-кратки срокове\". Намеренията изрази лично заместник-ръководителят на руската държавна администрация Сергей Приходко, цитиран от \"РИА Новости\". \r\n \n\t\t\t\t\t\t", "date": "2019.03.05", "title": "ТАСС: \"Газпром\" не планира участие в проекта за газов хъб \"Балкан\""}
{"url": "http://www.bnews.bg/article/257753-sluzhitelite_na_folksfagen_shte_poluchat_godishen_bonus_ot_4750_evro", "text": "\n Германският автомобилен производител Volkswagen ще плати на всеки служител годишен бонус като разпределение на печалбата в размер на 4750 евро, пише германското списание Spiegel, като се позовава на източници от компанията. \r\n\r\n Бонусът важи за всичките 100 000 служители на трудов договор на Volkswagen AG - от готвачите в столовете до инженерите. Текущият бонус е с 16% по-висок от този от предходната година. По това време служителите получиха по 4100 евро. \r\n\r\n Съответно от бонуса ще се възползват всички служители на договор в големите заводи на VW във Волфсбург, Хановер, Брауншвайг, Залцгитер, Касел и Емден. Изключени са служители на дъщерни дружества като Audi или Porsche, за които се прилагат собствени правила, пише Spiegel. Според Wolfsburger Allgemeine Zeitung настоящият бонус е най-високата сума от избухването на Дизелгейт през 2015 г. По това време за служителите имаше бонус от близо 6000 евро. \r\n\r\n 2018 г. беше \"тежка година\" за служителите на VW, казва председателят на влиятелния работнически съвет Бернд Остерло, цитиран в корпоративния вестник Mitbestimmen. Били са отменяни смени, а производствени програми - отхвърляни. Въпреки това всички тези проблеми \"не са отговорност на служителите\". Точно обратното: \"колегите отново превъзмогнаха всичко и се справиха\". Затова според Остерло е \"справедливо, че работната сила сега ще получи своя дял от успеха\". \r\n\r\n Според Wolfsburger Allgemeine Zeitung авансовото плащане на разпределението на печалбата е било направено с ноемврийската заплата. Останалата сума трябва да бъде изплатена през май. \r\n \n\t\t\t\t\t\t", "date": "2019.03.05", "title": "Служителите на Фолксфаген ще получат годишен бонус от 4750 евро"}
{"url": "http://www.bnews.bg/article/257771-opitomenite_patrioti_stavat_vse_poveche_za_smyah", "text": "\n Опитомените патриоти стават все повече за смях! След като от няколко седмици  така наречените \"патриоти\" си извиват ръцете в името на тлъстия кокал за Европейския парламент, днес битката започна с нова канонада от партийката на WC министъра. \r\n\r\n Сега вече се прилага схемата, че по време на президентските избори НФСБ-то било направило отстъпка на ВМРО и Атака и по този начин именно на WC министъра се полагало да бъде водач на обединените идиоти, както вече ги нарича българския народ. \r\n\r\n Явно въпросните индивиди не могат да разберат, че са изгубили напълно доверието на негово величество избирателя и продължват да се вживяват в ролята на фактори, каквито никога не са били! \r\n  \r\n \n\t\t\t\t\t\t", "date": "2019.03.05", "title": "Опитомените патриоти стават все повече за смях! "}
{"url": "http://www.bnews.bg/article/257739-makron_prizova_za_evropeyski_renesans", "text": "\n Френският президент Еманюел Макрон призова гражданите на Европейския съюз да защитят застрашената Европа с гласовете си на европейските избори през май, предадоха Франс прес и Асошиейтед прес. \r\n\r\n В авторска статия, която е публикувана на 5 март в медии във всичките 28 страни от ЕС, френският президент пише: \"От Втората световна война Европа насам никога не е била по-необходима, отколкото е сега. И никога не е била по-застрашена\". \r\n\r\n Като символ на проблемите, сполетели Европа, Макрон посочва Брекзит. Според него \"лъжи и безотговорност\" са довели до излизането на Великобритания от ЕС, очаквано в края на месеца. \r\n\r\n Френският лидер приканва европейските граждани да отхвърлят националистическите партии, \"които не предлагат нищо\", на изборите за Европейски парламент от 23 до 26 май. \r\n\r\n За да отговори на очакванията на гражданите, Макрон обещава да свика \"конференция за Европа\", която да предложи \"всички необходими промени, без никакво табу, включително преразглеждане на договорите\". \r\n\r\n Френският президент прави редица конкретни предложения за реформи, които да доведат до \"европейски ренесанс\": \r\n\r\n - създаване на \"европейска агенция за защита на демокрациите\", която да брани страните в ЕС от кибератаки и манипулации при избори; \r\n\r\n - забрана за финансиране на политически партии от чужди държави; \r\n\r\n - криминализиране на езика на омразата и насилието в интернет; \r\n\r\n - ангажимент за стриктно спазване на правата и задълженията в Шенгенската зона за свободно движение, за да се гарантира солидарно свободата и сигурността; \r\n\r\n - създаване в ЕС обща гранична полиция и служба за предоставяне на убежище, подчинени на Европейски съвет за вътрешна сигурност; \r\n\r\n - Европейският съюз да подготви \"договор за отбрана и сигурност\", който да определи задълженията на страните в ЕС, членуващи и в НАТО; \r\n\r\n - въвеждане на \"социален щит\", който да гарантира еднакво заплащане на едно и също работно място. Френският президент пише, че Европа, където бе създадена социалната сигурност, трябва да създаде социален щит за всеки работещ, от изток на запад и от север на юг, за да има еднакво заплащане на едно и също работно място и европейска минимална заплата, съобразена с условията във всяка страна. \r\n \n\t\t\t\t\t\t", "date": "2019.03.05", "title": "Макрон призова за \"европейски ренесанс\""}
{"url": "http://www.bnews.bg/article/257746-tsetsi_krasimirova_azis_i_ivayla_bakalova_ne_sa_pokanenite_na_svatbata_mi", "text": "\n Във връзка с излезли публикации в пресата, информационни агенции и уебсайтове, Цеци Красимирова се обръща към медиите с опровержение на плъзналите слухове около предстоящата й сватба. \r\n\r\n Ето какво пише моделката: \r\n\r\n „Скъпи приятели, в последно време в българската преса и в онлайн пространството  излезе информация във връзка с предстоящото ми сватбено тържество, която определено не отговаря на истината. С настоящето обръщение към вас искам категорично да заявя, че на моята сватба няма да присъстват лица, които не са сред поканените. \r\n\r\n Визирам написаното от много медии, че сред гостите ще бъдат Азис и Ивайла Бакалова. Най-красивият и емоционален ден в живота ми ще споделя единствено с хората, които истински обичам и с тези, които са до мен през всичките години. Убедена съм, че някои от вас са били подведени в желанието си да информират своята аудитория, но важно е да се учим от грешките си и да умеем да се извиняваме. За мен е важно на бял свят да излезе истината, защото винаги съм искала да споделям това, което мисля, по начина, по който искам, и по който съм възпитавана. \r\n\r\n В навечерието на пролетта лично аз се чувствам заредена с нови сили и енергия, и гледам смело напред заедно с любимите ми хора. Благодаря Ви за разбирането и искам да пожелая на всички да бъдете здрави и  обичани.“ \r\n \n\t\t\t\t\t\t", "date": "2019.03.05", "title": "Цеци Красимирова: Азис и Ивайла Бакалова не са поканените на сватбата ми!"}
{"url": "http://www.bnews.bg/article/257750-popravkite_v_gazovata_direktiva_na_es_shte_se_prilagat_i_kam_severen_potok_2", "text": "\n Газовата директива на ЕС с поправките ще влезе в сила бързо и ще се прилага и към газопровода \"Северен поток 2\". Това каза в Брюксел директорът на генерална дирекция Енергетика към Европейската комисия Доминик Ристори, цитиран от ТАСС. \r\n\r\n \"Директивата ще влезе в сила бързо, във всеки случай до завършването на \"Северен поток 2\". Тоест тя ще се прилага към този проект\", каза той след заседанието на Съвета на ЕС по енергетика, на която министрите от страните на ЕС бяха информирани за подготовката по окончателното утвърждаване на директивата. \r\n\r\n Ристори съобщи, че много държави от ЕС се обявяват в подкрепа на това поправките в директивата да се приложат незабавно след публикуването на директивата Според него, това е много важен момент, тъй като гарантира бърза адаптация на директивата към националните законодателства на страните от Европейския съюз. \r\n\r\n \"Това означава, че има политическа воля по отношение на одобрението на този текст и реализацията му. Тези два елемента са взаимно свързани\", обясни той. Ристори напомни, че през лятото на 2017 г. ЕК е поискала мандат а преговори с Русия.  \r\n\r\n \"Този мандат, както и преди е на масата и ние потвърдихме, че комисията е готова, ако съветът иска да продължи с този текст да поеме свой дял от отговорността в тези преговори,  разбира се, веднага след като разполага с такъв мандат.   \r\n \n\t\t\t\t\t\t", "date": "2019.03.05", "title": "Поправките в Газовата директива на ЕС ще се прилагат и към \"Северен поток 2\""}
{"url": "http://www.bnews.bg/article/257767-globiha_firma_s_14_300_lv_za_uvolnenie_na_rabotnik_kritikuval_shefovete_si_vav_feysbuk", "text": "\n Окръжният съд в Пазарджик оспори дисциплинарното уволнение на работник от август миналата година затова, че във Фейсбук е публикувал негативен коментар за работодателите си, предаде БНР. Според миннодобивното дружество с коментарите си в социалната мрежа той публично е уронил доброто име на дружеството. Съдът обаче определи, че дружеството трябва да заплати 14 300 лева обезщетение на работника и да поеме разноските по делото заради неправомерното му уволнение. \r\n\r\n Работникът бил провокиран от посещение на министъра на труда и социалната политика Бисер Петков, пред който собствениците на миннодобивното дружество заявили, че средната работна заплата в предприятието е два пъти по-голяма от средната за страната. В социалните мрежи работникът коментирал, че тази сума идва от големите заплати на многото директори в дружеството. \r\n\r\n В поста си работникът споменава и за огромните премии, които получавали началниците му. От ръководството на фирмата са преценили, че подчиненият им разпространява конфиденциална информация и уронва доброто име на фирмата. \r\n\r\n Заповедта за дисциплинарното уволнение е от август миналата година. След като тя бе потвърдена от съда в Панагюрище и от районния съд, пазарджишкият окръжен съд реши, че уволнението е неправомерно. \r\n\r\n Решението подлежи на обжалване пред Върховния касационен съд. \r\n \n\t\t\t\t\t\t", "date": "2019.03.05", "title": "Глобиха фирма с 14 300 лв. за уволнение на работник, критикувал шефовете си във фейсбук"}
{"url": "http://www.bnews.bg/article/257731-hvanaha_s_doping_svetovniya_1_po_bridzh", "text": "\n И това доживяхме - допинг скандал в играта на карти бридж. \r\n\r\n Световният №1 в ранглистата - Геир Хелгемо, е уличен в употреба на забранени стимуланти и наказан за 1 година. Съобщението на Международната асоциация по бридж не може да не ви накара да повдигнете вежди. \r\n\r\n Норвежецът Хелгемо, който играе за Монако в големите турнири по бридж, е дал позитивна проба за веществото Clomifene, което е в списъка на забранените от Антидопинговата агенция (WADA). \r\n\r\n \"Това е невероятно - коментираха от федерацията на Монако. - Антидопинговите правила са приложими за спортовете с физическо усилие, а не интелектуално такова. Какъв би могъл да е ефектът от по-голямо количество тестостерон (съдържа се във веществото), за да помогне за по-добра игра в бриджа? Разочаровани сме от решението.\" \r\n\r\n 49-годишният Хелгемо е дал пробата на Световните серии в Орландо през септември 2018 г. \r\n\r\n Всъщност, лидерът в ранглистата не е първият играч по бридж, който е наказван от WADA. Вече има 6 такива случаи за последните 9 години. \r\n\r\n През 2017-а около най-силния играч в света се разгоря друг скандал, след като двамата с Тор Хелнес, друг топ състезател на Норвегия, бяха осъдени условно в родината им за укриване на данъци. Именно след този случай Хелгемо заигра за Монако. \r\n \n\t\t\t\t\t\t", "date": "2019.03.05", "title": "Хванаха с допинг световния №1 по ... бридж"}
{"url": "http://www.bnews.bg/article/257727-kakvi_sa_promenite_v_izpita_sled_7_klas", "text": "\n Над 61 000 седмокласници тази година трябва да се явят на Национално външно оцеляване, което е и вход за гимназиите. Единен тест от две части с обща оценка в точки - такъв ще е форматът на изпита тази година. Досега двете части се оценяваха отделно, тъй като отделяха учениците, които се явяваха само на Национално външно оценяване от тези, които кандидатстваха и в гимназиите след 7 клас, посочва БНТ. \r\n  \r\nПървата част от изпита по български език и литература ще е тест от 18 въпроса с избираем отговор, 6 въпроса със свободен отговор и един въпрос с разширен свободен отговор или развиване на теза. Времетраенето е 60 минути. Между първата и втората част няма почивка. \r\n  \r\nУчениците ще могат да напускат стаята, едва след като са минали първите 60 минути от изпита и след като първата част от техния изпит е запечатана в плик. \r\n  \r\nВтората част от единния изпит ще бъде преразказ с дидактическа задача. \r\n  \r\nВремето тук е час и половина. Тази година в теста литературните въпроси ще са само върху авторите от 7 клас. Нов автор е Добри Чинтулов. Въпросите по български език ще са върху материала от 5, 6 и 7 клас. На теста вече ще се получават общи точки от двете части като максимумът е 100 точки.Те не се превръщат в оценки, а директно участват в балообразуването. \r\n  \r\nТази година е променен и началният час на изпита: вместо от 10:00 ч. както досега, той ще започва в 09:00 ч. \r\n\r\n Досега в 08:00 ч. започваха матурите в 12 клас, а в 10:00 ч. изпитът след 7. От тази година двата изпита са разделени. \r\n  \r\n „Няма да има такова струпване в един ден на два изпита като организацията за училищата ще бъде по-облекчена“, каза Таня Михайлова, зам.-министър на образованието и науката. \r\n  \r\nНовият час важи и за изпита по математика. \r\n  \r\nТам първата част е от 17 задачи с избираем отговор плюс три с кратък отговор. А втората част - две задачи с кратък свободен отговор и три с описание. Материалът е от 5, 6 и 7 клас. \r\n  \r\n„Няма да има на изпита по математика задачи, които са свързани с трапец и съответно линейни параметрични уравнения и неравенства също не се изучават в 7 клас и няма да бъдат включени за радост на учениците“, допълни Таня Михайлова. \r\n  \r\nТази година изпитите са през юни - българският на 17-и, математиката на 19-и. \r\n  \r\nИма и трети изпит, по чужд език, на 21 юни - той е по желание. Резултатите ще са готови до 27 юни. \r\n  \r\nАко ученик не се яви на изпитите, той участва в класирането с оценките от Свидетелството за основно образование. В столицата тази година седмокласниците са над 10 400. Те са повече от миналата година и се очаква по-голяма конкуренция за елитните гимназии. \r\n  \r\n„В София конкуренцията винаги е голяма, защото обикновено около 500 ученици извън територията на нашия град кандидатстват за нашите училища“, посочи Ваня Кастрева, началник на РУО-София. \r\n  \r\n229 са профилираните паралелки, а 154 - професионалните, които са леко увеличени. 37% от всички паралелки ще са за природни, технически и IT науки. В елитните гимназии паралелките ще са от по 26 ученици, а 164 Испанска гимназия ще има паралелка по-малко тази година. \r\n \n\t\t\t\t\t\t", "date": "2019.03.05", "title": "Какви са промените в изпита след 7 клас?"}
{"url": "http://www.bnews.bg/article/257733-strah_i_skandali_v_real_predi_macha_na_godinata", "text": "\n Мадрид се уплаши преди \"мача на годината\", както бе наречен реваншът с Аякс от осминафиналите в Шампионската лига (22  по MAX Sport 3). \r\n\r\n И то, след като Реал е спечелил първия мач като гост с 2:1. Европейският шампион е владетел на турнира, но... \r\n\r\n \"Ами ако...?\", запитва се мадридският в. \"Ас\", без да довършва изречението. \r\n\r\n На всички е ясно какво иска да каже и какви са съмненията. \r\n\r\n \"Шампионската лига и нищо друго\", надъхва друг столичен вестник - \"Марка\", признавайки: \r\n\r\n \"Това ще е вечер на големи страхове. Очевидно Мадрид е наранен, а Аякс няма какво да губи\". \r\n\r\n Реал е в много тежка ситуация. В първите дни на март отборът е извън битката за титлата в Испания, както и извън турнира за Купата на краля. \r\n\r\n Може да спечели само един трофей - Шампионската лига, след като я вдигна три пъти поред. Но за 72 часа миналата седмица \"кралете\" бяха два пъти приспани от Барселона в Ел Класико насред Мадрид и в клуба, както и около него, цари революционно положение. \r\n\r\n Първият скандал стана около  Гарет Бейл, след като агентът на играча изригна срещу феновете. \r\n\r\n \"Вместо да го освиркват, те трябва да му целуват краката. Без Гарет нямаше да има никакви трофеи в Шампионската лига, именно той направи разликата в най-важните мачове\", каза Джонатан Барнет. \r\n\r\n Уелсецът е освиркван при всяко появяване на терена, нарочен за основен виновник за слабото представяне. В тима пък е напълно изолиран, за което до голяма степен си е виновен и сам - за пет години в Мадрид е с базово владеене на испански език, нищо повече от един туристически запас от думи. Несериозно. \r\n\r\n В същото време Бернд Шустер, бивш играч и треньор на Реал, удари тежко с критика към сънародника си  Тони Кроос. \"Той е като дизелов трактор. Пуфти и се носи по терена със същата скорост и елегантност\", иноризира Русия ангел, както наричаха Шустер. Германецът играеше на същия пост като Кроос през 80-те. \r\n\r\n Тази вечер Реал ще е без  Серхио Рамос, наказан за два мача от УЕФА след умишлено изпросения жълт картон в Амстердам. \r\n\r\n \"Рамос е шефът на Мадрид, без него са уязвими и ние ще опитаме да използваме това\", каза треньорът на Аякс Ерик тен Хаг. \r\n\r\n Другият стълб в отбраната на шампионите на Европа - Рафаел Варан, ще играе отново, въпреки че е с травма. С невероятно усилие той изкара съботното дерби с Барселона (0:1). \r\n\r\n В съблекалнята на Мадрид цари хаос, а съдбата на треньора Сантяго Солари може да се реши още днес при евентуално отпадане. \r\n\r\n В другия мач за вечерта Тотнъм отнася в Дортмунд наглед отличен аванс - 3:0 от първия мач (22 ч по MAX Sport 2). \r\n\r\n Но звездата на домакините  Марко Ройс предупреди: \"Нищо не се знае. Пред Жълтата стена сме правили и по-големи обрати. Това е нашата вечер да вдигнем глави след колебанията в Бундеслигата\". \r\n\r\n Борусия изпусна преднина от 9 точки и е с равен актив с Байерн в първенството. \r\n \n\t\t\t\t\t\t", "date": "2019.03.05", "title": "Страх и скандали в Реал преди мача на годината"}
{"url": "http://www.bnews.bg/article/257734-hilari_klintan_nyama_da_uchastvam_v_prezidentskite_izbori_prez_2020_godina", "text": "\n Хилари Клинтън заяви за първи път официално, че не възнамерява отново да се кандидатира за президент на следващите избори в САЩ през 2020 година. Това тя направи в интервю за телевизия News12. \r\n\r\n \"Вече съм решила, няма да се кандидатирам. Но ще остана в политиката и ще работя, отстоявайки това, в което вярвам\", каза Клинтън. \r\n\r\n Тя сподели, че е обезпокоена от ситуацията в САЩ и смята, че никога досега американското общество не е било така разделено както в момента. Затова бившият кандидат за президент обеща да работи за победата на демократите и връщането на техен представител в Белия дом. \r\n\r\n Това е първото официално признание на Хилари Клинтън за отказ от нова битка с Доналд Тръмп. През октомври 2018 година тя заяви ,че не изключва възможността да се върне в битката за Белия дом, но очевидно е размислила и сменила решението си. \r\n\r\n   \r\n \n\t\t\t\t\t\t", "date": "2019.03.05", "title": "Хилари Клинтън: Няма да участвам в президентските избори през 2020 година"}
{"url": "http://www.bnews.bg/article/257770-noi_i_nzok_upravlyavat_losho_parite_ni", "text": "\n Според данните на МВР около 10% от населението в България е с ТЕЛК. Като рекордьори са в Силистра. Това се разбра от министъра на вътрешните работи Младен Маринов. Как престъпните схеми могат да бъдат прекратени?  \r\n\r\n \"Тези данни няма как да са верни коментира студиото на \"Денят ON AIR\" Председателят на ЦЗПЗ Д-р Стойчо Кацаров. Броят на хората с инвалидни пенсии е 450 000, според отчета на Националния осигурителен институт. Това е доста по-малко от 10% от населението. \r\n\r\n Само болните с онкологични заболявания са 300 000, болните с диабет са също 300 000. Това означава, че има много хора, които не са освидетелствани.  \r\n\r\n Ние сме първата страна в Европа по нива на корупция. Системата на ТЕЛК няма как да е изключение, но изводите са погрешни. Дефектът не е в контрола, а в самата организация на системата. Най-почтено спрямо хората е да не бъдат задължавани да се осигуряват\", категоричен бе той. \r\n\r\n „Най-разумно е да се махне цялата система на освидетелстване и НОИ. Това е останала от едно време социалистическа кооперация. НОИ управлява нашите пари, които ни удържат ежемесечно. Постоянно разбираме от министрите, че парите ни се управляват зле, че има лош контрол и постоянно има изтичания. Смятам, че е най-справедливо хората да получат парите си и сами да решат как да ги харчат – дали да се осигуряват, за какви рискове да се осигуряват при кого да го правят или да ги спестяват или харчат за нещо друго. Хората най-добре знаят как да харчат парите си\", подчерта д-р Стойчо Кацаров.  \r\n\r\n Според бившия директор на \"Пирогов\" доц. Спас Спасков основният проблем е пакетът от заболявания, който категоризира болните като инвалиди.  \r\n\r\n \"Разширяването на този пакет е с популистки цели. Ако пакетът се свие – обществото няма да е доволно. Премахването на НОИ и освидетелстването за съжаление е невъзможно. Първо ще се реагира срещу това, че се отнемат пари от истински болните. Преди 30 години в Конституцията се написа, че България е социална държава – сега трябва да сърбаме супата\", отбеляза доц. Спасков.  \r\n\r\n По негови думи отговорът за проблемите в здравеопазването е контрол и санкции. \"Ще последва преразглеждане на правилата, по които се работи. С това ще се спрат фалшивите ТЕЛК-ове\", посочи той пред Bulgaria ON AIR. \r\n\r\n В заключение д-р Кацаров каза, че премахването на НОИ и ТЕЛК е процес, който ще изисква време и сериозна организация. Трябва да се реши въпроса и с хората в заварено положение, чиито вноски вече са събрани и похарчени. В краткосрочен план могат да се направят две неща – ТЕЛК комисиите да се извадят от болниците, защото там не им е мястото и да се увеличи възнаграждението на лекарите в тези комисии. Тези лекари учат повече от 6 години за да станат лекари, специализират още поне 5 години и трябва да имат поне 5 години стаж по специалността, а накрая получават по 6 лева и стотинки на експертно решение.  \r\n \n\t\t\t\t\t\t", "date": "2019.03.05", "title": "НОИ и НЗОК управляват лошо парите ни!"}
{"url": "http://www.bnews.bg/article/257742-nashe_momiche_grabna_dve_titli_na_arnold_klasik", "text": "\n Два златни медала от най-престижния турнир по културизъм в света грабна българката Нели Митрева. 35-годишната шампионка, която беше част от спортния отдел на „Телеграф“, триумфира в „Оупън Клас“ и в „Мастър клас“, която е исторически успех за българския бодибилдинг. Преди Нели единствено бившата гимнастичка и акробатка Николина Храброва е печелила в категория Про фигура на „Арнолд Класик“. \r\n\r\n Митрева отвя конкуренцията с перфектната си физика и отлично позиране, което демонстрира пред журито в прочутата зала „Greater Columbus Convention Center в Кълъмбъс, Охайо. Нашето момиче участва за пореден път в турнира, но за първи път стигна до титлите, писа „Телеграф“. \r\n\r\n Нели е многократна национална шампионка по лека атлетика и първата българка с професионална карта по културизъм, която печели веднага след първата година като аматьор. Митрева има дипломи за треньор и спортен журналист от НСА. Зад океана тя се установи през 2012 г., като се грижи за физическата подготовка на служители на правителството и армията. Освен това направи собствена линия добавки и фитнеси, които започнаха да се налагат успешно в цяла Америка. \r\n\r\n Тя стана водещ модел на „FM ФИТНЕС МОДЕЛ“ и първият състезател по бодибилдинг сред мъжете и жените в цял свят, спонсориран от гиганта SBD. \r\n \n\t\t\t\t\t\t", "date": "2019.03.05", "title": "Наше момиче грабна две титли на „Арнолд Класик“\r\n"}
{"url": "http://www.bnews.bg/article/257756-bankerkata_iztochila_milionite_na_martin_petrov_byaga_v_kipar", "text": "\n Банкерката на ужиления с милиони футболист Мартин Петров – Ирина Аткова, е избягала в Кипър. Това разкри източник на „България Днес“, контактувал директно с финансистката след нейното изчезване. Бившият национал разбра през август 2017-а как от неговите сметки липсва колосалната сума 3,8 млн. лв. Няколко месеца по-късно той завежда сигнал до прокуратурата. В него е описано как тя е била негов личен банкер и без негово знание са извършени трансакции. Мартин останал шокиран, когато разбрал, че банкерката е уволнена преди 10 месеца, но въпреки това е продължила да оперира със сметките му. \r\n\r\n Жертва станал и популярен български инвеститор, ръководещ фондове за десетки милиони левове. \r\n\r\n „Срещнах се с Ирина Аткова и нейната приятелка Кремена през февруари 2017-а – разкрива източникът на „България Днес“, пожелал анонимност. – Изработвам сребърни бижута в Турция. Дойдох специално от Истанбул за срещата. В продължение на два часа говорихме за бижута. Идеята беше да ги предлага в България“. \r\n\r\n По време на разговора Аткова признава, че е масонка. Тя опипва почвата и в крайна сметка се разделя с бижутерката, без да й предложи схема за управление на парите. \r\n\r\n „Няколко месеца по-късно Аткова се обади по телефона. Беше от кипърски – добавя източникът. – Искаше да й помогна, защото търсеше работа. Нямаше как да го направя, защото не познавам никого в Кипър. Банкертката на Мартин Петров имаше желание да работи в хотел на рецепция или като преводачка. Много се радвам, че нямах бизнес отношения с нея“. \r\n\r\n Следите на Аткова се губят през лятото на 2017-а. Оттогава тя е в неизвестност. По сведения на Богдана Карадочева, която същи е „ужилена“ след уволнението на финансистката в края на 2016-а тя започва да работи в друга банка. Но изчезва и оттам. \r\n\r\n Информацията  за потенциалното местонахождение на Ирина се потвърждава и от друго сведение – синът й живеел в Кипър и работел на бензиностанция, твърди Карадочева. \r\n\r\n В интервю за Би Ти Ви Мартин Петров сподели опасението си, че и други хора са участвали в „тази машинация“. „Много ми е чудно защо, след като се разшумя този случай, доколкото разбрах, банката е уволнила над 20 човека“. \r\n\r\n МВР не отговаря до официалното приключване на броя дали Аткова е официално издирвана и кога е излязла последно от страната.   \r\n \n\t\t\t\t\t\t", "date": "2019.03.05", "title": "Банкерката източила милионите на Мартин Петров бяга в Кипър"}
{"url": "http://www.bnews.bg/article/257726-kongresat_na_sasht_iska_informatsiya_za_razgovori_na_chetiri_ochi_mezhdu_tramp_i_putin", "text": "\n Три комисии на Камарата на представителите на Конгреса на САЩ искат Белият дом и Държавният департамент да им предоставят информация за неофициалните разговори между президентите Доналд Тръмп и Владимир Путин, включително за разговора с преводача, който е присъствал на срещата им на четири очи в Хелзинки миналото лято, предаде АП. \r\nКомисиите по разузнаването, по външните работи и по надзора и реформите искат информация за съдържанието на разговорите между Тръмп и Путин на четири очи - лично и по телефона, и дали тези разговори са оказали влияние върху външната политика на САЩ. \r\nКомисиите освен това искат да знаят дали Тръмп се е опитал да скрие водени такива разговори. \r\n\r\n Комисиите искат да изслушат лингвисти и преводачи, които по какъвто и да е начин са чули тези разговори. Тръмп и Путин се срещнаха неофициално в Хелзинки през юли за повече от два часа в присъствието само на преводачи, напомня АП. \r\n  \r\n \n\t\t\t\t\t\t", "date": "2019.03.05", "title": "Конгресът на САЩ иска информация за разговори на четири очи между Тръмп и Путин"}
{"url": "http://www.bnews.bg/article/257738-noi_osporil_344_629_dni_bolnichni_za_dve_godini", "text": "\n 20 194 съмнителни болнични листа за 344 629 дни отпуск е оспорил Националният осигурителен институт през 2017 и 2018 г. Успели са да отменят обаче едва 6264 листа за 96 697 дни. Това показва статистиката на НОИ, съобщава \"24 часа\". \r\n\r\n Болничните листове се отменят само ако при издаването им лекарят е нарушил наредбата или е допуснал техническа грешка. \r\n\r\n НОИ автоматично проверява още при приемането на болничните листове дали вписаният уникален номер съответства на номера, който е предварително предоставен на съответния лекар или болница. \r\n\r\n От НОИ правят и автоматични контролни проверки, свързани с лечебни заведения, за които е установено, че издават значителен брой болнични листове, или такива с голяма продължителност на временната неработоспособност за определени заболявания. От данните, които постъпват в института обаче, не може да се прецени дали болничният е издаден основателно и дали продължителността му съответства на диагнозата. \r\n\r\n През първите девет месеца на 2018 г. са издадени 2 млн. болнични листа, а платените по тях пари са за над 404 млн. лв., като изплатените дни са над 13 млн. \r\n\r\n Средното обезщетение на един лист, което е платил НОИ, е за 195,79 лв. Институтът обаче не покрива първите три дни, те се плащат от работодателя. Средно на ден обезщетението е за 30, 81 лв. През миналата година обаче болничните листове леко намаляват, сравнено с 2017 г., отчитат от НОИ. \r\n\r\n Най-много обезщетения по болест се ползват в столицата - над 603 хил. болнични, като в София и обезщетението е най-високо - 37,6 лв. В Пловдив болничните листа са 3 пъти по-малко от софийските - 220 хил. със среднодневно обезщетение около 29 лв. Във Варна издадените болнични са за 115 хил. дни. Най-малко пък са боледували във Видин, като там са издадени 12 хил. листа от доктори за близо 2 млн. лв. \r\n\r\n От статистиката става ясно, че жените са били по-често в болничен. Причината е, че те се грижат повече за болните си деца. \r\n \n\t\t\t\t\t\t", "date": "2019.03.05", "title": "НОИ оспорил 344 629 дни болнични за две години"}
{"url": "http://www.bnews.bg/article/257724-beliyat_dom_nareche_pozorni_razsledvaniyata_na_deystviyata_na_prezidenta_tramp_ot_kongresni_komisii", "text": "\n Говорителката на Белия дом Сара Сандърс остро разкритикува снощи демократите и разследванията от конгресни комисии на президента Тръмп, които нарече позорни, предадоха АФП и АП. \r\n\"Днес председателят (на правната комисия в Камарата на представителите Джери) Надлър започна позорно разследване на неверни и повтаряни до втръсване твърдения, които вече бяха разследвани от специалния прокурор и от комисии в двете камари на Конгреса\". Надлър и другите демократи започнаха тези разследвания, защото са ужасени, че двегодишният им фалшив разказ за \"сговор с Русия\" се сгромолясва, продължи тя. \"Фактът, че сплашват американските граждани, е позорен\", каза говорителката на Белия дом. \r\n\"Демократите тормозят президента, за да отклонят вниманието от радикалната им програма, чиятоцел е да направят Съединените щати социалистическа страна, да убиват бебета след раждането им и да наложат \"Нова Зелена сделка\" (Green New Deal), която ще унищожи заетостта и ще тласне Америка във фалит\", продължи президентската говорителка. \r\nGreen New Deal е проект на демократите за борба с климатичните промени, посочва АФП. \r\n\"Американският народ заслужава Конгрес, който да работи с президента, за да се справя със сериозни въпроси като имиграцията, здравното осигуряване и инфраструктурата\", каза Сандърс. \r\n\"Демократите имат по-голям интерес към патетични политически игри, те предпочитат да задоволят своята левичарска и радикална база, вместо да предложат конкретни резултати на нашите граждани. Демократите не търсят истината, те искат да се нахвърлят срещу президента\", заяви говорителката на Белия дом, цитирана от АФП. \r\n \n\t\t\t\t\t\t", "date": "2019.03.05", "title": "Белият дом нарече позорни разследванията на действията на президента Тръмп от конгресни комисии"}
{"url": "http://www.bnews.bg/article/257769-kolko_chesto_vizhdate_obshtopraktikuvashtiya_si_lekar", "text": "\n Почти четирима от десет души (38%) в Европейския съюз (ЕС) са посетили своя личен лекар веднъж или два пъти през 2017 година сочи проучване на Евростат. Една четвърт (25%) са били на преглед с техния общопрактикуващ лекар от 3 до 5 пъти. \r\n\r\n Също толкова, 24% не са посещавали общопрактикуващ лекар нито веднъж през годината. 14% съобщават, че са били на преглед 6 пъти или повече. \r\n\r\n На равнище ЕС честотата на консултациите с общопрактикуващите лекари е по-висока при жените, отколкото при мъжете. Така е и при посещения на стоматолог или общ хирург. \r\n\r\n Датчаните са посещавали най-често личния си лекар – 49% от тях са ходили 6 пъти или повече, 34% от французите са посещавали лекаря си от 3 до 5 пъти. Делът на лицата, които не са посещавали нито веднъж личния си лекар през годината, е бил най-висок в Гърция 61%. \r\n\r\n \r\n\r\n 45% от хората в ЕС не са се консултирали със зъболекар през последните 2017 годин, а 42% са отишли ​​веднъж или два пъти. 10% съобщават, че са ходили при зъболекар 3 до 5 пъти, а 3% от европейците са били на зъболекар 6 пъти или повече в годината. \r\n\r\n Делът на лицата, които не са отишли ​​на зъболекар нито веднъж, е най-висок в Румъния (82%). Словения е имала най-голям дял от лицата, които са посещавали зъболекаря си 6 или повече пъти (6%), докато Германия е имала най-висок процент от хората (17%), които са били на зъболекар 3 до 5 пъти в годината. \r\n\r\n \r\n\r\n Над 52% от българите не са ходили на посещение при личния си лекар за 12-те месеца на 2017, като по този показател сме предпоследни в Европа след Гърция. \r\n\r\n Над 80% от българите въобще не са посещавали зъболекар през 12-те месеца на 2017 г. По този показател в ЕС ни „изпреварва” само Румъния. \r\nДанните сочат, че българите са сред европейските народи, които най-рядко посещават личния си лекар или стоматолог. Това може да означава или, че населението ни е сред най-здравите в Европа и не се нуждае от медицинска и стоматологична помощ. \r\n\r\n Тези данни за амбулаторните прегледи, обаче контрастират с данните за брой хоспитализации, където България е на едно от първите места в Европейския съюз. \r\n\r\n Това навежда на обратния извод, че българите са сред най-болните в Европа. Тъй като не може да сме едновременно и най-болните и най-здравите, трябва друго обяснение на наглед парадоксалните статистически данни.  \r\n\r\n Обяснението е сравнително просто. Статистическите данни за посещенията при лекар, зъболекар и в болница само косвено са свързани със заболеваемостта на населението, а в много по-голяма степен отразяват организацията на здравната система. \r\n\r\n Българската здравна система осигурява лесен достъп до болнична медицинска помощ, а в същото време извънболничната медицинска помощ е трудно достъпна(скъпа като време и пари) и не може да решава голяма част от здравните проблеми на населението. \r\nДанните поставят и някои финансови въпроси.  \r\n\r\n Ако 52% от българите не са ходили на личен лекар, то те не са провели и задължителния си профилактичен преглед. Следователно НЗОК би трябвало да не е заплатила на личните лекари половината от парите за профилактични прегледи през 2017 година и то при условие, че всичките други 48%, които са посещавали личния си лекар са били и на профилактичен преглед. \r\n\r\n Тъй като неизвършването на профилактичне преглед се наказва с глоба, би трябвало НЗОК да е издала най-малко 3.5 милиона наказателни постановления.  \r\n\r\n По от отношение на зъболекарските услуги също възникват интересни въпроси. Според отчета на НЗОК за 2017 година за дентални дейности са платени 159 857 800 милиона лева при заложени в бюджета 147 милиона лева. \r\n\r\n Бюджетът за дентална помощ е разчетен за 7 милиона души, всеки от които има право да получи безплатно консултативен преглед и три (4 при деца) зъболекарски дейности (поставяне на пломба, лечение на пулпит или вадене на зъб). Как тогава разходите са се увеличили с 12 милиона лева над планираните, ако 80% от населението нито веднъж не е посетило зъболекар през годината, при положение, че НЗОК плаща само действително извършените дентални дейности? \r\n\r\n Данните навежда не само на съществени въпроси, но позволяват да се направят съществени изводи, които да послужат за аргументи за промени в здравноосигурителния модел. Ето два от тях. Здравната ни система поощрява скъпата болнична помощ за сметка на евтината извънболнична помощ. З \r\n\r\n дравната каса хвърля голяма част от парите ни на вятъра. Макар на пръв поглед да изглежда по-евтин, в действителност монополът винаги излиза по-скъп на данъкоплатците. \r\n \n\t\t\t\t\t\t", "date": "2019.03.05", "title": "Колко често виждате общопрактикуващия си лекар? "}
{"url": "http://www.bnews.bg/article/257736-mnim_sluzhitel_na_vik_obra_vazrastna_sofiyanka", "text": "\n Фалшив инкасатор \"отчете наличността в портмонето\" на възрастна жена от София. Измамникът се представил за служител на ВиК, но вместо да запише показанията на водомерите, бръкнал в чантата й. Запис от камера, монтирана във входа, показва, че само 6 минути са били необходими на крадеца да обере жената, предаде NOVA. \r\n\r\n Надежда Кратункова се връщала от аптека, когато мъжът я пресрещнал пред входа. Попитал я на кой етаж живее и дали живее сама, след което казал, че идва от отчита показанията от водомера. \r\n\r\n \"Като дойдохме тук го помолих да ми смени крушката на лампата, защото беше изгоряла. Той ми каза да му дам крушка и аз тръгнах за крушка. Той остана в коридора. По едно време ми направи впечатление, че в тоалетната е тъмно и той не излиза. Тогава погледнах входната врата. Тя беше открехната. Отворих си чантата и видях, че ми липсват около 150 лева\", разказва потърпевшата Надежда Кратункова. \r\n\r\n Жената веднага звъннала на телефон 112 и полицаи дошли на място. \r\n\r\n Надежда Кратункова се зарича, че вече никога няма да отваря вратата си на непознати. \r\n \n\t\t\t\t\t\t", "date": "2019.03.05", "title": "Мним служител на ВиК обра възрастна софиянка"}
{"url": "http://www.bnews.bg/article/257725-oon_s_nov_priziv_za_politichesko_urezhdane_na_krizata_vav_venetsuela", "text": "\n Генералният секретар на ООН Антониу Гутериш отново заяви, че политическият диалог е единственият начин да се уреди политическият конфликт във Венецуела, предаде АП. \r\nГоворителят на ООН Стефан Дюжарик каза, че е важно всички политически играчи във Венецуела, както и в чужбина, да положат всички усилия за намаляване на напрежението. \r\nТой напомни предложението на Гутериш да посредничи за уреждане на кризата ако и опозиционният водач Хуан Гуайдо, и президентът Николас Мадуро поискат помощ от ООН. \r\n \n\t\t\t\t\t\t", "date": "2019.03.05", "title": "ООН с нов призив за политическо уреждане на кризата във Венецуела"}
{"url": "http://www.bnews.bg/article/257737-vatikana_razsekretyava_arhivite_si_za_holokosta", "text": "\n Папа Франциск съобщи, че догодина Светият престол да разсекрети напълно тайните архиви от понтификата на папа Пий Дванайсети от 1939 до 1958 г. - нещо, за което евреите настояват от десетилетия, предадоха световните агенции. \r\n\r\n Пий Дванайсети е обвиняван, че не се е противопоставил на нацистка Германия за Холокоста. \r\n\r\n \"Църквата не се бои от историята, напротив\", каза Франциск в реч пред служителите в Секретните архиви на Ватикана, цитирана от ДПА. Той отбеляза, че на оставеното от папа Пий наследство се гледа с \"предразсъдъци и преувеличение\", посочва Ройтерс. \r\n\r\n Архивите ще бъдат отворени на 2 март 2020 г., когато се навършват 81 години от избирането на Пий Дванайсети за папа, обяви Светият отец. \r\n\r\n Франциск изрази увереност, че изследователите ще съумеят да \"оценят в правилната светлина\" архивите на бившия папа и неговата \"скрита, но активна дипломация\" в един толкова мрачен период от историята. \r\n\r\n Роденият в Италия Пий Дванайсети, който ръководи Ватикана до смъртта си през 1958 г., е обвиняван в проява на безразличие към избиването на евреи от нацистите, и че не е надигнал глас срещу Хитлер. \r\n\r\n Защитниците му твърдят, че той е работил задкулисно за спасяване на подложените на гонения от нацистите, включително като е отворил вратите на манастири и други църковни институции, за да подслонят евреи. \r\n\r\n Американският еврейски комитет (АЕК) - една от водещите еврейски организации в света - приветства решението за разсекретяване на архивите. \r\n\r\n \"Повече от 30 години Комитетът призовава за пълно отваряне на тайните архиви на Светия престол от периода на Втората световна война. Особено важно е експертите от институтите за паметта за Холокоста в Израел и САЩ да преценят възможно най-обективно историческите сведения от тези толкова тежки времена, да признаят както недостойните дела, така и доблестните усилия в периода на Холокоста\", каза международният директор на АЕК по междурелигиозните въпроси равин Дейвид Роузън. \r\n \n\t\t\t\t\t\t", "date": "2019.03.05", "title": "Ватикана разсекретява архивите си за Холокоста"}
{"url": "http://www.bnews.bg/article/257728-detsa_hodyat_na_uchilishte_kato_na_voyna_s_elektroshokovi_palki_boksove_i_nozhove", "text": "\n Деца ходят на училище, въоръжени като за война - с боксове, ножове и електрошокови палки. Този арсенал е бил иззет от ученици в Самоков, а директорът и полицията разказват, че на мястото на отнетите оръжия бързо се появяват нови, посочва NOVA. \r\n  \r\n„През учебната 2018/2019 са 9 бокса, 8 ножа и 2 електрошокови палки”, казва Мариан Бончев - инспектор в „Детска педагогическа стая“ в РУ- Самоков. \r\nУчилището е „Неофит Рилски” в Самоков. В него учат 960 ученици, а сред въоръжените има дори деца под 14 години. Оръжията се отнемат от учителите, но тогава, когато ги видят или намерят. На рутинни проверки нямат право. \r\n  \r\n„Те сами идват, клеветят се, госпожо, еди-кой си има в себе си бокс”, казва директорът на ОБУ „Неофит Рилски” в Самоков – Мариана Солунска. \r\n  \r\n„Учителите ни е страх, защото особено по-големите деца, 8-9 клас, изпитват понякога агресия. Такава, че ние не знаем дали няма да се нахвърлят върху нас”, коментира главният учител Иванка Николова. \r\n\r\n До бой с оръжия в училището до момента не се е стигало. \r\n  \r\nХристо, който е собственик на магазин, казва какво най-често търсят учениците: \r\n  \r\n„Ножове, пеперудки, боксове такива работи. Имам доста, но продавам на лица над 18 години и които знаят за какво става въпрос”, казва Христо Станчов. \r\nИнтерес обаче има. Деца търсят ножове в магазина му всяка седмица. \r\n  \r\n„Цената е 9 - 10 лева, всяко едно дете може да се сдобие с такава сума и да си купи”, казва още Станчов. \r\n  \r\nИ въпреки че по закон трябва да имаш 14 години, за да си купиш нож или бокс, от полицията признават, че законът не винаги се спазва. \r\n  \r\n„На непълнолетни не се предоставят, но боксовете могат да се закупуват от по-големи пълнолетни, електрошоковите палки могат да се поръчват по интернет, ножовете също се продават като сувенири по сергии, по магазини“, казва още Мариан Бончев. Именно в районното се съхранява иззетия арсенал. \r\n„Единственият начин да се спре това нещо е да се сложи скенер на входа на училището, друг начин просто не виждам”, казва още Мариана Солунска. \r\n  \r\nНа децата, хванати с оръжие, ще бъдат наложени възпитателни мерки. А родителите им подлежат на глоба. \r\n \n\t\t\t\t\t\t", "date": "2019.03.05", "title": "Деца ходят на училище като на война - с електрошокови палки, боксове и ножове"}
{"url": "http://www.bnews.bg/article/257729-balgariya_i_rusiya_podpisaha_programa_za_savmestni_deystviya_v_oblastta_na_turizma", "text": "\n България и Русия подписаха Програма за съвместни действия в областта на туризма между Министерството на туризма на Република България и Министерството на икономическото развитие на Руската федерация за периода 2019-2021 г. Церемонията се състоя в рамките на официалното посещение в България на 4 и 5 март на председателя на правителството на Руската федерация Дмитрий Медведев и водена от него делегация. То е по покана на българския премиер Бойко Борисов. \r\n  \r\nПодписите си под документа положиха българският министър на туризма Николина Ангелкова и Максим Орешкин, министър на икономическото развитие на Руската федерация. Програмата е в изпълнение на Споразумението между правителството на Република България и правителството на Руската федерация за сътрудничество в сферата на туризма от 8 май 2007 г. \r\nПрограмата е нова сериозна крачка за задълбочаване на традиционно добрите отношения между двете страни в толкова важен за икономиките им сектор като туризма, посочва министър Ангелкова, съобщиха от министерството. Русия е сред най-важните генериращи пазари за входящия туризъм на България и предпочитанията на туристите от федерацията са постоянно във фокуса на вниманието на българската туристическа администрация и бизнеса у нас за активна маркетингова политика и привличане на повече посетители, пише в съобщението. \r\n  \r\nС новата програма двете страни изразяват желанието си за укрепване на връзките помежду им,признавайки потенциала на туризма за икономическото им развитие. Те ще съдействат за увеличаване на взаимния туристопоток, предвижда се също да бъдат установявани директни контакти между българските и руските туристически организации и да се обменя информация за законодателството в сферата на туризма. \r\n\r\n България и Русия ще съдействат за защитата на законовите интереси и права на туристите, за гарантиране безопасността при престоя им, за подобряване качеството на обслужването, както за предприемане на мерки в извънредни и екстрени ситуации. \r\n\r\n Документът ще насърчи обмена на статистическа информация в туризма, в това число и свързана с развитието на туристическата инфраструктура. Ще се осъществява също обмен на информация и експерти между организациите с цел обучение и повишаване квалификацията на професионалните кадри за туристическата индустрия. \r\nПредвижда се двете страни да си сътрудничат също в реализацията на държавната маркетингова стратегия и на проектите в туристическата сфера, както и във внедряване на иновациите. Ще бъде споделян опит на специалисти и журналисти по въпросите на туризма. Програмата визира организиране на година на туризма на България в Русия и на Русия в България. Ще бъдат насърчавани и отношенията между регионалните туристически организации. \r\n  \r\nБългария и Русия изразяват волята си да продължат сътрудничеството си в редица международни организации, сред които Комисията за Европа на Световната организация по туризъм (UNWTO), Работната група за \"Сътрудничество на туризма\" на Организацията за Черноморско икономическо сътрудничество (ОЧИС) и др, пише в съобщението. \r\n \n\t\t\t\t\t\t", "date": "2019.03.05", "title": "България и Русия подписаха Програма за съвместни действия в областта на туризма"}
{"url": "http://www.bnews.bg/article/257721-kasmetliya_si_pribra_nad_877_mln_dolara_pechalba_ot_lotariyata", "text": "\n Човекът, който сам прибра рекордния джакпот от 1,5 млрд. долара, си взе парите, съобщава Ен Би Си. Щастливецът избрал да получи сумата наведнъж, което я намалява до 877,7 млн. долара. \r\n\r\n Знае се, че печелившият е от щат Южна Каролина. Самоличността му обаче остава неизвестна, защото той или тя са предпочели така. Печелившият билет за тиража от 23 октомври е бил купен в20-хилядно градче в северозападната част на щата. Историята на печелившия става още по-интересна, защото при купуването на билета, човекът учтиво отстъпил реда си на опашката на друг, който също купувал билети за лотарията. \r\nВ САЩ клиентите често не попълват числата във фиша, а казват на касиерите в магазините да им дадат комбинация, генерирана на случаен принцип от машината за билети. \"Малък жест на доброта е довел до невероятен резултат\", каза служител на лотарията, след като обяви, че джакпотът е бил получен. Шансовете да бъде отгатната печелившата комбинация в американската лотария Мега милиони са едва 1 на 303 милиона. \r\n\r\n Джакпотът, който спечели анонимния жител на Южна Каролина беше точно 1,537 млрд. долара. Това е съвсем малко под рекорда на всички времена от 2016 г. в лотарията Пауър бол, който беше 1,586 млрд. долара. Тогава победителите бяха няколко, обаче, което прави жителя на Южна Каролина човека прибрал най-голяма сума. \r\nАко печелившият беше избрал парите да му бъдат изплатени на вноски в следващите 29 години, щеше да получи цялата сума от над милиард и половина. Върху печалбите от лотарията в САЩ се дължат както федерални, така и местни данъци, което означава, че дългосрочното изплащане е още по-изгодно. Въпреки това то бива предпочетено много рядко от спечелилите големи джакпоти. \r\n\r\n Поради големите суми, които се трупат в резултат на нищожните шансове за големия джакпот,лотариите в САЩ са голям източник на средства за местните власти. Само в Южна Каролина са похарчили 5,4 млрд. долара постъпления от лотарийни билети, от 2002 г., когато беше установен сегашния формат на игрите на късмета. \r\n  \r\nЛотарията се разиграва в 44 щата, като билета е на цена 2 долара. За тиража, в който падна големия джакпот, бяха продадени около 370 млн. билети. \r\n\r\n   \r\n \n\t\t\t\t\t\t", "date": "2019.03.05", "title": "Късметлия си прибра над 877 млн. долара печалба от лотарията"}
{"url": "http://www.bnews.bg/article/257730-grigor_se_zabavlyava_s_hlapeta_i_privetstva_agasi_v_indian_uels", "text": "\n Григор Димитров се забавлява с хлапета на традиционния за големите турнири Детски ден, преди да започне истинската работа за него на корта в Индиън Уелс. \r\n\r\n Мастърс надпреварата, която отново ще събера най-добрите в тениса, начело с триоо супершампиони Новак Джокович, Рафаел Надал и Роджър Федерер, започва в четвъртък, 7 март. \r\n\r\n Гришо бе част от забавата с хлапетата, които рисуваха по бузите му ликове на супергерои, поиграха тенис срещу българина, Давид Гофен и още звезди от предстоящата надпревара. \r\n\r\n След веселата част от деня настана време за поредната тренировка, а в нея вече се включи и Андре Агаси, който пристигна в началото на седмицата и се присъедини към щаба на Григор. \r\n\r\n Работата на двамата продължава да е без конкретни и фиксирани ангажименти, като легендата не присъства постоянно в заниманията на Димитров. \r\n\r\n Но ще е край корта по време на двата американски Мастърс турнира в Индиън Уелс и Маями, които предстоят. \r\n \n\t\t\t\t\t\t", "date": "2019.03.05", "title": "Григор се забавлява с хлапета и приветства Агаси в Индиън Уелс"}
{"url": "http://www.bnews.bg/article/257735-gardian_fondatsiya_na_prints_charlz_e_poluchavala_ruski_pari_ot_troyka_dialog", "text": "\n Благотворителна фондация, начело на която е британският престолонаследник принц Чарлз, е получила дарения от офшорна компания, регистрирана на Британските Вирджински острови, съобщи \"Гардиън\". Сумата от 200 000 долара е била изпратена чрез 3 превода в периода 2009-2011 година. Като официална цел на преводите е посочено \"запазване на архитектурното наследство на Англия\". \r\n\r\n По тази схема от Русия са били изнесени 4.6 милиарда долара, като са използвани 70 офшорни компании със сметки в Литва. Там вече е започнало разследване на това мащабно финансово престъпление на базата на информация от OCCRP и литовския сайт 15min.lt . \r\n\r\n Според информацията, това представлява едно от най-големите изтичане на капитали от Русия по времето на президента Владимир Путин. Парите са били използвани за покупки на частни самолети, луксозни имоти, недвижими имоти и заплащане на високи такси за обучение на децата на руски олигарси в скъпи частни училища във Великобритания. \r\n\r\n Основен участник в схемата е била инвестиционната банка \"Тройка Диалог\" - една от водещите финансови институции в Русия, която от 2012 г. е част от \"Сбербанк\". Мениджъри на банката са позволявали нелегалното прехвърляне на финансови потоци в продължение на 8 години, като се започне от 2004 г. \r\n\r\n Главен мениджър на банката по това време е Рубен Варданян, арменски финансист известен с близки връзки с Владимир Путин. Той е и един от списъка на \"Форбс\" на най-богатите руснаци. \r\n\r\n Няма доказателства, че крайните получатели на средствата, в това число и принц Чарлз, са знаели за престъпния характер на получените пари, които са идвали от офшорни компании. Въпреки това документите показват, че престъпните и законните пари може да са били смесени заедно, което прави невъзможно проследяването на първоначалния източник. \r\n\r\n Средствата, които получава Благотворителна фондация на принц Чарлз са похарчени за спасяването на имението Дъмфрис Хаус, което през 2007 г. е обявено на търг. Чарлз се намесва, за да не допусне прехвърлянето на историческия имот в частни ръце, като за целта успява да събере 45 милиона паунда от благотворителност. Начинанието му обаче натоварва фондацията с дългове, което кара престолонаследника да се обърне към инвеститори за допълнително финансиране. Варданян успява да събере още 1,5 милиона паунда от група руски бизнесмени, а принцът им дава официална вечеря през 2014 г. \r\n\r\n Другият облагодетелстван от изнесените руски пари е Сергей Ролдугин, виолончелист, кръстник на по-голямата дъщеря на Владимир Путин и един от най-богатите хора в Русия. Той е получил внушителните близо 70 милиона долара от офшорната мрежа. \r\n\r\n Самият Варданян също не е останал на сухо. Той е получавал пари за покриване на сметките му по кредитни карти на American Express, съпругата и тъщата му са получили по близо 1 милион евро на свои сметки. \r\n\r\n Изтичането на тези средства от Русия са свързани със скандалното \"Дело Магнитски\" и инвеститорът Браудер. Магнитски бе адвокат, който разследваше крупна измама и източване на пари, свързана с фонда на Браудер в Русия, бе арестуван и през 2009 година почина в затвора. Заради тази доста съмнителна смърт в САЩ бе приет и специален закон срещу хора и юридически лица, нарушаващи правата на човека. \r\n \n\t\t\t\t\t\t", "date": "2019.03.05", "title": "\"Гардиън\": Фондация на принц Чарлз е получавала руски пари от \"Тройка диалог\""}
{"url": "http://www.bnews.bg/article/257723-ucheni_se_pohvaliha_s_patsient_izlekuvan_ot_hiv", "text": "\n Учени са излекували пациент от вируса на ХИВ, пише \"Ню Йорк Таймс\". Човекът, чието име се пази в тайна, е наричан от учените Лондонския пациент. \r\n  \r\nВ продължение на години се правеха опити да бъдат повторени резултатите с т.нар. Берлински пациент, който стана първият излекуван от ХИВ. Очаква се по-късно днес, в списание \"Нейчър\", да бъдат публикувани подробности за Лондонския пациент, който е вторият излекуван от вируса, предизвикващ СПИН. И двата успешни случая са станали факт сред трансплантирането на костен мозък на пациентите, която е направена с цел лекуване на рак, а не на ХИВ вируса. \r\n  \r\nВъпреки успеха, учените отчитат, че трансплантацията на костен мозък няма как да се превърне в масова практика за лечение на заразените с ХИВ. В момента стандартната процедура е вирусът да се потиска със силни лекарства. Въпреки това трансплантирането на клетки, модифицирани да издържат на ХИВ вируса, може да се окаже животоспасяващо в определени случаи. \r\n  \r\nЛондонският пациент е бил излекуван както от рак, така и от ХИВ вируса. Според лекарите той определил успеха в лечението му като \"сюрреалистичен\". \r\n  \r\nПървият случай на излекуван от ХИВ беше представен през 2007 г. на същата научна конференция в Сиатъл, на която днес ще бъдат показани резултатите на Лондонския пациент. Тогава германски лекар показа постигнатото с Берлинския пациент, който впоследствие беше разкрит като Тимъти Рей Браун, на 52 години, който живее в Калифорния. \r\n \n\t\t\t\t\t\t", "date": "2019.03.05", "title": "Учени се похвалиха с пациент, излекуван от ХИВ"}
{"url": "http://www.bnews.bg/article/257732-strelyat_po_domashni_kotki_v_slivenski_kvartal", "text": "\n Неизвестен стрелец гърми с въздушна пушка по домашни котки в Сливен. Животните са спасени след операции, а стопаните им искат стрелеца да бъде заловен. Те се притесняват не само за живота на любимците си, но и за своята сигурност, предаде bTV. \r\n\r\n След няколко тежки операции домашният любимец на семейство Попови е спасен. Животното е пострадало след стрелба с въздушна пушка в сливенския квартал \"Речица\". Жената разказва, че гледат котките в къщи, но преди няколко дни заради хубавото време ги оставили на двора. \r\n\r\n \"Излязоха и към 10 и половина моят мъж вика, ела да видиш котето, мъжкото е със счупено краче. И аз като го вдигнах - целият беше кървав, направо започна да тече кръв\", разказва Марийка Попова, собственик на простреляното животно. \r\n\r\n Докато пътуват към кабинета на ветеринаря, неизвестният засега стрелец ранява и котката на съседите. \r\n\r\n Пламена Живкова също е собственик на прострелян домашен любимец. \"Има около нас стрелец, има и други домашни любимци и се притесняваме за тях, не може да се стреля в населено място\", споделя тя. \r\n\r\n Инцидентът се повтаря и на следващия ден. Последната жертва на стрелбата също се озовава в кабинета на доктор Мирослав Кожлеев. Той успява да спаси всички простреляни животни. \r\n\r\n \"Куршумът е влязъл през гръдната кост и е излязъл през шията...Явно имат стрелец комшия, който не им цени живота и ги стреля. Предните две ги е стрелял в сърцето, имат счупени лакътни кости и рани в гърдите.. Стреляно е с въздушна пушка. В България е масово явление\", обяснява ветеринарният лекар д-р Мирослав Кожлеев. \r\n\r\n Лекарят разказва, че агресията се прехвърля от животните и върху хората. Той си спомня, че преди години е имало и простреляна жена, която хранила бездомните животни. \r\n\r\n Стрелецът от квартал \"Речица\" остава анонимен, въпреки че двете семейства са подали сигнал в полицията, която ще извърши проверка по случая. Инцидентите са основна тема в квартала и хората живеят в страх. \r\n \n\t\t\t\t\t\t", "date": "2019.03.05", "title": "Стрелят по домашни котки в сливенски квартал"}
{"url": "http://www.bnews.bg/article/257720-vetoto_na_prezidenta_varhu_izborniya_kodeks_vliza_v_pravna_komisiya", "text": "\n Указът на президента Румен Радев, с който той наложи вето и върна за ново обсъждане част от промените в Изборния кодекс, влиза за разглеждане в парламентарната Комисия по правни въпроси. \r\nДепутатите гласуваха новите изборни правила на продължило до късно вечерта пленарно заседание на 14 февруари, а част от промените предизвикаха широко обществено недоволство. Най-много спорове имаше за завишения праг на преференциите, който според държавния глава е „отстъпление от достиженията на изборното законодателство“. Промените предизвикаха и острото недоволство на БСП и станаха повод тази част от парламентарната опозиция да спре да участва в пленарните заседания в знак на протест. \r\nГЕРБ и „Обединени патриоти“, които формират парламентарното мнозинство, вече обявиха своята позиция. Те се разбраха да преодолеят президентското вето, с което на практика повторно ще одобрят промените, но след това ще предприемат собствена законодателна инициатива за връщането на стария праг при преференциите. \r\nВ ветото си президентът атакува и някои други текстове. Според държавния глава не само изискването за повсеместно въвеждане на машинното гласуване се забавя, но неясни остават и критериите, по които на изборите през 2019 г. ще бъдат определени най-малко 3000, респективно 6000 избирателни секции, за поетапното му въвеждане. \r\nПредвидено е, че Централната избирателна комисия (ЦИК) определя броя и номерата на избирателните секции, в които ще има машинно гласуване, но президентът напомня, че няма уредба въз основа на какви критерии ще стане това определяне. \r\n \n\t\t\t\t\t\t", "date": "2019.03.05", "title": "Ветото на президента върху Изборния кодекс влиза в правна комисия"}
{"url": "http://www.bnews.bg/article/257722-pochina_edin_ot_nay_izvestnite_seriyni_ubiytsi_v_sasht", "text": "\n Почина един от най-известните серийни убийци в САЩ, пише Евронюз. Хуан Корона беше на 85 години и излежаваше доживотна присъда за 25 убийства в Калифорния. \r\n  \r\nКогато беше заловен през 70-те, Корона беше серийният убиец, който е отнел живота на най-много хора в САЩ. Смята се, че е извършил и други убийства, но телата на жертвите не са били открити. \r\n  \r\nХуан Корона се родил в Мексико и емигрирал в САЩ като тийнейджър. Известно време бил лекуван за шизофрения, но след това освободен. \r\n  \r\nЗапочнал да се занимава със земеделие в района на град Юба, като наемал сезонни работници за овощните градини. Точно тези мъже ставали жертва на убийствата, като Хуан Корона ги изнасилвал и убивал с мачете. \r\n  \r\nПрез 1971 г. фермер открил човешки останки в прасковена градина край Юба. В джоба на трупа била открита разписка от банково плащане от фирмата на Хуан Корона и така той бил свързан с убийствата. \r\n  \r\nОкончателната му присъда била произнесена през 1982 г. \r\n \n\t\t\t\t\t\t", "date": "2019.03.05", "title": "Почина един от най-известните серийни убийци в САЩ"}
