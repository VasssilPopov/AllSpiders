{"url": "http://www.bnews.bg/article/261067-nyama_danni_za_postradali_balgari_pri_eksploziyata_v_lion", "text": "\n Към 21 ч българско време нямаме информация за пострадали българи при експлозията в Лион. Посланик Ангел Чолаков е разговарял с представители на българската общност във френския град. \r\n\r\n Най-малко 13 ранени след експлозия в Лион \r\n\r\n Взривът е станал на търговската улица Виктор Юго \r\n\r\n Те са го информирали, че постоянно живеещите ни сънародници там са живи и здрави. \r\n\r\n Властите разследват нападението \r\n\r\n Очакваме официална информация от управлението на полицията. \r\n\r\n По последни данни 13 души са ранени. \r\n \n\t\t\t\t\t\t", "date": "2019.05.24", "title": "Няма данни за пострадали българи при експлозията в Лион\r\n"}
{"url": "http://www.bnews.bg/article/261059-53_godishen_milioner_pravi_seks_s_maloletna_v_samolet", "text": "\n Американски богаташ ще лежи в затвора, след като е признал, че е правил секс с ученичка, докато са летели с частния му самолет, съобщи \"Индипендънт\". \r\nСпоред съдебните документи, Стивън Брадли Мел е оставил машината на автопилот, за да се отдаде сексуален контакт с 15-годишна във въздуха.  \r\nТърговецът на облигации от Ню Джърси е убедил майката на тийнейджърката, че ще преподава уроци по пилотиране.  \r\n53-годишния бизнесмен ще получи поне пет години затвор, след като е признал вината си.  \r\n\r\n Той разполага с хеликоптернаплощадка в дома си, притежава няколко самолета и управлява благотворителната фондация \"Air Lifeline\", която помага на семейства с деца с медицински проблеми да ги транспортират навсякъде из САЩ за лечение.  \r\n\r\n Жененият баща на три деца започнал комуникация с жертвата, тогава на 15, с текстови съобщения и Снапчат през 2017 г., според съдебната документация. Съобщенията им придобили сексуален контекст след като той веднъж написал \"дали знае как се прави орален секс\". \r\nПо-късно той я поканил да прекара време в къщата му в градчето Бедминстър. Мел \"осъществил орална любов\" с непълнолетната през юни 2017 г., според съда. \r\nПо-късно той написал: \"Липсваш ми толкова много!\" \r\nНа следващия месец отново осъществили сексуален контакт, а той е закупил контрацептив със спешно действие за нея.  \r\nДруго негово съобщение към тийнеджърката било: \"Ако си нервна, ще боли повече. Когато си предразположена, ще се чувстваш ОК.\" \r\nНа 20 юли 2017 г. той лети с жертвата в частния си самолет от летище Съмърсет към Барнстейбъл, Масачузетс, \"с цел да я въвлече в незаконно деяние, по-конкретно, в сексуален акт с лице, ненавършило 18 години\", пише в документите на съда.  \r\nПо време на обратния полет, е признал, че е оставил самолета на автопилот, за да се отдаде на сексуален акт.  \r\nПо време на пътуване до Ню Йорк през август 2017 г., Мел отново е правил секс с момичето и е направил голи снимки.  \r\nМел, чиято жена е подала иск за развод, се е признал за виновен през декември 2018 г. Присъдата му ще бъде произнесена по-късно тази седмица. \r\n \n\t\t\t\t\t\t", "date": "2019.05.24", "title": "53-годишен милионер прави секс с малолетна в самолет"}
{"url": "http://www.bnews.bg/article/261063-barekov_pred_pik_dps_ima_nyakolko_ministri_v_tova_pravitelstvo_i_vsichkite_sa_maskirani_kato_patrioti_tova_e_nay_otvratitelnata_i_omerzitelna_kampaniya_na_koyato_sam_prisastval", "text": "\n Днес пред \"ПИК ТВ\" бившият евродепутат Николай Бареков коментира издънките в предизборните кампании на партиите кандидати за членове на следващия Европейски парламент.  \r\n\r\n По повод днешния празник - деня на българската писменост и култура, Бареков заяви, че няма славянска нация и писменост, има кирилица и докато руснаци и македонци се правят на ударени, кои са светите братя Кирил и Методи и спокойно можем да кажем, че нашите братя руснаци пишат на български. \r\n\r\n \"Факт е, че откакто Мария Габриел зае поста на еврокомисар, в пъти скочиха фалшивите новини в Европа. Аз направих няколко дебата относно фалшивите новини и в България и в Брюксел. Истината е, че ние сме заляти от фалшиви новини и на тези избори.\", коментира Бареков. \r\n\r\n Запитан с какво би сравнил кампанията, Бареков отсече, че за него това е най-отвратителната и омерзителна кампания, на която е присъствал. „Гнусна, кампания без никакви идеи, с компромати, много малко позитивизъм. Само домошарски и битови теми, като накрая стигнаха със зайчарници“, допълни Бареков.  \r\n\r\n Той припомни, че кампанията е тръгнала от пакета „Мобилност“ и стигнала до „Апартамент гейт“. Кампанията пък по думите е била превърната в кочина именно от Корнелия Нинова и Елена Йончева. \r\n\r\n „Йончева е функционално неграмотен журналист, тя не чете, не познава, лъже и маже. Последната лъжа е, че е закупила техника за 700 хиляди лева и е снимала в Сирия. Бил съм около Сирия, специализирал съм в CNN, Йончева не е ходила там. Радвам се, че хората от ТВ7 започват да говорят и казват, кой прати Йончева в телевизията. Йончева няма как да снима с техника за 700 хиляди лева в Сирия“, коментира Бареков. \r\n\r\n Той бе категоричен, че със средствата, с които Йончева твърди, че е купила техника, е можело всяко българско дете до 4-и клас да бъде оборудвано с таблет. \r\n\r\n „На фона на Бойко Борисов, Елена Йончева и Корнелия Нинова овиснаха като прани гащи на стобор“, пошегува се лидерът на \"Презареди България\". \r\n\r\n Във връзка с информация, предоставена от ПИК, че Елена Йончева има забрана да влиза в Украйна, а бащата на кандидат евродепутатката, както и бащата на Иво Христов са кадри на РУМНО и ГРУ, Бареков заяви, че в листата на БСП има и други агенти на ДС, като Румен Гечев, който е фалирал държавата. „След като няма лустрация всеки може да се кандидатира за европарламента“, допълни Бареков. \r\n\r\n Според прогнозите на бившия евродепутат, още в първите дни след влизането й в ЕП, Йончева ще бъде със свален имунитет и дори и Станишев и ПЕС няма да може да я опази, защото в тази парламентарна група няма как да фигурира човек, който има обвинение за пране на пари. Бареков сподели мнение, че опозицията в БСП \"точи ножа\" на Корнелия Нинова и още в неделя вечерта ще й бъде поискана оставка.  \r\n\r\n \"Трябва да си много голям некадърник, за да имаш два пъти уникалния шанс да победиш падналия в нокдаун Борисов и ГЕРБ и да загубиш и двата избора.\", коментира Бареков. \r\n\r\n „За мен Нинова и БСП в този си вид са голям проблем, защото извършват една идеологическа подмяна на българското общество. Госпожа Нинова се опита да изкара, че БСП е консервативна партия покрай Истанбулската конвенция. \r\n\r\n \"Това е абсурдно! Партия, която е отговорна за избиването на стотици хиляди българи по време на междуособнически и граждански войни в България, за съжаление случили се през последното столетие не може да бъде консервативна.\", отсече Бареков. \r\n\r\n \"Това е предателство спрямо генетичния код на БСП. Те са социалисти и либерали. Покрай господин Станишев станаха неолиберали и соросоиди. Да изкара БСП консервативна партия, това означава, че Нинова или е малоумна или е проста. Може би след като идва от СДС, вероятно иска да превърне БСП в консервативна партия, но това няма как да стане“, заключи гостът. \r\n\r\n Бареков заяви, че Корнелия Нинова няма понятие от консерватизъм. Консерватизмът е базиран на традиционни семейни ценности и най- вече ниски данъци и високи доходи. Точно обратното на това, за което се бори лидерът на БСП- Нинова. \r\n\r\n Във връзка с данните, предоставени от социологическите агенции, според които ГЕРБ води доста убедително на предстоящите избори, Бареков коментира, че причината за това е, че БСП тотално са се провалили в тази кампания. Позитивният вот за ГЕРБ идва от там, че Борисов поде инициатива с откриване на заводи, които се оказа, че са открити преди 20 години всъщност.  \r\n\r\n \"Борисов скри Цветанов, прие още две, три оставки, като ключовата беше тази на Порожанов и накрая социолозите вдянаха, че всъщност Борисов е толкова на зор в момента, че за първи път ГЕРБ няма да прелива резултат на други партии.\", продължи Бареков. \r\n\r\n Според лидерът на \"Презареди България\" Ангел Джамбазки е спазарен от Борисов за ЕНП, въпреки, че трудно ще приемат Джамбазки в ЕНП. Поради тази причина премиерът Борисов похвали преди броени дни Ангел Джамбазки и го окачестви като любимия му политик. С това обаче Борисов погреба Джамбазки и затвърди всеобщото мнение, че той е просто патерица на ГЕРБ. \r\n\r\n Гостът в студиото заяви, че се отказва от политиката, ще се запише на трудовата борса и е отворен за оферти да работи като учител. Той е филолог и обеща, че ще осигури по един таблет на всеки ученик от класа, който му бъде поверен. Бившият евродепутат сподели, че е получил оферта за работа като съветник на Малдивите, но е отказал заради семейството си. \r\n\r\n Бареков сподели своята прогноза, че ГЕРБ ще спечели евроизборите, ДПС ще бъдат твърдо на трето място, като очаква омерзително ниска избирателна активност. Лидерът на \"Презареди България\" призова и партийката на Иво Прокопиев да се явява за последно на избори и да спре да хвърля милиони левове за избори, които губи винаги. \r\n\r\n В заключение гостът в студиото призова зрителите, на 26 май да гласуват с бюлетина номер 26 с водач на листата Димитър Байрактаров. Заедно срещу статуквото и политическата мафия! \r\n\r\n   \r\n\r\n   \r\n \n\t\t\t\t\t\t", "date": "2019.05.24", "title": "Бареков пред ПИК: ДПС има няколко министри в това правителство и всичките са маскирани като патриоти! Това е най - отвратителната и омерзителна кампания, на която съм присъствал!"}
{"url": "http://www.bnews.bg/article/261056-tereza_mey_podade_ostavka_otteglya_se_na_7_yuni", "text": "\n Британската премиерка Тереза Мей обяви, че ще подаде оставка като лидер на управляващата Консервативна партия партия на 7 юни и ще остане начело на служебно правителство до избирането на нов партиен лидер, предаде Ройтерс. Според закона, лидерът на най-голямата партия в парламента автоматично поема поста премиер на страната.  \r\n\r\n В кратко емоционално слово пред премиерската резиденция на Даунинг стрийт 10 в Лондон с треперещ от вълнение глас тя каза, че за нея е било чест да служи като лидер на своята страна. Мей изрази дълбоко съжаление, че не успяла да осъществи главната задача на своето премиерство - да осигури изпълнението на волята на британците за излизане от ЕС, изразена на референдума през 2016 г. \r\n\r\n \"Съжалявам и винаги ще съжалявам, че не успях да реализирам Брекзит\", заяви Мей. \r\n\r\n Тя посочи, че това може да стане само с компромис и че намирането на такъв компромис ще е главната задача на нейния наследник начело на правителството. \r\n\r\n Говорейки за острите конфликти, възникнали по повод на Брекзит в парламента и в нейната партия, Мей отбеляза, че не се оттегля с лоши чувства, а с дълбока благодарност, че е имала възможността да служи на страната, която обича. \r\n\r\n \"Скоро ще напусна тази работа, която беше чест за мен да получа. Втората жена премиер на Великобритания, но определено не последната. Напускам без злоба, а с огромна благодарност, че имах възможността да служа на тази страна\", заяви британският премиер в края на емоционалната си реч. \r\n\r\n Тя не скри сълзите си, слизайки от подиума, поставен направо на улицата. \r\n\r\n Гласуването за заместник на Мей ще започне през седмицата 10-14 юни. \r\n\r\n На референдума през 2016 г. британците решиха противно на всички очаквания да напуснат ЕС след 46 години членство. Те трябваше да направят това на 29 март тази година, но до окончателна сделка с ЕС така и не се стигна. \r\n\r\n През ноември Тереза Мей успя да постигне сделка с ЕС, която обаче беше отхвърлена три пъти от британските депутати. Очаква се в началото на юни да бъде гласувана за четвърти път. \r\n \n\t\t\t\t\t\t", "date": "2019.05.24", "title": "Тереза Мей подаде оставка! Оттегля се на 7 юни"}
{"url": "http://www.bnews.bg/article/261066-izvanredno_nov_atentat_raztrese_frantsiya_ima_zhertvi", "text": "\n Най-малко 13 души са ранени след експлозия в Лион, Франция, включително осемгодишно момиче, съобщи \"Сън\". \r\n\r\n Смята се, че взривът на търговската улица \"Виктор Юго\" е причинен от \"бомба с шрапнели, с пирони, болтове и винтове\". \r\n\r\n Експлозията се е случила до магазин Brioche Doree, пише местна медия. \r\n\r\n Спешна помощ, полиция, пожарникарите и войници са блокирали мястото. Целият квартал е ограден, тъй като разследванията продължават. \r\n \n\t\t\t\t\t\t", "date": "2019.05.24", "title": "ИЗВЪНРЕДНО! Нов атентат разтресе Франция! Има жертви!"}
{"url": "http://www.bnews.bg/article/261050-uchilishteto_v_ribnovo_ne_mozhe_da_pobere_detsata_ot_rayona", "text": "\n В едно село училището буквално прелива от ученици. Заради положителния прираст във високопланинското селце Рибново от няколко години насам сградата се пълни дотолкова, че класните стаи не достигат за всички деца. Затова се налага занятия да се провеждат дори в мазета и помощни помещения. \r\n\r\n „Нашите деца са много амбициозни и винаги с голямо желание идват на училище, дават идеи самите те, имат желание да правят все повече нови неща, проекти, виждате стаята колко е красива. Идеите им са просто прекрасни”, разказва учителката Фатме Герова. \r\n\r\n Около 500 са учениците в Рибново от 1 до 12 клас. Училището обаче освен на знания, мъдрост и разбиране, учи децата и на оцеляване. Защото всеки ден, поради липса на достатъчно голяма материална база, вместо в класни стаи учениците влизат да посрещат уроците си в мазета и хамбари. Там въздухът отдавна е отстъпил място на тежкия мухъл. \r\n\r\n Математика, литература и история децата учат сред менгемета, косачки и ръждясали железа. Светлина почти не влиза, а всички ученици седят с гръб към учителя, защото по друг начин чиновете в мазето няма как да бъдат подредени. \r\n\r\n „Вие сами виждате, как може да се чувства човек в тази стая, няма прозорци, зимата не е много топло. Не е удобно въобще, това по принцип не е и стая въобще, това е коридор, пригоден за стая, защото не ни достигат стаите. Около 20 деца се събират, тясно е, не могат да се разминават, понякога дори и се карат и не е добре въобще”, разказва учителят Атидже Югунч. \r\n\r\n Освен в мазето децата учат… и в училищния стол. \r\n\r\n „Учим в мазета, столови. Малко е пространство, а децата много. На двусменен режим сме и въпреки всичко, за мене проблемът с базите наистина е от първостепенно значение”, обясни Манчо Джуркин, директор на СУ „Йордан Йовков”. \r\n\r\n В стола се учи, докато обядът не стане готов. После учебниците се прибират, а чиновете се превръщат в софри. И така всеки ден……. \r\n\r\n В училището в Рибново се гордеят с много спортни успехи, макар условията за спорт да са плачевни.  \r\n\r\n „Просто няма къде да си провеждаме часовете по физическо, тъй като сме повече от 24 паралелки, трима учители и всички разчитаме на този физкултурен салон. Нуждаем се, крайно се нуждаем от нов салон и особено от спортна площадка”, обясняма Ибрахим Кадриев, учител. \r\n\r\n Проектът за нова сграда към училището е в ход. Но още е в начален етап. \r\n\r\n „До два месеца ще стартира процедурата, стига да няма обжалвания. Дано надделее разумът и този, който спечели, да му е честито, този, който загуби, да не почват непрекъснати обжалвания”, надява се Манчо Джуркин. \r\n\r\n В Рибново с нетърпение чакат новата сграда, в която в мазетата няма да се учи, училищният стол ще се ползва само за обяд, а класните стаи ще са достатъчно за всички.   \r\n \n\t\t\t\t\t\t", "date": "2019.05.24", "title": "Училището в Рибново не може да побере децата от района"}
{"url": "http://www.bnews.bg/article/261062-nameriha_ubitiya_valentin_kachanov_v_kanal_blizkite_mu_nyamat_pari_da_varnat_tyaloto_mu", "text": "\n 27-годишният Валентин Качанов бе намерен мъртъв в канал край град Грайс в Англия, след тримесечно издирване, съобщава Struma.com. \r\n\r\n Валентин заминал на гурбет преди 4 години, но в края на февруари спрял да се обажда на близките си. Започнало търсенето му и на 7 май, източно от Лондон, в канал е открит труп на мъж. По-късно станало ясно, че трупът е на издирвания Валентин. Черната новина потресе съселяните му. \r\n\r\n Съкрушеното от мъка семейство няма пари да го докара, за да го погребе в родното село, затова негови близки започнаха кампания за събиране на средства, казаха приятелите му. \r\n\r\n Има арестуван за смъртта на Валентин. Това е 22-годишен мъж, който по-късно е освободен. Полицията съобщи, че няма „видими индикации за намесата на трети лица“, посочва Би Би Си. Валентин е бил видян за последно на 8 февруари в мол Lakeside Shopping Centre. \r\n \n\t\t\t\t\t\t", "date": "2019.05.24", "title": "Намериха убития Валентин Качанов в канал. Близките му нямат пари да върнат тялото му"}
{"url": "http://www.bnews.bg/article/261051-mechat_i_prastenat_na_han_kubrat_pristigat_u_nas", "text": "\n Два от най-емблематичните предмети за хан Кубрат - мечът и пръстенът с монограм, пристигат в България. Те се съхраняват в Ермитажа в Санкт Петербург, но ще бъдат временно експонирани в Националната художествена галерия от 16.00 ч. в петък.  \r\n\r\n Пръстенът и мечът са част от съкровище, открито през 1912 г.  Цялата находка се състои от около 800 предмета.  \r\n\r\n   \r\n \n\t\t\t\t\t\t", "date": "2019.05.24", "title": "Мечът и пръстенът на хан Кубрат пристигат у нас"}
{"url": "http://www.bnews.bg/article/261047-balgarski_uchenitsi_specheliha_konkurs_na_nasa", "text": "\n Учениците от математическата гимназия спечелиха конкурс на НАСА с два проекта. Едната награда е за група, създала проект на космическа станция, която да приюти 15 000 души. Индивидуално отличие получава ученичка от 11 клас за разработка на орбитална станция.  \r\n\r\n „Най-ценният урок е, че всичко трябва да вършат с много обич и да не забравят, че името им винаги трябва да бъде свързано с чест и достойнство”, заяви учителката им Силвия Захариева. \r\n\r\n На 4 юни учениците заминават за Вашингтон, където ще се проведе международна конференция на НАСА. \r\n\r\n „Очаква ни представяне на проекта ни и разговор с важни учени от сферата на астрономията, които ще кажат колко реализуем е проектът”, обясниха учениците. \r\n \n\t\t\t\t\t\t", "date": "2019.05.24", "title": "Български ученици спечелиха конкурс на НАСА!"}
{"url": "http://www.bnews.bg/article/261064-17_novi_obvineniya_kam_osnovatelya_na_uikiliyks", "text": "\n Министерството на правосъдието на САЩ предяви 17 нови обвинения срещу основателя на сайта „Уикилийкс“ Джулиан Асандж.  \r\n\r\n Австралиецът е обвинен в нарушение на американския закон за шпионажа заради публикуването на 750 000 строго секретни военни и дипломатически документи през 2010 г. \r\n\r\n Правосъдното министерство на САЩ обвинява Асандж в подпомагането и подстрекаването на Челси Манинг за кражба на тайни американски досиета, както и безразсъдно разкриване и застрашаване на поверителни източници в Близкия изток и Китай, които са посочени в тях. \r\n\r\n   \r\n \n\t\t\t\t\t\t", "date": "2019.05.24", "title": "17 нови обвинения към основателя на „Уикилийкс“"}
{"url": "http://www.bnews.bg/article/261060-partiyata_na_tramp_iska_barekov_nachelo_na_listata_na_konservatorite", "text": "\n Консерватори от цяла Европа и от Републиканската партия на Доналд Тръмп цяла година агетират Николай Бареков да оглави листата на българското консервативно движение „Презареди България” за европейските избори. \r\n\r\n Последните разговори с председателя на Алианса на консерваторите и реформистите в Европа (АКРЕ) Ян Захрадил, с прочутия британски политик Джефри ван Орден и с вицепремиера на Тръмп Майкъл Пенс във Вашингтон са били посветени на това Бареков да не се отказва окончателно от европейската политика. Българският консерватор и баща на четири сина обаче бил категоричен пред консервативния елит, че това решение ще се взима вкъщи със семейството му. \r\n\r\n През последните 5 години журналистът проведе редица мисии по целия свят като представител на европейските консерватори. В този период Бареков стана и баща на още трима сина. Поради интензивността на ангажименти обаче много рядко се задържаше в дома си в София и не успяваше да изпълнява бащинските си задължения. “Не желая децата ми да растат без баща”, заявил политикът пред най-близките си сътрудници в Брюксел. \r\n\r\n На семейния съвет Мария Календерска, която е известна с това, че вкъщи държи нещата изкъсо, е заявила, че трябва да се вслуша в гласа на децата си и да се откаже от европейските политика. \r\n\r\n На този етап дори пловдивчанинът отклонил предложения от президента на Малдивите и министър-председателя на Тимор Лесте да бъде техен политически съветник по европейските въпроси, защото искал да спести пътуванията си на дълги разстояния. Самият той призна, че е получил номинация за посланик в Индия и Куба, но е оставил без отговор това предложение.  \r\n\r\n На Бареков му се налагаше почти всеки месец да пътува до Азия и Африка, където представляваше европейските консерватори и работеше основно за връзките между Европа от една страна и Африка, Карибите и Тихоокенаския басейн от друга. През цялото време евродепутатът бе в ръководството на евроконсерваторите, както е Европейския парламент, така и в Алианса. \r\n\r\n След като обаче е било взето решение Байрактаров да стане водач на листата, консерваторите са поставили условия Бареков да бъде негов подгласник с цел да се гарантира приемственост на България в АКРЕ в случай, че той реши да скъса с политиката окончателно. \r\n\r\n На мен политиката ми донесе едиснтвено отрицателни емоции, но съм удовлетворен, че това, което обещах на своите избиратели, го изпълних. Показателна е както подкрепата ми за Пакета “Мобилност” и за европейско заплащане на наемните работници в България, така и факта, че за разлика от другите евродепутати, излизам от парламент беден като църковна мишка. \r\n \n\t\t\t\t\t\t", "date": "2019.05.24", "title": "Партията на Тръмп иска Бареков начело на листата на консерваторите\r\n"}
{"url": "http://www.bnews.bg/article/261049-facebook_premahna_3_mlrd_falshivi_profila", "text": "\n Над 3 милиарда фалшиви профила са премахнати от Facebook в периода от октомври до март. Това е два пъти повече, отколкото през предишните шест месеца. \r\n\r\n Драстичното нарастване показва предизвикателствата, пред които е изправена компанията в борбата с акаунти, създадени, за да разпространяват спам, фалшиви новини и други нежелателни материали. Най-голямата социалната мрежа има 2,4 милиарда активни потребители месечно. Смята се, че 5 на сто от тях са фалшиви профили. \r\n \n\t\t\t\t\t\t", "date": "2019.05.24", "title": "Facebook премахна 3 млрд. фалшиви профила"}
{"url": "http://www.bnews.bg/article/261048-nay_malko_7_dushi_sa_zaginali_pri_buri_v_sasht", "text": "\n Най-малко 7 души са загинали при бурите, които връхлетяха американския Среден Запад. \r\n\r\n От сряда насам са регистрирани над 20 случая на торнадо, като най-големи са щетите в щата Мисури. Сериозно са пострадали цели сгради в щатската столица Джеферсън. В Оклахома и Канзас се стигна до евакуация заради опасност от наводнения. Двата града са разположени на бреговете на реки. \r\n \n\t\t\t\t\t\t", "date": "2019.05.24", "title": "Най-малко 7 души са загинали при бури в САЩ!"}
{"url": "http://www.bnews.bg/article/261057-zrelostnitsi_se_ozhaliha_ot_palen_s_greshki_izpit_po_angliyski_ezik", "text": "\n Зрелостници са недоволни от матурата по английски език, която се проведе вчера. Те настояват чрез подписка в интернет изпитът да бъде ревизиран.  \r\n\r\n Завършващите гимназисти са на мнение, че изпитът е бил пълен с граматически и правописни грешки. На матурата по предмет по избор от 40 000 зрелостници близо 14 500 избраха английския език \r\n\r\n Започва проверка на ключа за отговори спрямо въпроса, обяви пред Би Ти Ви зам.-министърът на образованието Таня Михайлова. Тя допълни обаче, че била нужна конкретика. \r\n\r\n \"Добре е на имейла на МОН да се изпрати конкретно въпросът, който смятат, че е грешен. Той ще бъде предаден на комисия. Няма как да дадем оценка, без да видим конкретните спорни въпроси\", допълни Михайлова. \r\n\r\n Зам.-министърът обясни, че процесът по съставянето на въпросите за матурата бил сложен и минавал през няколко етапа. \r\n\r\n \"11 ученици са с анулирани работи на първия зрелостен изпит, а пет са анулираните на втория. Причините са различни - преписване, използване на мобилни комуникации, нарушаване на анонимността\", поясни Таня Михайлова. \r\n\r\n   \r\n \n\t\t\t\t\t\t", "date": "2019.05.24", "title": "Зрелостници се ожалиха от пълен с грешки изпит по английски език"}
{"url": "http://www.bnews.bg/article/261045-oformiha_se_dvata_barazha_za_poslednite_kvoti_v_elita", "text": "\n Монтана победи Несебър с 2:1 и завърши на второ място във Втора лига. Монтанчани ще играят бараж за елита срещу Витоша Бистрица, а поражението изпрати Несебър към Трета лига. \r\n\r\n Арда победи Ботев Гълъбово с 3:2 като гост и завърши на трето място, като ще спори със Септември в другия бараж за елита. \r\n\r\n Освен Несебър в Трета лига изпада и тимът на Добруджа, който завърши 2:2 в последния кръг срещу Литекс. \r\n\r\n От Трета във Втора лига влизат отборите на Спартак Варна (Североизток), Спартак-Плевен (Северозапад), Хебър 1918 Пазарджик (Югозапад) и един измежду Нефтохимик и Созопол (Югоизток). \r\n\r\n Отборът на Царско село, който си осигури директна промоция за Първа лига, завърши 2:2 в последния кръг със Струмска слава. \r\n \n\t\t\t\t\t\t", "date": "2019.05.24", "title": "Оформиха се двата баража за последните квоти в елита"}
{"url": "http://www.bnews.bg/article/261044-korav_sarbin_e_parviyat_sapernik_na_grisho_v_parizh", "text": "\n Григор Димитров ще започне участието си на \"Ролан Гарос\" с мач срещу 34-годишния Янко Типсаревич, отреди тегленият в Париж жребий. \r\n\r\n Това ще бъде седми мач помежду им, а двамата играха един срещу друг и в първия мач на Откритото първенство на Австралия по-рано тази година. Тогава Димитров спечели в четири сета, но общият баланс е в полза на сърбина, който води с 4:2 победи. \r\n\r\n При победа Димитров ще срещне във втория кръг победителя от мача между поставения под номер 11 в схемата Марин Чилич (Хърватия) и Томас Фабиано (Италия). \r\n\r\n Ако достигне до третия кръг на турнира, Димитров вероятно ще играе с швейцареца Стан Вавринка, а на евентуален осминафинал би го очаквал поставеният под номер 6 в схемата Стефанос Циципас от Гърция. \r\n\r\n Водачът в световната ранглиста Новак Джокович ще започне турнира с мач срещу полския гигант Хурберт Хуркач, а при победа ще срещне квалификант или американеца Сам Куери. \r\n\r\n В половината на Джокович попадна и миналогодишният финалист Доминк Тийм. Австриецът е поставен под номер 4 в схемата и ще играе с американеца Томи Пол в първия си мач. \r\n\r\n Рафаел Надал, който търси 12-ата си титла в Париж, започва турнира с мачове срещу квалификанти в първите два кръга. Евентуално в третия кръг той ще играе с белгиеца Давид Гофен. \r\n\r\n На четвъртфиналите той ще може да срещне японеца Кей Нишикори, докато на полуфиналите е възможен сблъсък с Роджър Федерер. Швейцарецът, който е в четвъртината, в която е и Григор Димитров, играе на старта с италианеца Лоренцо Сонего, а във втория кръг го очаква квалификант или тунизиецът Малек Джазири. \r\n \n\t\t\t\t\t\t", "date": "2019.05.24", "title": "Корав сърбин е първият съперник на Гришо в Париж"}
{"url": "http://www.bnews.bg/article/261046-cherno_more_vadi_osnovni_igrachi_ot_sastava_za_reshavashtiya_mach_v_razgrad", "text": "\n Черно море отива без половин дузина титуляри за гостуването на Лудогорец днес, гръмна с новина в. \"24 часа\". Според изданието шестима основни играчи на варненци са извадени от групата за двубоя с шампиона, който е ключов за това къде ще отиде титлата на България. \r\n\r\n Самият тим на Черно море не играе за нищо, освен за честта си в двубоя, но за домакините той е решаващ. \r\n\r\n Лудогорец трябва да победи, за да е шампион за осми пореден път. Всякаква друга развръзка ще направи отбора от Разград зависим от случващото се в София на мача ЦСКА - Ботев. \"Червените\" са на точка зад лидера и дебнат за грешка в последния кръг днес. \r\n\r\n И двата мача са от 20 часа, а мистерията около това дали наистина основни фигури на \"морето\" няма да се появят на терена в Разград ще остане до появата на официалните стартови състави. \r\n\r\n Според \"24 часа\" тимът на Черно море е минал и през детектор на лъжата - слух, който се появи из Варна още след загубите с 1:3 от ЦСКА и 1:5 от Левски в последните две седмици. \r\n\r\n   \r\n \n\t\t\t\t\t\t", "date": "2019.05.24", "title": "Черно море вади основни играчи от състава за решаващия мач в Разград?"}
{"url": "http://www.bnews.bg/article/261058-rumen_radev_balgarskata_pismenost_se_e_prevarnala_v_nash_shtit", "text": "\n Тържествен водосвет беше отслужен пред Националната библиотека „Св. Св. Кирил и Методий“ по повод Деня на българската просвета и култура и на славянската писменост – 24 май. \r\n\r\n Той се отслужи от Белоградчишкия епископ Поликарп под звуците на църковен хор и се състои пред Националната библиотека \"Св. св. Кирил и Методий\". \r\n\r\n Тук бе и крайната точка на шествието, в което се включиха президентът Румен Радев, вицепрезидентът Илияна Йотова, политици и общественици, представители на столични училища, ректорът на СУ \"Св. Климент Охридски\" проф. Анастас Герджиков и представители на академичната общност. Част от събитието е и генералният директор на ЮНЕСКО Одри Азуле. \r\n\r\n Пред паметника на светите братя присъстват представители на политически партии, ученици, учители, десетки родолюбиви граждани, които носят знаменца. Минути преди началото на водосвета градинката пред Националната библиотека бе огласена от звуците на химна \"Върви народе възродени\", или така наречения Български всеучилищен химн, чийто автор е Стоян Михайловски, а музиката на химна е написана от Панайот Пипков. \r\n\r\n С вдъхновение нашите предци отредиха най-значимото място в националния ни календар за празник на словото и просветата, защото сме благосословени да имаме като покровители светци, дарили ни буквите. \r\nТова заяви в словото си по повод празника на българската просвета и култура 24 май, президентът Румен Радев. \r\nВ нашия български език нашият народ е отривал своето спасение от робството, от мракобесието, от отчаянието, заяви той. \r\nБългарската писменост се е превърнала в наш щит, заяви държавният глава. \r\n\r\n По думите му в днешната глобализация всяка година угасват езици, а с тях чезнат култури. Затова ние българите сме призвани да пазим нашия език, защото нашата българска кирилица не е достояние единствено на българия народ, а свръзва милиони хора от различни държави, тя е нашият най-ценен дар към световното културно наследство. \r\nБяха поднесени венци пред паметника  пред паметника на Светите братя Кирил и Методий. \r\n \n\t\t\t\t\t\t", "date": "2019.05.24", "title": "Румен Радев: Българската писменост се е превърнала в наш щит"}
{"url": "http://www.bnews.bg/article/261043-saboriha_kashtata_prichinila_svlachishte_vav_varna", "text": "\n Събориха незаконната къща, която предизвика свлачището във Варна. Багер срина незаконната ромска постройка, вдигната своеволно в квартал \"Максуда\". По-рано бе обявено, че именно тя е вероятната причина за свлачището, което изсипа земна маса по пътното платно на новия бул. Васил Левски по-рано днес. \r\n\r\n Възрастно семейство и млади гурбетчии в Германия са собствениците на сградата на ул. “Сава” 53. Живущите в къщата са отказали да бъдат настанени в общинско жилище. Това каза за “Нова Варна” кметът на район Одесос Георги Недев. По думите му къщата била почти безлюдна, тъй като синът и снахата били на гурбет в Германия, а възрастното семейство почти не обитавало сградата. Според Недев вчера с частна жалба е атакувано решението на ВАС, което отменя общинската наредба за събаряне. Живущите в къщата били предупредени и почти са изнесли покъщнината си, обясни още кмета на “Одесос”. Същото важало за обитателите на останалите 20 незаконни къщи по ската, планирани да бъдат сринати от багерите. \r\n\r\n   \r\n \n\t\t\t\t\t\t", "date": "2019.05.24", "title": "Събориха къщата, причинила свлачище във Варна"}
{"url": "http://www.bnews.bg/article/261054-malko_izvestni_fakti_i_versii_za_sazdavaneto_na_himna_varvi_narode_vazrodeni", "text": "\n Малко известни факти и версии за създаването на химна на българската просвета и култура \"Върви, народе възродени\" е разкрил в книга ловешкият учител Христо Борисов. Той е бил преподавател по история в училището в кв. \"Вароша\" в Ловеч, където на 9 май 1901 г. в час по музика учителят Панайот Пипков написва на черната дъска музиката на химна по стихове на Стоян Михайловски. \r\n\r\n Вече 118 години този химн звучи на 24 май в цялата страна. \"Имаме великолепен текст, гениален композитор и вдъхновен ученически клас\", каза пред БТА учителят Христо Борисов. \r\nКнигата му \"Звездата е любов\" е мемоарна, но разказва и за историята на днешното ОУ \"Панайот Пипков\". В нея той разкрива няколко версии за това точно как Панайот Пипков вижда текста на стихотворението на Стоян Михайловски и написва музиката към него. \r\nИма няколко версии за създаването на химна \"Върви, народе възродени\" \r\nПо думите му основната версия, за която самият Панайот Пипков разказва през 1942 г. в списание \"Родна реч\", на 9 май 1901 г. в час по музика, вървейки покрай учениците в класната стая, видял ученик, който се е зачел в книга. Учителят взел книгата и целият клас очаквал, че този ученик ще бъде наказан. Пипков видял текста на стихотворението на Стоян Михайловски и в главата му зазвучала музиката, която той веднага започнал да пише на черната дъска. \r\n\r\n Христо Борисов разказа още, че преди няколко години попаднал на един спомен на ловчанлията Петко Топалов, който се е преместил да живее в Русе. Топалов бил дежурен ученик в класа, в който се пише химна. Заедно със свой съученик трябвало да почистят дъската. Предния час са имали български език и учителят им написал стихотворението на Михайловски на черната дъска, като поставил за задача да го препишат и да го научат наизуст. Цялото стихотворение е 56 строфи. Учениците обаче не изтрили дъската в междучасието, а излезли навън край реката. \r\nСлед биенето на втория звънец се прибрали в класната стая, където ги чакал строгият и взискателен Панайот Пипков с цигулката и лъка. Извикал двамата дежурни пред дъската, единият от тях се опитвал с ръкав да я изтрие. Тогава Пипков забелязал написания текст и го спрял, прочел го и както той самият казва, музиката зазвучала в ушите му. Начертал петолиние и започнал да пише ноти, а целият клас да припява. Бил звънецът и цялото училище с директора Христо Бръмбаров се събирало пред вратата на класната стая. След това директорът строил всички в двора и учениците започнали да маршируват и да пеят, допълва Борисов. \r\n\"Новото, което аз открих, е че на 11 май, по нов стил 24 май, цялото училище тръгва от двора надолу към града и учители и ученици пеят песента за възхвала на делото на Кирил и Методий и на българската просвета. По този начин пред обществеността, а и в цяла България химнът \"Върви, народе възродени\" е манифестиран в градски условия. Така се превръща в химн, който пеем и днес\", заяви още учителят. \r\nБлизо половин век училището носи името на Панайот Пипков \r\nОт 1968 г. училището носи името на Панайот Пипков. От 1988 г. в него се приема първият випуск с музика, а през 2012 г. завършва последният с музикални паралелки. От 2008 г. училището е средищно и в него се обучават ученици от няколко населени места. \r\n\"Аз преподавах в най-силните години на музикалните паралелки, когато това бяха деца с интелект, с възможности и се работеше невероятно. От година на година ставаше все по-трудно, защото не идваха най-добрите деца\", спомня си преподавателят и добавя, че в това училище са работели най-добрите музиканти на Ловеч. \r\nДнешните му ученици, заедно с възпитаниците и на другите училище в Ловеч за поредна година днес, на празника на българската просвета и култура и на славянската писменост, ще излязат пред катедралния храм \"Св.св. Кирил и Методий\", за да запеят химна, създаден в града на люляците и прославящ делото на Светите братя Кирил и Методий.  \r\n \n\t\t\t\t\t\t", "date": "2019.05.24", "title": "Малко известни факти и версии за създаването на химна \"Върви, народе възродени\""}
{"url": "http://www.bnews.bg/article/261040-shefat_na_odmvr_montana_e_podal_ostavka", "text": "\n Директорът на Областната дирекция на МВР в Монтана старши комисар Ивайло Антонов обяви днес, че подава оставка и напуска системата на МВР, в която работи от 20 години. \r\n\r\n Антонов подчерта, че оставката не е свързана с изявленията на политически лидери от опозицията за намеса на полицията в изборния процес. Той уточни, че веднага започва друга работа извън системата на МВР. \r\n\r\n Ивайло Антонов е директор на Областната дирекция на МВР в Монтана от началото на август 2015 година. \r\n\r\n Преди няколко часа пресцентъра на социалистите съобщи, че директорът на монтанската полиция си тръгва заради техни разкрития. \r\n\r\n Вчера зам.-председателят на БСП Кирил Добрев даде специална пресконференция, на която изнесе данни за неправомерна намеса на полицията в изборния процес. \r\n\r\n \"МВР не просто не подсигурява честните избори, а взима страна на една политическа сила. Всички са предупредени, че ако не спечели ГЕРБ - ще бъдат разформировани на други места по страната\", каза пред медиите Добрев. \r\n\r\n  Шефският пост в ОД на МВР Монтана поема временно старши комисар Пламен Томов. Той е роден на 23. 04.1976 г. в Лом. \r\n\r\n Завършил е висше образование през 2001 г. в Академия на МВР София, специалност \"Противодействие на престъпността и опазване на обществения ред\", ОКС - бакалавър, а през 2012 г. ЮЗУ гр. Благоевград, специалност \"Право\", ОКС -магистър. \r\n\r\n Професионалната му кариера в МВР започва през 2001 г. на длъжност разузнавач в сектор БОП при ОДМВР - Монтана. \r\n\r\n Последователно е заемал длъжностите разузнавач, началник на група, началник на сектор в ОДМВР - Монтана. \r\n\r\n От 15.05.2018 г. е преназначен за началник на Районно управление - АЕЦ - Козлодуй при Областна дирекция на МВР - Враца. \r\n \n\t\t\t\t\t\t", "date": "2019.05.24", "title": "Шефът на ОДМВР-Монтана е подал оставка"}
{"url": "http://www.bnews.bg/article/261037-24_may_den_na_balgarskata_prosveta_i_kultura", "text": "\n На 24 май честваме Деня на българската просвета и култура и на славянската писменост. На този ден се отдава почит на светите братя Кирил и Методий – създателите на славянската писменост. \r\nПрез 855 г. Кирил и Методий създали глаголицата във византийския манастир Полихрон в областта Витиния в Мала Азия и там превели свещени книги. След това те се заели да популяризират християнството сред славяноезичните народи. \r\nТехните ученици Климент, Наум, Сава, Горазд и Ангеларий продължили делото им. Те получили топъл прием в България от княз Борис през девети век. Кирилицата, която заменя глаголицата, е създадена в Преславската книжовна школа. Като неин създател се сочи Климент Охридски, а името й е дадено в чест на Константин-Кирил Философ. \r\nКато ден на просветата празникът се чества за първи път в Пловдив през 1851 г., когато в епархийското училище „Св. св. Кирил и Методий\" по инициатива на Найден Геров се организира празник и ученическо шествие. През 1856 г. Йоаким Груев предлага денят на Кирил и Методий да бъде отбелязван като празник на българските ученици. \r\n  \r\nДенят на св. св. Кирил и Методий се отбелязва от Българската православна църква на 11 май по църковния литургичен календар. Има данни, че на този ден е отдавана почит на светите братя още от 12 век. \r\n\r\n В края на 1968 г. Българската православна църква въвежда като литургичен календар т.нар. Новоюлиански календар. След това Денят на Кирил и Методий се отбелязва от църквата на 11 май. По установената вече традиция Денят на българската просвета и култура и на славянската писменост, на който също се отдава почит на двама братя, остава на 24 май. \r\n  \r\nЗа официален празник на България 24 май е обявен с решение на Народното събрание на 30 март 1990 г. \r\n  \r\nХимнът на Деня на българската просвета и култура - „Върви, народе възродени“, е написан през 1892 година. Автор на текста е Стоян Михайловски, който го публикува за първи път в списание „Мисъл\". През 1901 г. композиторът Панайот Пипков открива стихотворението в учебник и решава да напише музика по него. Химнът включва 14 куплета, от които днес се изпълняват най-често първите шест. Стихотворението е преведено на 21 езика. \r\n\r\n Братята Кирил и Методий са канонизирани като светци за превода и популяризирането на Библията на старославянски език и разпространяване на християнството. През 1980 година са обявени от папа Йоан-Павел Втори за покровители на Европа. Православната църква ги почита и като едни от светите Седмочисленици заедно с техните ученици. \r\n \n\t\t\t\t\t\t", "date": "2019.05.24", "title": "24 май – Ден на българската просвета и култура!"}
{"url": "http://www.bnews.bg/article/261038-podpali_se_lokomotiv_na_patnicheskiya_vlak_sofiya_gorna_oryahovitsa", "text": "\n Запали се локомотив на пътническия влак София - Горна Оряховица, сигнализира зрител на bTV. Инцидентът се е случил тази вечер около 19 ч. между Роман и Кунино. \r\n\r\n Машинистите своевременно са предприели действия за спиране на влака, като са задействали автоматичната пожарогасителна система и са използвали наличните пожарогасителни средства. Подаден е сигнал до Национална служба \"Пожарна безопасност и защита на населението\", които са изпратили противопожарни екипи на място да обезопасят локомотива. \r\n\r\n Пожарът е овладян бързо. В пътническата композиция са пътували около 300 пътници, които са изведени на разстояние от влака. Няма пострадали хора при инцидента. \r\n\r\n От гара Мездра е осигурен друг локомотив, който да обслужи влака. \r\n\r\n Извънредното спиране на бързия влак от София за Горна Оряховица в участъка Роман и Кунинo по никакъв начин не е застрашило живота и здравето на пътниците и превозния персонал. \r\n \n\t\t\t\t\t\t", "date": "2019.05.24", "title": "Подпали се локомотив на пътническия влак София - Горна Оряховица"}
{"url": "http://www.bnews.bg/article/261052-tramp_vaprosat_za_huawei_mozhe_da_bade_chast_ot_sdelka_s_kitay", "text": "\n Въпросът за китайската телекомуникационна компания Huawei може да бъде уреден в евентуално бъдещо търговско споразумение с Китай. Това заяви Доналд Тръмп. Американският президент добави, че очаква бързо приключване на търговската война с Китай, въпреки че не са насрочени нови преговори на високо равнище между двете страни. \r\n\r\n Двете най-големи икономики в света започнаха търговската война, като взаимно си увеличиха митата за много стоки. Следствие на тези атака миналата седмица Huawei беше вкарана в черният търговски списък на САЩ, а Google обяви, че прекратява споразумението си с китайската компания и в бъдеще ще спре актуализациите на част от софтуера за Huawei. \r\n \n\t\t\t\t\t\t", "date": "2019.05.24", "title": "Тръмп: Въпросът за Huawei може да бъде част от сделка с Китай"}
{"url": "http://www.bnews.bg/article/261055-shampionkite_ot_sasht_ne_ni_dadoha_shans_v_ruse_3_0", "text": "\n България очаквано загуби от САЩ в женския волейболен турнир Лига на нациите - 0:3 в Русе. Момичетата ни опитаха да са равностойни на шампионките в надпреварата, но силите стигнаха само за 20:25, 16:25, 21:25. \r\n\r\n Позитивното бе, че отборът отново бе подкрепян от страхотна публика в залата, не се даде без битка и остави добри впечатления с характера. \r\n\r\n Най-резултатна за българския тим бе Мирослава Паскова с 12 точки. За САЩ Сара Уилхайт реализира 16 т. \r\n\r\n Това бе трето поражение поред за България след загубите от Япония и Белгия на старта на надпреварата. \r\n\r\n Следващият етап от турнира за родните националки предлага сблъсъци с Холандия, Бразилия и Полша. Мачовете от група 8 ще се изиграят в Апелдоорн от 28 до 30 май. \r\n \n\t\t\t\t\t\t", "date": "2019.05.24", "title": "Шампионките от САЩ не ни дадоха шанс в Русе - 3:0"}
{"url": "http://www.bnews.bg/article/261042-sazdov_zavede_delo_sreshtu_elena_yoncheva", "text": "\n Заведох дело срещу Елена Йончева в Софийски градски съд. Това обяви пред \"24 часа\" собственикът на тенис клуб \"Банкя\" Иван Саздов. \r\n\r\n Причината - клевета и набеждаване, изречено на предизборен митинг в Хасково, а вчера - и от ефира на bTV, където Йончева обяви, че Саздов е купил къща в Барселона за Бойко Борисов и че има офшорка - \"Палмс Ентерпрайсиз\", в която е превел 1,7 милиона евро. \r\n\r\n \"Това е лъжа. Ще искам максималното обезщетение - търпя не само морални и здравословни щети, но и се петни доброто ми име\", обясни Саздов. И се възмути, че е недопустимо такова поведение от кандидат за евродепутат и водач на листа, която е тръгнала да представлява България в Европейския парламент. \r\n\r\n Един от сигналите, които кандидатът за евродепутат от левицата Елена Йончева внесе в прокуратурата е, че във връзка с това, че \"Братовчедът\" Радослав Иванов е съдружник с Иван Саздов във фирма \"Бетон 2\" ООД. Саздов представлява офшорната фирма \"Palms Enterprises\" (Overseas) LTD. Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. Адресът на фирмата е същият като на т. нар. къща в Барселона - ул. \"Францеск Рибалта\" 8. В сигнала Йончева моли да бъде разпоредена проверка, която да установи налице ли са данни за свързани лица по отношение на представляващите по закон и пълномощия дружества, както и евентуално за престъпления свързани с пране на пари и/или организирана престъпна група с цел пране на пари. \r\n \n\t\t\t\t\t\t", "date": "2019.05.24", "title": "Саздов заведе дело срещу Елена Йончева!"}
{"url": "http://www.bnews.bg/article/261039-mazhat_strelyal_sreshtu_bivshata_si_zhena_sazhalyaval", "text": "\n Окръжният съд в Шумен остави за постоянно в ареста 30-годишния Нелгин Аптраим, който опита да убие бившата си жена, стреляйки по нея. \r\n\r\n Мъжът произвел изстрел с газов пистолет, преправен незаконно за стрелба със сачми. Като мотив за стрелбата се посочва ревност. \r\n\r\n От прокуратурата съобщиха по-рано, че опитът за убийство е извършен в условията на домашно насилие и в изпитателния срок на предходно осъждане. \r\n\r\n Простреляната в Шумен жена е оперирана и е в стабилно състояние. \r\n\r\n На влизане в съдебната зала Аптраим запази мълчание. С журналистите обаче говори служебният му защитник Харалан Стефанов. \"Разговарях вчера с него и ми каза, че съжалява за случилото се и се разкайва. Причината, поради която го е направил, е ревност\", каза адвокат Стефанов. \r\n\r\n Пред съда Аптраим поиска по-лека мярка за неотклонение, но магистратите решиха, че извършеното от него престъпление е тежко и той трябва да бъде оставен в ареста за постоянно. \r\n\r\n До определението на Шуменския окръжен съд Нелгин бе в ареста с постановление на Окръжната прокуратура за срок до 72 часа. \r\n\r\n Досъдебното производство срещу 30-годишния обвиняем е било образувано на 22 май, когато рано сутринта - малко след 5 часа, бил получен сигнал за простреляна жена. Инцидентът станал в околностите на Шумен, а опитът за убийството бил извършен с револвер, който е намерен вчера от разследващите. Простреляната 26-годишна Нурсел била приета в болницата, а Нелгин избягал от местопроизшествието. \r\n\r\n Жената била в автомобила на свой колега, с когото работели в завод \"Алкомет\" в Шумен. Те често пътували за работа заедно, тъй като живеели наблизо и били семейни приятели. 30-годишният Нелгин започнал да ги преследва и принудил колегата на бившата си жена да спре. Извадил оръжие и стрелял по нея. След това направил обратен завой, произвел още един изстрел и избягал. Открит бил от полицията в Разград, където бил задържан. \r\n\r\n Тежкото криминално престъпление е извършено в условията на домашно насилие и в изпитателния срок на предходно осъждане на обвиняемия. \r\n \n\t\t\t\t\t\t", "date": "2019.05.24", "title": "Мъжът, стрелял срещу бившата си жена, съжалявал"}
{"url": "http://www.bnews.bg/article/261041-skripal_ostavil_saobshtenie_na_telefonniya_sekretar_na_plemennitsata_si", "text": "\n Известен руски всекидневник публикува на уебсайта си аудиосъобщение, което твърди, че е направено от бившия двоен агент Сергей Скрипал, предаде Франс прес, цитирана от БТА. \r\n\r\n Според таблоид \"Московский комсомолец\" 30-секундният запис е съобщение, оставено от Скрипал на телефонния секретар на племенницата му Виктория, която живее в Русия. Той й се обадил на 9 май по случай Деня на победата над нацистите през Втората световна война. \r\n\r\n \"При мен всичко е нормално. При Юлечка също\", казва той, имайки предвид дъщеря си Юлия, с която бяха намерени в безсъзнание на 4 март 2018 г. в английския град Солсбъри. \r\n\r\n Оттогава Сергей Скрипал не е виждан и не се е изявявал публично. \r\n\r\n \"Искам да разбера вие как сте\", добавя 67-годишният Скрипал, бивш полковник в руското разузнаване, осъден за шпионаж в полза на Обединеното кралство. \r\n\r\n Според изданието това е вторият път, в който Скрипал се обажда на Виктория. Първият път е бил преди няколко дни, след като съпругът й е бил ударен на улицата от мъж, обвинил го, че е свързан с двойния агент. \r\n\r\n Обединеното кралство обвинява Русия, че стои зад отравянето на Скрипал, а Москва отрича тези \"недопустими обвинения\". \r\n\r\n Няколко дни преди аудиосъобщението, племенницата на Скрипал - Виктория Скрипал, беше пребита. Тя разказа и причините за побоя над нея и нейния съпруг. Инцидентът е станал в град Ярославъл, Ярославска област. Съпругът на Виктория бил нападнат от бившия председател на Асоциацията на собствениците на жилища, който бил свален от поста. Тя тръгнала да защитава мъжа си, но и тя е станала мишена на бияча. \r\n\r\n Виктория Скрипал разкри, че не за първи път въпросното лице я обижда и напада. По време на събрание на членовете на асоциацията мъжът започнал да ги обижда, а според Виктория причина за обидите е дейността на Сергей Скрипал. \r\n\r\n Бившият руски агент предаде имената на свои колеги на западното разузнаване, след което избяга зад граница. През миналата година във Великобритания беше направен опит за убийството на Сергей Скрипал и неговата дъщеря Юлия.  \r\n \n\t\t\t\t\t\t", "date": "2019.05.24", "title": "Скрипал оставил съобщение на телефонния секретар на племенницата си"}
{"url": "http://www.bnews.bg/article/261053-ochakva_se_intenziven_trafik_po_patishtata_v_stranata", "text": "\n Повече от 270 000 българи тръгват на път за трите почивни дни. Основната част от хората ще останат в страната, а около 50 000 ще прекарат празника в чужбина.  \r\n\r\n Полицията обяви, че взима специални мерки за голямото пътуване и изкарва целия ресурс на КАТ по пътищата, за да регулира трафика при необходимост. Има и реорганизация на движението на участъците от магистралите, където текат ремонти. \r\n \n\t\t\t\t\t\t", "date": "2019.05.24", "title": "Очаква се интензивен трафик по пътищата в страната"}
