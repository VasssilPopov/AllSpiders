{"url": "http://www.bnews.bg/article/254510-vasil_petrov_zagubi_mayka_si", "text": "\n Емблемата на българския джаз Васил Петров е загубил майка си на 29 декември. Това сподели самият певец в личния си фейсбук профил. \r\n\r\n „На 29-ти Декември 2018г. почина моята майка, Атанаска Стоянова Мушева-Петрова на 78 години. Разделих се с човека, който бе опората и светлината в семейството ни. Толкова много са незабравимите мигове изживяни заедно! С тях тя остава завинаги в сърцето ни. Поклон. Бог да я прости и вечна да бъде паметта й! \r\n\r\n Опелото ще се състои на 04.01.2019г. в църквата Св. Георги Победоносец на бул. Св. Патриарх Евтимий (5-те Кюшета) от 11:45ч. в София.“, написа изпълнителят на „Другият“, който малко преди трагичната вест направи един от най-грандиозните си концерти „Синатра: Вегас 2“ в зала 1 на НДК. \r\n \n\t\t\t\t\t\t", "date": "2019.01.03", "title": "Васил Петров загуби майка си"}
{"url": "http://www.bnews.bg/article/254522-otkradnatite_platna_na_vladimir_dimitrov_maystora_ne_bili_zastrahovani", "text": "\n 16 картини, сред които творби на Владимир Димитров-Майстора, Димитър Киров и Вили Николов, са откраднати от къща в центъра на София. Обирът е станал около Нова година, когато стопанинът на къщата е бил в чужбина. Стойността на картините не е ясна, но според собственика им Павел Антонов, творбите са включени във всички каталози на Майстора, а някои от тях са излизали на изложби. \r\n\r\n Крадците вероятно са влезели в къщата през строеж, който е в съседство със сградата, и са разбили вратата и няколко прозореца. \r\n  \r\nЖилището на столичния булевард \"Сливница\" е собственост на Павел Антонов, който живее в Унгария и е син на една от племенничките на Владимир Димитров-Майстора. Пръв разбитата къща вижда негов възрастен роднина, който поддържа сградата и има малко дюкянче в предната част на двора. \r\n\r\n \"Аз пристигнах, събота и неделя ме няма, погледнах и видях вратата отворена. Влязох долу в мазето и като погледнах - страхотен хаос. Всичко разхвърляно, шкафове отворени, прозорци отворени, разхвърляни неща по пода. Хаос. Този човек, който е работил, той е нямал хайдушко възпитание. Изглежда не е взел нищо, а се е качил горе, и оттам са откраднали картините\", разказа мъжът, който наглеждал имота. \r\n\r\n От къщата са откраднати общо 16 картини. Половината от тях са на Владимир Димитров-Майстора, а сред другите липсващи творби има платна на Димитър Киров и Вили Николов. Това разказа собственикът Павел Антонов, който вчера се е прибрал от Унгария. \r\n  \r\n\"Ровено е за пари. Вътре е ужасна ситуацията. Но не са намерили пари, в къщата никога не е имало пари. Взели са каквото са видели по стените, не знам дали си дават сметка какво са взели\", сподели Павел Андонов. \r\n\r\n Все още не е ясно кои са липсващите картини, нито каква е стойността им. По информация на Павел Антонов картините не са били застраховани. \"Ценни са, но аз не мога да им сложа етикет с цена. За мен това е емоционална цена, това са семейни реликви. Тук сме расли с мисълта, че такива картини не се пипат, не се продават\", поясни още той. \r\n  \r\nОсвен картините са откраднати и други ценни вещи с нумизматична стойност. \r\nЧетири платна на Майстора обаче са останали непокътнати. \"Има и неоткраднати ценни, хубави, картини, които няма да могат вече да ги откраднат\", заяви Андонов. \r\n\r\n \"Историята на къщата е много интересна. В нея са живели прабаба ми и прадядо ми. Негов първи братовчед е бил Владимир Димитров-Майстора, който често е отсядал на това място, рисувал е фамилията, рисувал е техните пет дъщери, най-голямата от които е баба ми. През 70-те години леля ми се жени за друг виден художник - Димитър Киров от пловдивската школа. Поради тази любов в къщата има картини и на нейния съпруг\", разказа Павел Андонов.   \r\n\r\n \"Тук дълги години в тази къща е имало изкуство и се е говорело за изкуство. Имало го е и страхът, че някой може да злоупотреби. Но винаги е доминирало в цялата фамилия, че няма да позволим на негативната среда, на лошото и злото, да ни повлияят и си свалим семейните картини от стените. Сега това се случи\", заяви още Андонов. \r\n\r\n   \r\n \n\t\t\t\t\t\t", "date": "2019.01.03", "title": "Откраднатите платна на Владимир Димитров - Майстора не били застраховани"}
{"url": "http://www.bnews.bg/article/254506-nikita_dzhonsan_zahapa_vuleva_tsirkadzhiyka", "text": "\n Още докато бяха под един покрив в Къщата на „ВИП Брадър” в края на миналата година, Никита Джонсън и Албена Вулева явно показваха неприязънта си една към друга. \r\n\r\n Не пропускаха възможност да се атакуват словесно или с някой друг намек. Словесната им битка обаче, продължава и извън пределите на формата – под формата на хапливи фейсбук статуси. \r\n\r\n Първа хорото поведе Албена Вулева, която в типичния си провокативен стил в своя фейсбук профил буквално засипа с всевъзможни намеци, колажи и определения Никита. Обвини я дори, че когато през 2015-та печели „Биг Брадър”, не е дарила нито лев от спечелената парична награда за кауза за деца в неравностойно положение, макар че е обещала да го направи в ефир. \r\n\r\n В скандален чат, споделен на фейсбук стената на Албена, момиче задава следния въпрос: „Не ви ли даде паричната награда от сезон 2015?”, обръщайки се към Аделина Банакиева – ръководител на каузата. А Аделина отвръща с: „Тя обеща да дари пари за деца без родителска грижа, поне част от наградата. Не е дала лев…”. \r\n\r\n  Отговорът на Никита Джонсън очаквано не закъсня! \r\n\r\n „С първия си статус за годината ще затворя поредната вратичка, която злобно бе отворена да зее. Никога не съм се оставяла да бъда манипулирана и този път няма да изневеря на себе си”, пише бизнесдамата в личния си фейсбук профил. И продължава: \r\n\r\n „За циркаджийското поведение на Албена Вулева, няма дори да си правя труда да коментирам с повече от 2-3 изречения. Разбирам, че е обсебена от мен, но нищо не мога да направя по въпроса... защото аз отдавна се научих да оставям негативните хора да си тръгват от живота ми. \r\n\r\n Сега по същество. \r\n\r\n Няма да позволя на никого да ме злепоставя и обвинява! Да се дарят пари за нечия кауза е процес който изисква отговорност, отчетливост, прозрачност и двустранна ангажираност. Парично дарение може да се реализира единствено към НПО, фондация, сдружение, държавна или общинска организация. Когато лично потърсих информация, от Аделина относно фондация или сдружение към които да се отправи дарението, отговор не получих. Дарителска сметка, по каузата, също НЕ ми беше предоставена. Желание от моята страна имаше, но конкретност от Аделина - НЕ! Аз вярвам, че когато човек знае за КАКВО се бори, ще намери начин и КАК. \r\n\r\n Гледайки, постфактум, участието ни във въпросния формат през 2015 осъзнах, че тази жена дори не е била искрена с мен... никога не я упрекнах за това. \r\n\r\n Моля ви не ми пращайте, на лични съобщения, житейските празноти на Албена Вулева, проявили се в писаници и колажи. Ми... Не! Не ми е интересна, нито като реакция, нито като съдържание, нито като пълнеж, наглостта е нейното амплоа. Няма начин да ме впечатли!” \r\n\r\n  Разбира се, както в профила на Албена Вулева след нейната публикация, валят десетки доброжелателни коментари, така и в този на Никита Джонсън. \r\n\r\n „Много над нивото си на това долно същество Вулева... хич не и обръщай внимание да си умре от злобата си”, гласи един от коментарите под публикацията на бизнесдамата. \r\n \n\t\t\t\t\t\t", "date": "2019.01.03", "title": "Никита Джонсън захапа Вулева: Циркаджийка!"}
{"url": "http://www.bnews.bg/article/254521-zhena_zagina_sled_kato_be_blasnata_ot_kola_v_blagoevgrad", "text": "\n Млада жена загина при удар от автомобил в Благоевград, съобщи БГНЕС. \r\nТя е била изхвърлена на тротоара след удара. \r\nНа местопроизшествието не е имало пешеходна пътека. Валяло е сняг, а пътното платно е било мокро. \r\n \n\t\t\t\t\t\t", "date": "2019.01.03", "title": "Жена загина, след като бе блъсната от кола в Благоевград"}
{"url": "http://www.bnews.bg/article/254509-zdravoslovni_problemi_nalegnaha_petko_dimitrov", "text": "\n Сериозни здравословни проблеми накарали Петко Димитров да си обърне внимание навреме. Покрай нощния живот той рязко напълнял, имал завишено ниво на холестерол и пикочна киселина. \r\n\r\n Уплашил се, че няма да е в добро здравословно състояние да отгледа децата си. Затова запретнал ръкави и започнал да спортува активно. В момента показателите му са в норма и самият той се чувства отлично. А причината за това е хранителният режим, който спазва. \r\n\r\n Петко от години се слави като плейбой, а през леглото му са минали не една или две красиви и известни жени. За справка - има син от тв водещата Мария Игнатова, дълги връзки с Ели Гигова и фолкпевицата Преслава. Слухове към списъка му с жени прибавят още Ивайла Бакалова, Галена, Николета Лозанова и нейната двойничка Бояна Маринова.  \r\n \n\t\t\t\t\t\t", "date": "2019.01.03", "title": "Здравословни проблеми налегнаха Петко Димитров "}
{"url": "http://www.bnews.bg/article/254519-chetirima_skiori_sa_v_neizvestnost_sled_padane_na_lavina_v_norvegiya", "text": "\n Четирима души от Швеция и Финландия са в неизвестност след падането на лавина в Северна Норвегия, предаде Асошиейтед прес, позовавайки се на информация от норвежките власти. \r\nСилните ветрове, обилните снеговалежи и слабата видимост затрудняват работата на спасителните екипи. \r\nИзчезналите са жена от Швеция и трима финландци, от които за последно са получени известия вчера следобед. Спасителната операция започна след свличането на широка 300 метра лавина в долината Тамок, недалеч от град Тромсьо, където финландците и шведката отишли да карат ски. \r\nГоворител на полицията заяви, че шансовете за изпращане на хеликоптер в района на падналата лавина са малки. \"Не можем да поемем този риск\", посочи той на пресконференция днес в Тромсьо. \r\nБард Ранестад от Университетската болница на Северна Норвегия заяви пред журналистите , че с всяка изминала минута шансовете на скиоритеза оцеляване намаляват. \r\n \n\t\t\t\t\t\t", "date": "2019.01.03", "title": "Четирима скиори са в неизвестност след падане на лавина в Норвегия"}
{"url": "http://www.bnews.bg/article/254500-chetirima_balgari_sa_zadarzhani_na_bali_za_skimirane_na_bankovi_karti", "text": "\n Полицията е задържала четирима българи за предполагаемото им участие в скимирането на банкови карти на няколко банкомата в Денпасар, остров Бали, съобщи електронното издание The Jakarta Post. \r\n\r\n Говорителят на полицията в Бали Хенгки Виджаджа заяви, че заподозрените, идентифицирани само като KDY, VRG, VKN и VVC, са били арестувани след интензивна координация между полицията и банките в столицата Денпасар в резултат на увеличаване на броя на скимираните банкомат. \r\nТой допълни, че разследването е започнало, когато е било намерено подозрително устройство на банкомат на държавна банка BNI в ресторант The Shining Jewel, разположен в курортния комплекс Санур, близо до столицата Денпасар. След това полицията е открила камера, прикрепена в капака на клавиатурата, а самата камера за видеонаблюдение, разположение на банкомата, е била унищожена. \r\nНа 21-ви декември полицаите са прибрали двама българи с инициали KDY и VRG, които са дошли на мястото, за да сменят капака на клавиатурата. След това полицията е арестувала и другите заподозрени в наета от тях къща в Санур, Денпасар, като са конфискували лаптоп с данни, свързани с престъплението. \r\nХенгки Виджаджа допълни, че заподозрените са откраднали пари от банкомати, като са записвали хората, които са въвеждали техните ПИН кодове посредством поставени камери в капака на клавиатурата. Той обаче не споменава за размера на откраднатите по този начини пари. \r\n\"Заподозрените ще бъдат обвинени по силата на Закона за електронната информация и сделките\", посочи говорителят на полицията в Бали. \r\n \n\t\t\t\t\t\t", "date": "2019.01.03", "title": "Четирима българи са задържани на Бали за скимиране на банкови карти"}
{"url": "http://www.bnews.bg/article/254504-bilyana_petrinska_se_kalyava_semeyno", "text": "\n Актрисата Биляна Петринска, която роди през месец май тази година, изобщо не се притеснява от ниските температури навън. Тя дори се калява семейно заедно с най-малкия член – бебето си Адриан. Наскоро тя публикува свои снимки по бански насред снежен планински пейзаж, пише \"Галерия\". \r\n\r\n Стана ясно, че Петринска, мъжът до нея – шефът на Столичен автотранспорт Стилиян Манолов и невръстното им момченце им са си спретнали чудна зимна почивка. \r\n\r\n Детето обаче е екипирано по всички правила, тъй като още е рано да взима пример от майка си, която си пада морж.     \r\n \n\t\t\t\t\t\t", "date": "2019.01.03", "title": "Биляна Петринска се калява семейно"}
{"url": "http://www.bnews.bg/article/254515-vandalski_akt_nadraskaha_tsarkvata_sv_sedmochislenitsi_s_obarnati_krastove_i_pentagrami", "text": "\n Църквата „Свети Седмочисленици” в столицата е надраскана с графити от всички страни, съобщава БГНЕС. \r\n\r\n Вандали са изрисували обърнати кръстове, пентаграми, лица и надписи по цялата сграда. \r\n\r\n Извършителят все още не е ясен. \r\n\r\n   \r\n \n\t\t\t\t\t\t", "date": "2019.01.03", "title": "Вандалски акт! Надраскаха църквата \"Св. Седмочисленици\" с обърнати кръстове и пентаграми!"}
{"url": "http://www.bnews.bg/article/254513-turski_student_ubi_asistentka_hvanala_go_da_prepisva", "text": "\n Турски студент е убил университетска асистентка, след като тя го хванала да преписва на изпит, съобщи \"Хюриет дейли нюз\". \r\nМладежът, студент от правния факултет на анкарския университет Чанкая, се вбесил от това, че асистентката Джерен Дамар Шанел го сгащила, че мами, и първо я наръгал, а после я застрелял. \r\n\r\n Студентът, който използвал за нападението пистолета на баща си - пенсиониран полицай, е бил заловен скоро след това. \r\nПо случая се води разследване. \r\nУниверситетът Чанкая съобщи, че след убийството вчера, изпитите във ВУЗ са временно отложени. \r\nАнкарската прокуратура съобщи, че е предприела и друго разследване, свързано със същия случай, заради коментари на друг студент \"във възхвала на престъпление и престъпник\". \r\n\"Това назидателно поведение (с убийството на Джерен Дамар Шенел) ще се отрази на изпитите ни. Приятен работен ден на всички\", заявил бъдещият турски висшист. \r\n \n\t\t\t\t\t\t", "date": "2019.01.03", "title": "Турски студент уби асистентка, хванала го да преписва"}
{"url": "http://www.bnews.bg/article/254523-mazh_zagina_sled_kato_kolata_mu_izhvarcha_ot_patya_i_padna_v_propast", "text": "\n Тежка катастрофа в района на софийското село Кокаляне. Кола е изхвърчала от пътя и е паднала в дълбока пропаст. В района вали сняг. \r\n\r\n Инцидентът е станал на около 5 км от селото в посока Самоков. Шофьорът на видима възраст около 60 г. се е опитал да излезе от дерето. Стигнал е до шосето, но е починал на място. \r\n\r\n По непотвърдена информация мъжът е имал сърдечно заболяване, така че не се изключва причината за инцидента да е именно тази. Самоличността му се изяснява, тъй като в него не е имало лични документи. \r\n\r\n Изясняват се причините за инцидента. \r\n \n\t\t\t\t\t\t", "date": "2019.01.03", "title": "Мъж загина, след като колата му изхвърча от пътя и падна в пропаст"}
{"url": "http://www.bnews.bg/article/254512-shest_avtomobila_v_pernik_byaha_izpepeleni", "text": "\n Шест автомобила са изгорели тази нощ в пернишкия квартал „Изток“. Сигнал за пламъците по колите е подаден около 3.00 ч. лед полунощ на телефон 112. \r\n  \r\nАвтомобилите - „Ауди Q5“, „БМВ Х5“, „Пежо 307“, „Сеат Леон“ и „Шкода Октавия“, били паркирани пред жилищен блок. По първоначални данни огънят е тръгнал от две от колите - „Ауди“, собственост на 25-годишна жена, и БМВ, което е собственост на 51-годишен мъж. След това пламъците се прехвърлили на другите автомобили, паркирани в близост. \r\n\r\n Частично обгорял е и „Опел Зафира“. Извършен е оглед на местопроизшествието от служители на МВР-Перник и колегите им от Второ Районно управление. \r\n\r\n   \r\n \n\t\t\t\t\t\t", "date": "2019.01.03", "title": "Шест автомобила в Перник бяха изпепелени "}
{"url": "http://www.bnews.bg/article/254520-natiskat_varhu_balgariya_da_podpishe_pakta_za_migratsiya_prodalzhava", "text": "\n Натискът върху България да подпише Глобалния пакт за миграцията на ООН ще продължи. Ако страната ни не се противопостави на документа, като го отхвърли,  ще има тежки последици. \r\n  \r\nСоциалната система ще се натовари, заплатите ще се понижават, ще възникнат междуетнически напрежения и конфликти. Тази позиция изрази пред Дарик юристът и политически анализатор Мирослав Попов, участвал в експертния международен форум в Маракеш, Мароко, предшествал междуправителствената конференция, на която пактът на ООН бе одобрен.  \r\nСпоред Попов е необходима широка обществена дискусия както по този документ, така и по Пакта на ООН за бежанците и по Истанбулската конвенция. Това по думите му ще позволи да се видят заплахите и рисковете за българското общество. \r\n\r\n Решението на България да се въздържи при гласуването на глобалния пакт е правилно, но то не е достатъчно, коментира Мирослав Попов. \r\nСред преките ефекти за България, ако се присъедини към пакта ще е преструктурирането на социалните разходи по посока на мигрантите, като документът не прави разлика между мигрант и бежанец, смята Попов. \r\nПодобно на Истанбулската конвенция и този документ се фокусира върху хората с различна сексуална ориентация. \r\n\r\n Според Мирослав Попов е необходима задълбочена обществена дискусия и по трите документа - глобалния пакт на ООН за бежанците, пактът за миграцията и Истанбулската конвенция, да се види какви са заплахите за българското общество и да се изработи национална позиция. Той смята също, че националните институции трябва да реагират много по-умно и много по-интелигентно. \r\n \n\t\t\t\t\t\t", "date": "2019.01.03", "title": "Натискът върху България да подпише пакта за миграция продължава!"}
{"url": "http://www.bnews.bg/article/254524-germaniya_obmislya_da_zabrani_i_stari_benzinovi_avtomobili", "text": "\n Около 2,1 милиона стари бензинови коли в Германия също са заплашени от ограничения на достъпа им до различни градски зони, съобщи Automedia.bg. Основно това са автомобилите, които отговарят на стандартите Euro 1 и Euro 2 и такива, които не покриват нито един от двата стандарта. Най-строги се очакват да са ограниченията във Франкфурт, които ще засегнат и бензинови автомобили, покриващи остарелия вече стандарт Euro 3. \r\n\r\n Ограниченията на по-старите бензинови автомобили са мотивирани от сериозното количество азотни оксиди, които отделят тези коли. \r\n\r\n Сред проблемните модели попадат Mercedes W124, BMW 3 серия (Е36), Porsche 964, VW Golf VR6 и др. \r\n\r\n Германия вече въведе забрана за дизелови автомобили, неотговарящи на стандартите, в редица градове. През 2019 г. ще бъдат сериозно ограничени дизелите в Майнц, Щутгарт, Аахен, Франкфурт и Берлин, като в последните два града се готви дори забрана за колите със стандарт Еuro 5. \r\n\r\n Факт е, че забраната няма да важи за целите градове. В случая с Берлин, например, съдът определи, че автомобилите с дизелови двигатели със стандарт до Еuro 5 няма да бъдат допускани до 11 маршрута в централните части на града. \r\n \n\t\t\t\t\t\t", "date": "2019.01.03", "title": "Германия обмисля да забрани и стари бензинови автомобили"}
{"url": "http://www.bnews.bg/article/254516-zaradi_problemite_s_e_vinetkite_api_nyama_da_globyava_do_15_yanuari", "text": "\n От днес се спира конвертирането на хартиените винетки в електронни. Това съобщи проф. Олег Асенов от Агенция „Пътна инфраструктура”. Причината е, че потребители не използват добросъвестно функционалността на bgtoll.bg. \r\n\r\n „Има механизъм за конвертиране на винетки, ние спираме този механизъм, защото 33% от въведените данни не са добросъвестно посочени. Потребителите, част от тях, се опитват да видят как ще реагира системата и това обезсмисля процеса”, каза проф. Асенов и допълни, че са правени опити винетка за един регистрационен номер да бъде конвертирана над 160 пъти. \r\n\r\n Всички хартиени винетки остават в сила. Тол полиция и Пътна полиция ще продължат да следят за валидността на стикерите, но няма да глобяват до 15 януари, защото все още тече информационна кампания, уточниха от Пътната агенция. \r\n\r\n Към момента е-винетки могат да се закупят с пари в брой единствено в регионалните подразделения на Агенция „Пътна инфраструктура” и магазините на „А1”. Беше поет ангажимент до 7 януари това да може да се случи във всички големи търговски мрежи, които и до сега разпространяваха хартиените стикери. Директорът на „Национално ТОЛ управление“ Антон Антов заяви, че това не би трябвало да е проблем, защото повечето шофьори са с валидни стикери до края на януари. \r\n\r\n Проверка на bTV установи, че са единици граничните пунктове, оборудвани с работещи терминали за продажба на е-винетка. Според Пътната агенция до края на месеца всички ГКПП-та ще бъдат оборудвани. В момента работещи терминали има на  „Капитан Андреево”, четири машини са доставени на „Дунав мост” и „Дуранкулак”. За първите три дни на новата година през граничните пунктове са преминали 3706 тежкотоварни превозни средства, не е ясно обаче как те са платили пътния данък. \r\n\r\n Беше поет ангажимент до края на месеца да бъде отстранен и проблемът с поддържаните чужди езици от терминалите. \r\n \n\t\t\t\t\t\t", "date": "2019.01.03", "title": "Заради проблемите с е-винетките: АПИ няма да глобява до 15 януари"}
{"url": "http://www.bnews.bg/article/254517-zografski_preodolya_kvalifikatsiite_v_insbruk_minalogodishniyat_shampion_sled_nego", "text": "\n Най-добрият български състезател в ски-скока Владимир Зографски преодоля квалификациите на третото състезание от веригата \"Четирите шанци\" в австрийския зимен център Инсбрук. \r\n\r\n Зографски направи скок от 119.5 метра и получи 107 точки. Това му отреди 21-о място от 67 участници в пресявките. Раздели го с норвежеца Роберт Йохансон, който също има 107 точки. След него, на 24-та позиция завърши миналогодишния победител в \"Четирите шанци\" Камил Стох (Полша) със 106.5 точки (114 метра). \r\n\r\n Така Зографски попада сред първите 50, които ще вземат участие в утрешния старт от традиционния турнир. \r\n\r\n В първия кръг българинът ще бъде в елиминационна двойка с поляка Якуб Волни. \r\n\r\n Първи в квалификациите в Инсбрук е Рьою Кобаяши (Япония), който спечели двете състезания досега. Кобаяши скочи 126.5 метра и взе 126.2 точки. Втори остана чехът Роман Куделка със 123.7 точки след 124.5 метра, а трети - Йохан Андре Форфанг (Норвегия) със 123.5 точки (127.5 метра). \r\n \n\t\t\t\t\t\t", "date": "2019.01.03", "title": "Зографски преодоля квалификациите в Инсбрук, миналогодишният шампион след него"}
{"url": "http://www.bnews.bg/article/254496-danachnata_kampaniya_na_nap_zapochva_na_10_yanuari", "text": "\n Физическите лица могат да подават годишната си декларация за облагане на доходите за 2018 г. от 10 януари, съобщава Националната агенция по приходите (НАП). Декларацията може да се подава чрез електронната услуга и на хартиен носител в офисите на НАП. \r\n  \r\nПодаването на декларации за облагане с корпоративни данъци за 2018 г. чрез електронната услуга на НАП също ще започне на 10 януари. \r\n  \r\nДо 10 януари физическите и юридическите лица ще имат достъп до всички електронни услуги, предоставяни от НАП, с няколко изключения. \r\n  \r\nПо електронен път няма да може да се подава заявление за регистрация и дерегистрация по Закона за ДДС. Тези документи ще се подават на хартиен носител в офиса на НАП по регистрация. Няма да е достъпна и електронната услуга за потвърждаване на издаден персонален идентификационен код (ПИК). \r\n \n\t\t\t\t\t\t", "date": "2019.01.03", "title": "Данъчната кампания на НАП започва на 10 януари"}
{"url": "http://www.bnews.bg/article/254518-ivancheva_i_petrova_s_zhalbi_do_evropeyskiya_sad_po_pravata_na_choveka_v_strasburg", "text": "\n Международен екип от адвокати е внесъл две жалби на отстранената кметица на квартал „Младост” Десислава Иванчева и заместничката ѝ Биляна Петрова в Европейския съд по правата на човека в Страсбург. \r\n\r\n Жалбите са огромен обем, научи bTV от кантората на адвокат Ирен Савова. В тях се засягат няколко текста, по които са допуснати нарушения на човешките права. \r\n\r\n B двете жaлби cа посочени нapyшeния нa няĸoлĸo тeĸcтa oт eвpoĸoнвeнциятa по време на зрелищния арест в центъра на София, унизителното отношение по време на задържането, както и по време на цялото разследване. \r\n\r\n Посочени са и условията в килиите на двете подсъдими, както и четирите месеца необоснован арест на базата на решенията на Специализирания съд за мерките за неотклонение от есента до днес.   \r\n\r\n Тези дни Апелативният специализиран съд ще трябва да вземе окончателното си решение дали да върне Иванчева и Петрова в ареста или не. Делото вече е в съда, но назначено заседание все още няма. Адвокатите поясниха, че настояват за открито съдебно заседание. \r\n\r\n Иванчева и Петрова многократно са се позовавали на чл. 5 от Европейската конвенция за правата на човека и на ĸoнĸpeтни дeлa, вĸлючитeлнo cpeщy Бългapия, в ĸoитo пpи cxoднa фaĸтичecĸa oбcтaнoвĸa Европейският съд по правата на човека e ycтaнoвил нapyшeниe. \r\n\r\n Bъпpeĸи тoвa Aпeлaтивният cпeциaлизиpaн нaĸaзaтeлeн cъд нeeднoĸpaтнo oтĸaзвaл дa ce cъoбpaзи c пocoчeнoтo възpaжeниe или ĸoгaтo ce e пoзoвaвaл нa пpaĸтиĸaтa нa cъдa в Cтpacбypг, гo e пpaвил чacтичнo и e пocтaнoвявaл зaдъpжaнeтo нa отстранената ĸмeтицa и нeйнaтa зaмecтничĸa в нapyшeниe нa Koнвeнциятa, cпopeд aдвoĸaтитe. \r\n \n\t\t\t\t\t\t", "date": "2019.01.03", "title": "Иванчева и Петрова с жалби до Европейския съд по правата на човека в Страсбург"}
{"url": "http://www.bnews.bg/article/254493-vlado_karamazov_na_kosam_ot_arest_v_malayziya", "text": "\n Владимир Карамазов е един от най-запалените пътешественици сред актьорите. От всяка дестинация той се връща с куп снимки и невероятни спомени и истории, които никога няма да забрави. Една от тях е пътуване в Малайзия преди години. Наложило му се дори да открадне банани, за да не умре от глад. Останал без пари, защото накупил подаръци ментета на всичките си приятели и роднини като чанти, портмонета, часовници… И така неусетно се прибрал в хотела си и на сутринта усетил, че вече не разполага с никакви средства, пише „Галерия“. \r\n\r\n „А имах бая пари. Бях си направил сметката, че дори и отгоре, плюс пари за всеки случай. Тръпки ме побиха и на всичкото отгоре се препотих два пъти. Започнах да пресмятам парите, които похарчих, и установих грозната истина, че съм изхарчил всичко. Мина ми мисълта на свой ред да разпродам тъпите неща. Да взема бял чаршаф от стаята, да го постеля на земята  да изложа моята стока, която не беше никак малко. \r\n\r\n Но в този момент се сетих, че преди 2 дни видях как тези с чаршафите на земята ги преследва полиция и че може би продават незаконно. Представих си тази гледка – да опъна моя сергия и да бягам от ъгъл на ъгъл от местната полиция. Ааа, не – благодаря, не става“, разказва Владо. \r\n\r\n Намира в книга 16 ринга, точно толкова струва бързия влак до Банкок, където имал приятели, които щели да му дадат пари. Малко преди да ги открие, сънува, че всичко точно така ще се случи. До тръгване имал 3 дни, но не и пари за храна. Налага му се да открадне чепка банани от глад, но когато се връща в хотела, забелязва, че те не са узрели, а са за готвене. Завързва ги за климатика и на сутринта са почти готови за ядене. \r\n\r\n Владо споделя, че кражбата е голямо престъпление за Малайзия. Дори и само на банани. Не излизал от хотела до тръгването си, за да не го разпознае някой на улицата и да го издаде на полицията. \r\n \n\t\t\t\t\t\t", "date": "2019.01.03", "title": "Владо Карамазов на косъм от арест в Малайзия "}
{"url": "http://www.bnews.bg/article/254514-zadarzhaha_lidera_na_zhaltite_zhiletki_v_parizh", "text": "\n Тридесетгодишният Ерик Друе, който се наложи като един от лидерите на френското движение на \"жълтите жилетки\", е бил задържан снощи близо до парижкия булевард \"Шанз-Елизе\" и е в предварителния арест за \"организиране на демонстрация без предварително разрешение\", съобщи в. \"Фигаро\", позовавайки се на информация от парижката прокуратура. \r\n\r\n Според полицейски източник водачът на \"жълтите жилетки\" е бил задържан на път към Шанз-Елизе, където призовал свои симпатизанти да се съберат. \r\nПо-рано Друе, който е шофьор на камион, родом от Мелюн в департамента Сен е Марн, призова във видеоклип, публикуван във Facebook, да се предприемат \"действия\" на прочутия парижки булевард. \r\n\"Довечера няма да правим голяма акция, а ще раздрусаме общественото мнение. Не зная дали ще има кой да дойде с нас на Шанз-Елизе. Всички ще отидем там без жилетки\", каза Друе. \r\nКъм 19 ч. снощи няколко десетки души без жилетки се събраха пред закусвалнята на \"Макдоналдс\" на Шанз-Елизе, близо до Триумфалната арка, и очакваха Друе, съобщи \"Фигаро\", позовавайки се на Франс прес. \r\nПарижката префектура информира, че освен Друе са били задържани и други \"жълти жилетки\" за установяване на самоличността им. \r\nНа 22 декември Друе беше задържан за организиране на демонстрация на \"жълтите жилетки\" и по-късно беше поставен в предварителен арест за \"носене на забранено оръжие\" - палка, и за \"участие в група, която планирала извършване на насилие и вандализъм\". Тогава Друе беше поставен под полицейски надзор и му беше забранено да носи оръжие, припомня \"Фигаро\". \r\n \n\t\t\t\t\t\t", "date": "2019.01.03", "title": "Задържаха лидера на \"жълтите жилетки\" в Париж"}
{"url": "http://www.bnews.bg/article/254501-arestuvaha_mazh_tormozil_mayka_si_i_napadnal_politsai_v_debelets", "text": "\n 37-годишен мъж е задържан в полицейския арест за хулиганство. \r\nНа 2 януари, следобед 67-годишна жена от Дебелец е потърсила съдействие от полицията. Тя обяснила, че 37-годшният й син се държи агресивно и е изпочупил мебелировката в жилището им. На адреса незабавно е бил изпратен полицейски екип, който е установил мъжът във видимо нетрезво състояние. \r\nАгресивното си поведение той прехвърлил и към униформените. Отправял заплахи, опитал да удари един от тях и да ритне друг. Мъжът е задържан с полицейска мярка до 24 часа. \r\n \n\t\t\t\t\t\t", "date": "2019.01.03", "title": "Арестуваха мъж, тормозил майка си и нападнал полицаи в Дебелец"}
{"url": "http://www.bnews.bg/article/254507-tedi_katsarova_pretarpya_intsident_navrah_nova_godina", "text": "\n Новата година при Теди Кацарова настъпи с час закъснение, в сравнение за всички нас в България. Това се случи, защото певицата бе ангажирана да пее в два клуба в Марбея, Испания, с която имаме час разлика. \r\n\r\n Теди толкова впечатлила с гласовите си данни, че в самата новогодишна нощ си уредила още едно участие. Поканили я да пее на частно парти, което продължило до 11 часа на 1 януари. На финала щерката на Силвия Кацарова останала без сили и глас, след като държала микрофона повече от 12 часа. \r\n\r\n Не само силите предали талантливата звезда, но и високият ток на ботушите й също преценил, че му е време за почивка. Насред последното й участие се счучил неприятният инцидент с тока, но тя успяла да се задържи на краката без сериозни поражения за глезена си. \r\n\r\n На частното парти бил и Оскар Ортега, който е треньор на футболния отбор „Атлетико Мадрид“. Певицата се запознала с него, но не предполагала кой всъщност е той. „Аз нали съм заспала певица и съм извън футболите“, смее се Теди. \r\n \n\t\t\t\t\t\t", "date": "2019.01.03", "title": "Теди Кацарова претърпя инцидент навръх Нова година"}
{"url": "http://www.bnews.bg/article/254486-kim_kardashiyan_i_kanie_uest_ochakvat_chetvartoto_si_dete", "text": "\n Телевизионната риалити звезда Ким Кардашиян и съпругът ѝ - рапърът Кание Уест, очакват четвъртото си дете през май 2019 година, което също ще бъде износено от сурогатна майка, както третата им дъщеря - Чикаго. \r\n\r\n Ким Кардашиян се насочи към сурогатната бременност, тъй като докторите я предупредиха за сериозен риск за здравето, след раждането на първите ѝ две деца - Норт през 2013 година и Сейнт - през 2015 година. \r\n\r\n Нейният съпруг се бори с биполярно разстройство през изминалата година. След серия от странни изяви в Туитър, той се срещна с американския президент Доналд Тръмп, на когото е привърженик. След това каза, че повече няма да се занимава с политика, но посрещна Нова година със серия от туитове, в подкрепа на президента, припомня Ройтерс, цитирана от БТА. \r\n \n\t\t\t\t\t\t", "date": "2019.01.03", "title": "Ким Кардашиян и Кание Уест очакват четвъртото си дете"}
{"url": "http://www.bnews.bg/article/254499-investirat_blizo_17_mln_leva_v_uchilishta_vav_vidin", "text": "\n Във Видин бе представен напредъкът по проекта за подобряване на условията за образование в две средни училища в града - Средното училище “Цар Симеон Велики” и ППМГ “Екзарх Антим І”. \r\nКметът на Община Видин - инж. Огнян Ценков, приветства гостите в препълнената зала на Общинския съвет, като подчерта, че проектът инвестира в най-ценното, а именно в образованието и дългосрочно подобряване на средата в двете образователни институции, в които се обучават деца от общината.  \r\nИнж. Цветан Асенов - зам.-кмет на Община Видин запозна присъстващите с текущия наредък на строително-монтажните дейности в двата обекта и посочи, че на 15 септември основната част от тях ще бъде финализирана, а до края на проекта ще бъдат завършени и детайлите. \r\n\r\n В конференцията се включи и директорът на СУ \"Цар Симеон Велики“ Венцислав Станев, който сподели, че дейностите се изпълняват в срок и напредват поетапно, а физкултурният салон ще може да се използва и като спортна зала. \r\n\r\n Председателят на Училищното настоятелство на ППМГ \"Екзарх Антим I\" Лиляна Цанова също присъства на събитието и определи като положително решението да бъдат изведени учениците, докато текат ремонтните дейности, но се надява да се разреши и въпроса с преминаването им на обучение само втора смяна. \r\n\r\n Общата стойност на проекта е 16 919 040 лв., от които 14 381 184  лв. са безвъзмездна финансова помощ от Европейския фонд за регионално развитие и 2 537 856 лв. са съфинансиране от държавния бюджет. \r\n \n\t\t\t\t\t\t", "date": "2019.01.03", "title": "Инвестират близо 17 млн. лева в училища във Видин"}
{"url": "http://www.bnews.bg/article/254492-nishikori_prechupi_grigor", "text": "\n Номер 9 в световната ранглиста по тенис - Кей Нишикори, направи 5-ата си победа над Григор Димитров, с което прекрати участието на българина на турнира в Бризбейн. \r\n\r\n Японецът победи на четвъртфинал със 7:5, 7:5 и не позволи на Гришо да защити точките си от миналогодишния полуфинал, което ще прати роденият в Хасково тенисист извън топ 20 на световната класация. \r\n \n\t\t\t\t\t\t", "date": "2019.01.03", "title": "Нишикори пречупи Григор"}
{"url": "http://www.bnews.bg/article/254498-nyama_konstatirani_seriozni_proizshestviya_s_pirotehnika_po_praznitsite_saobshti_mvr", "text": "\n Не са констатирани сериозни произшествия с пиротехнически изделия през коледните и новогодишни празници, информираха от МВР. \r\n  \r\nОбобщените данни на ГД \"Национална полиция\" за страната сочат, че не е допуснат нито един инцидент, довел до смърт. Случаите на произшествия, след които е потърсена лекарска помощ, са осем. \r\n  \r\nЕкипите са констатирали 21 нарушения на търговската дейност и три - за неправомерна употреба на пиротехнически изделия, за които са съставени съответните актове. \r\n  \r\nИззети са 13 416 пиротехнически изделия и са образувани две досъдебни производства, свързани с търговска дейност. \r\n \n\t\t\t\t\t\t", "date": "2019.01.03", "title": "Няма констатирани сериозни произшествия с пиротехника по празниците, съобщи МВР "}
{"url": "http://www.bnews.bg/article/254497-tech_na_priroden_gaz_v_trakiya", "text": "\n Газопровод е бил пробит при изкопни работи на строителна фирма в жилищен район „Тракия“ в Пловдив. Това съобщи за Дарик говорителят на пловдивската противопожарна служба инспектор Цвятко Дешев. \r\n  \r\nСигналът е бил подаден на тел. 112 по обяд. Инцидентът е станал до Мебелна къща. На място са изпратени три пожарни коли и линейка. \r\n  \r\nПо първоначални данни строителните работници неволно са ударили тръбопровод с природен газ. Огнеборците реагирали незабавно, но след пристигането им на място, течът вече е бил прекратен. \r\n  \r\nДешев увери, че няма пострадали и опасност от обгазяване. На място остава дежурен екип пожарникари.  \r\n \n\t\t\t\t\t\t", "date": "2019.01.03", "title": "Теч на природен газ в \"Тракия\""}
{"url": "http://www.bnews.bg/article/254494-prevozvachite_ni_otivat_na_protest_v_bryuksel", "text": "\n С два чартърни полета сутринта на 10 януари ще отлетят за Брюксел 360 български шофьори, организирани от Съюза на международните превозвачи (СМП) у нас, за да участват в протеста на пл. \"Люксембург\" в белгийската столица. \r\n\r\n На този ден заседава транспортната комисия, а с шофьорите, които в момента са в Европа, българската група се очаква да стигне до 600 души. Чартърните полети, са организирани от СМП, но протестиращите си заплащат двупосочния билет до Брюксел и обратно до София вечерта, обяви Йордан Арабаджиев, председател на Съюза на международните превозвачи. \r\n\r\n В протеста ще участват още превозвачи от Полша, Унгария, Румъния и Литва, които са потвърдили официално. Други евентуални участия ще има от Хърватия, Словения, Латвия и Естония. Протестите се подкрепят и от Ирландия и Малта, само Португалия в последния момент е променила решението си и според Йордан Арабаджиев това се дължи на факта, че всеки търси бизнес интересите си, а така нареченият план „Макрон” ще направи конкуренцията от Източна Европа значително по- слаба, пише Канал 3. \r\n\r\n \"Ще пеем, ще говорим, искаме да информираме и обществото на Белгия по какъв начин са конструирани тези текстове и как под претекста, че това всичко е в полза на шофьорите, на социалните права, се приемат текстове, които целят да унищожат транспортния бизнес в Източна Европа\", каза Йордан Арабаджиев. \r\n\r\n Протестиращите превозвачи ще бъдат последователни в действията си и ще изчакат да видят какво ще реши транспортната комисия, допълни  той. \r\n\r\n Предстои и гласуване в Европарламента, там също може да има промени в текстовете, а след това предстоят триалози между транспортната комисия, Европарламента и Съвета на Европа. \r\n \n\t\t\t\t\t\t", "date": "2019.01.03", "title": "Превозвачите ни отиват на протест в Брюксел"}
{"url": "http://www.bnews.bg/article/254503-preduprezhdenie_za_snegovalezhi_i_silen_vyatar_v_otdelni_rayoni_na_stranata", "text": "\n През следващото денонощие ще остане предимно облачно. През нощта и до обяд ще е ветровито: в западната половина от страната с до умерен северозападен вятър, в източната - до силен от север-североизток. \r\n  \r\nЩе има валежи от сняг, значителни - през нощта и в сутрешните часове в южните и планинските райони от страната, където в комбинация с вятъра остават условията за виелици. Минималните температури ще са предимно между минус 6 и минус 1 градуса. \r\n\r\n В петък още преди обяд от север валежите ще започнат да отслабват и спират, най-късно, вечерта, в Рило-Родопската област и югозападните райони. След обяд и вятърът ще отслабва. Застудяването ще продължи и максималните температури ще са между минус 3 и 2 градуса. Атмосферното налягане ще се повишава и след обяд вече ще е по-високо от средното за месеца. \r\n\r\n Жълт код заради очаквани валежи от сняг и силен вятър е обявен за общо 13 области в страната. В други две области предупреждението е от по-висока оранжева степен.  \r\n  \r\nЗа областите Сливен и Бургас е в сила оранжев код. През нощта и в сутрешните часове ще бъде с умерени снеговалежи, в комбинация със силен до бурен вятър от север-североизток с пориви 30 м/с. В тези райони ще има условия за виелици и навявания. Очаква се да се образува снежна покривка до 10-15 см. \r\n\r\n Предупреждение за умерени валежи през нощта и в сутрешните часове има в областите Монтана, Враца, Ловеч и Габрово. Очаква се да се образува снежна покривка до 10 см, а в най-високата част на планините и повече. \r\nОпасно време с умерени снеговалежи в комбинация със силен до бурен вятър се очаква в областите Благоевград, Пазарджик, Пловдив, Смолян, Кърджали, Хасково и Ямбол. През нощта и в сутрешните часове в тези райони ще има умерени снеговалежи, в комбинация със силен до бурен вятър от север-североизток с пориви до 20-25 м/с. Ще има условия за виелици и навявания. Очаква се да се образува снежна покривка до 10-15 см. \r\n\r\n Предупреждение е въведено и за областите Добрич и Варна. Там през нощта и в сутрешните часове ще духа силен до бурен вятър от север-североизток с пориви до 20-25 м/с. \r\nОранжев код е въведен и за крайбрежните зони. Рано сутринта и до обед вятърът ще е север-северозапад с пориви 28-30 м/с. Вълнението на вълните ще бъде 4-5 бала. \r\nВ планините ще е облачно с валежи от сняг. До сутринта в Рило-Родопския масив и западните и централните райони на Стара планина снеговалежите ще са значителни, все още ще е ветровито със силен, временно бурен вятър от север-североизток и ще има условия за навявания. \r\n\r\n По-късно през деня валежите ще отслабват и спират, най-късно в масивите в Югозападна България, вятърът ще отслабва. Температурите още ще се понижат и максималната на височина 1200 м ще е около минус 7 градуса, на 2000 м -  около минус 12 градуса. \r\nПо Черноморието ще бъде предимно облачно и ще има валежи от сняг, по Южното Черноморие - преди обяд значителни. Ще е ветровито - през нощта и преди обяд със силен до бурен вятър от север-североизток. След обяд валежите ще спират, вятърът ще отслабва. Максималните температури ще са между 0-2 градуса. Вълнението на морето ще бъде 4-5 бала. Температурата на морската вода е около 7 градуса. \r\n  \r\n\r\n   \r\n \n\t\t\t\t\t\t", "date": "2019.01.03", "title": "Предупреждение за снеговалежи и силен вятър в отделни райони на страната"}
{"url": "http://www.bnews.bg/article/254502-maya_ilieva_opava_brachki_v_italiya", "text": "\n Съпругата на разстреляния бос на ВИС 2 Георги Илиев – Мая, прибягна до серия от естетически процедури в тузарска клиника. Красивата и винаги елегантна брюнетка реши да опъне бръчките по празниците и да посрещне новата 2019-та със свежо лице и младежка кожа, разбра от свои източници „Галерия“. \r\n\r\n За процедурите в пакет тя платила сумата от близо 20 хиляди евро. Те включвали попълване на фините и по-дълбоки вдлъбнатини по челото, зоната около очите и назолабиалните гънки, контур на устните, оформяне на брадичката и повдигане на скулите. Специалистите по разкрасяване предложили на вдовицата и допълнителна услуга – скулптуриране на овала на лицето, тъй като процесът на стареене предизвикал хлътвания в някои участъци и нарушена цялостна форма. \r\n\r\n Мая Илиева предпочела да се остави в ръцете на чужди специалисти, за да запази дискретност, а дерматологичният център й бил препоръчан от приятелка. \r\n\r\n Напоследък усилено се носят слухове, че до нея има нов мъж, чиято самоличност все още не е разкрита. С избраника си тя е забелязана на постановка в Народния театър, с когото пристигнала хваната за ръка. Вероятно тази е причината да се подложи на изброените терапии, шушукат в столичните светски среди. \r\n\r\n Последната й официална връзка беше с варненския плейбой Николай Иванов – Шванца. Той е единственият, успял да задържи вниманието на Мая, след смъртта на Жоро Илиев. Аферата им обаче приключи преди две години, когато Шванца вдигна сватба със съгражданката си Деси. \r\n\r\n Дълго отлагал решението си да приключи връзката си с Илиева, надявайки се, че тя все пак ще се реши на семейство с него. След като това не се случи, той все пак се отказал и сложил точка, обявявайки, че няма да я чака вечно. \r\n \n\t\t\t\t\t\t", "date": "2019.01.03", "title": "Мая Илиева опъва бръчки в Италия "}
{"url": "http://www.bnews.bg/article/254488-italiya_nyama_informatsiya_kade_e_diplomatat_na_kim_chen_un", "text": "\n Министерството на външните работи на Италия не е давало убежище и не знае нищо за разпространената информация, че изпълняващият длъжността посланик на КНДР в Рим е избягал и е потърсил убежище. \r\n\r\n Това съобщиха дипломатически източници от ведомството, цитирани от АФП и \"Ройтерс\". \r\n\r\n \"Нямаме информация\" за подобна молба, обяви един от източниците и добави, че министерството е получило молба за \"замяна\" на дипломата, който според Сеул се казва Чо Сон-гил. \r\n\r\n Южнокорейското разузнаване разкри информация пред местните депутати за съдбата на дипломата, след като вестник писа, че Сон-гил е потърсил убежище в западна държава. \r\n\r\n Друг италиански дипломатически източник коментира, че външното министерство не знае дали дипломатът е потърсил убежище в Италия. Източникът добави, че Северна Корея е обявила в края на 2018 г., че ще изпрати нов посланик в Рим, което е нормална процедура. \r\n\r\n По-рано днес южнокорейският всекидневник JoongAng Ilbo писа, позовавайки се на дипломатически източници, че Сон-гил е подал документи за убежище в западна държава през миналия месец. Според информацията италианските власти го защитават, докато се дискутира какво да се направи. \r\n\r\n Джо Сон-гил, който е посланик на КНДР в Рим от 2017 г., също така е потърсил убежище и за семейството си, което той е успял да изведе от тоталитарната държава, въпреки че Северна Корея принуждава семействата на дипломатите, предимно децата, да остават в Пхенян, докато работят в чужбина, за да се предотврати бягство. \r\n\r\n 48-годишният Чо Сон-гил е посланик в Рим от октомври 2017 г., след като Италия експулсира тогавашния топ дипломат на КНДР като протест срещу ядрено изпитание на Северна Корея, което е в нарушение на резолюции на ООН. \r\n\r\n JoongAng пише, цитирайки севернокорейски експерт, че избягалият дипломат е син или зет на един от най-високопоставените членове на режима в Северна Корея. Чо Сон-гил е пристигнал в Рим със съпругата и децата си през май 2015 г., което подсказва, че вероятно е от привилегировано семейство. \r\n \n\t\t\t\t\t\t", "date": "2019.01.03", "title": "Италия няма информация къде е дипломатът на Ким Чен Ун"}
{"url": "http://www.bnews.bg/article/254511-sinat_na_karamanski_progovori_pikantni_razkritiya", "text": "\n От септември 2018-а Иво Карамански – младши е в Холандия, а през април започва да учи в частно училище в Амстердам, като в него ще прекара година и половина. Специалностите му са саунд инженерство и музикална композиция, с които иска да се занимава и в бъдеще. В същото време работи в областта на ресторантьорството и кетъринга. В момента е в Хага, работи в най-луксозния хотел там, където върши какво ли не. „Например нося храна и напитки на гостите, разговарям с тях. Много съм доволен. В същност аз заминах за Холандия, защото се влюбих“, добавя Иво пред „Галерия“. \r\n\r\n С Филипа са се запознали в столичен клуб през юли и са станали неразделни. През септември е трябвало тя да се върне в Холандия и са се чудели как ще поддържат връзка от разстояние. Тя учи втора година в един от най-престижните университети по хотелиерство в цял свят, който е в Топ 5. Тя с година по-малка от него. Решил да я изненада, като й отишъл на гости и веднага започнали да си говорят как и той да остане в Холандия. Все още той си оправя документите, тъй като е било доста трудно да се установи там напълно. \r\n\r\n Имат намерение да се оженят, но все още са млади и не бързат. \r\n\r\n Карамански и родителите му са се разбрали те да отговарят за квартирата му, а другите разходи да си поеме той. Образованието му струва 11 000 евро за година и половина, които сам ще си изплаща на вноски. \r\n\r\n И на Филипа обучението приключва наравно с Иво и искат да се върнат в България. Разглеждат и идеята за общ бизнес, когато се завърнат у нас. \r\n\r\n Карамански – младши разказва, че единственото наследство от баща му Иво Карамански са имоти край родния му град Дупница. „С майка ми ги продадохме и купихме навремето магазин, с който нищо не се случва, на такова място е, че не върви. Мислехме, че ще тръгне, но това не се случи. От тези пари си бях купил лаптоп, от който имах нужда тогава. Същото така имам няколко златни гривни, останали от баща ми. Те са му били подарък от различни хора. Те са прекалено кичозни, не бих тръгнал с тях. Пазя си ги като сантиментален спомен“, споделя още младежът. \r\n\r\n Знае истории за баща си от майка си Нели и кръстника му Венко. Иво разказва, че когато се е родил, татко му е събрал всичките си приятели и е пил 3 дни. Интересно му е да слуша за Карамански, но не усеща липса, тъй като не го е познавал. А и майка му винаги се е старала нищо да не му липсва. Сега като свой баща възприема вторият мъж на Нели Атанасова – Александър Сано. „Той е единственият, който съм чувствал като такъв в живота си. Направил е много за мен и никога не е правил разлика между мен и сестра ми Ава. По документи също съм негов син, той ме осинови. Понякога дори си споделям повече работи с него, отколкото с майка ми“, разказва още Иво. \r\n\r\n Карамански – младши поддържа връзка и с трите си сестри от първия брак на баща си. „Чуваме се, виждаме се по празници. На 20 декември дори си дойдох от Холандия и направихме панихида на баща ми заедно, защото изминаха 20 години от смъртта му. Преди това се видяхме на кръщенето на детето на сестра ми Ралица. И с трите съм еднакво близък. Винаги през годините сме поддържали връзка, за което много държеше майка ми. Дори когато бях малък, тя ме оставяше при тях по цял ден“. \r\n \n\t\t\t\t\t\t", "date": "2019.01.03", "title": "Синът на Карамански проговори (Пикантни разкрития)"}
{"url": "http://www.bnews.bg/article/254489-petima_gi_grozi_smartna_prisada_zaradi_ubiystvoto_na_hashogi", "text": "\n Саудитската прокуратура поиска смъртна присъда срещу петима души, обвинени за убийството на саудитския журналист и дисидент Джамал Хашоги, съобщава \"Асошиейтед прес\". \r\n\r\n Днес се проведе първото съдебно заседание по казуса. \r\n\r\n Държавната новинарска агенция СПА уточнява, че прокурорите са поискали смъртно наказание за петима от 11-те, които са присъствали на заседанието. В краткото изявление не се споменават имената на заподозрените. \r\n\r\n Хашоги, който пишеше за американския в. \"Вашингтон пост\", беше убит на 2 октомври в саудитското консулство в Истанбул. Той критикуваше остро влиятелния престолонаследник на Саудитска Арабия принц Мохамед бин Салман. \r\n\r\n Разбираме от записите, че тези, най-приближените на престолонаследника, са имали активна роля в убийството \r\n\r\n Саудитска Арабия първоначално отрече Хашоги да е убит, като призна за убийството едва седмици по-късно. \r\n\r\n Турските медии публикуваха снимки на членове на антуража на престолонаследника в консулството преди убийството. Тялото на  Хашоги, за което се смята, че е било разчленено, засега не е открито. \r\n \n\t\t\t\t\t\t", "date": "2019.01.03", "title": "Петима ги грози смъртна присъда заради убийството на Хашоги"}
{"url": "http://www.bnews.bg/article/254487-veroyatno_velikobritaniya_shte_napusne_es_bez_sdelka", "text": "\n По-вероятно е Великобритания да напусне Европейския съюз без сделка, ако парламентът отхвърли споразумението, което министър-председателката Тереза Мей договори с Брюксел, заяви днес министърът за Брекзит Стивън Баркли, цитиран от Ройтерс. \r\n\r\n \"Вариантът без сделка ще е много по-вероятен, ако по-късно този месец депутатите отхвърлят предложената от правителството сделка за Брекзит \", написа Баркли във в. \"Дейли експрес\". \r\n \n\t\t\t\t\t\t", "date": "2019.01.03", "title": "Вероятно Великобритания ще напусне ЕС без сделка"}
{"url": "http://www.bnews.bg/article/254480-bilyana_dol_natiska_bozhinov_za_svatba_i_bebe", "text": "\n Футболистът на „Ботев“ (Враца) Валери Божинов може да мине за пореден път под венчило през тази година. Сръбкинята Биляна Дол, с която са заедно от три години, вече нямала търпение да сложи на пръста си венчална халка. Също като Валерко и тя има предишен брак с бившия национал на Германия и настоящ треньор Томас Дол, чиято фамилия продължава да носи. Брюнетката вече е на 43 и няма никакво време за губене, пък и била обзета от нетърпение да стане майка, писа „Галерия“. \r\n\r\n Появата на ново бебе ще превърне Божинката в многодетен татко, тъй като той си има вече две деца – Валери и Никол, от връзките си с Алисия и Николета. \r\n\r\n Валери обаче не крие, че е постигнал пълна хармония в отношенията си с Биляна: „Тя е по-голяма от мен, има повече опит и когато стъпя накриво, винаги ми казва къде греша. Разказах й подробно моя живот. Тя го прие. Познава и Алисия, и Николета. В добри отношения е и с двете ми деца. При нас няма скрито-покрито. Заради бившия си мъж тя разбира много от футбол, идва на мачове, следи първенството, интересува се, въобще имаме много допирни точки и теми за разговори. Знае какво ми дава и отнема професията. Няма напрежение, интриги и ревности. А когато човек е спокоен, може да мисли само за работа“, признава Валери, който заведе Биляна за празниците в Сърбия. \r\n\r\n Двамата се запознават през 2015 г., когато Божинов играе за сръбския „Партизан“. Срещата се състои в ресторант в Белград. Валери изнудва свой съотборник да му даде телефонния номер на красавицата, защото е силно впечатлен от нея. Тогава Биляна има сериозен приятел и не откликва на надеждите на Божинов и дори го смята за досадник. \r\n\r\n 8 месеца по-късно се разделила с гаджето си и решила най-накрая да излезе на вечеря с нашенеца, макар да била предупредена за кофти славата му на женкар. На въпросната вечеря между тях пламва любов, заради която Валери спря да залита по малки котета. \r\n\r\n „Казваха ми, че е женкар, сваляч… Осъзнах, че е погрешно да се вслушваш в това, което казват другите, без да си опознал човека“, разсъждава философски сръбкинята. \r\n \n\t\t\t\t\t\t", "date": "2019.01.03", "title": "Биляна Дол натиска Божинов за сватба и бебе "}
{"url": "http://www.bnews.bg/article/254485-sagata_s_elektronnite_vinetki_prodalzhava_nyama_i_nyama", "text": "\n Появиха се нови неволи за шофьорите с новата система за електронни винетки. Проверка на bTV установи, че са единици граничните пунктове са оборудвани с работещи терминали. \r\n\r\n На входа от Сърбия за България на „Калотина” се оказва, че всички влизащи в страната ни на практика няма как да пътуват законно – и сънародници, и чужденци. Винетки масово се търсят по крайпътните бензиностанции. Там обаче терминали за самообслужване няма. \r\n\r\n В една от бензиностанциите казаха, че при тях машина за електронни винетки трябва да има, но още не е пристигнала.  \r\n\r\n Служителите на бензиностанциите насочват шофьорите към сайта bgtoll.bg, но и той не работи. \r\n\r\n Подобен смут цари и на другите входни пунктове – например на „Дунав мост”. \r\n\r\n Джевдет Али пътува с камион от Унгария за Истанбул. Влизайки в България, се оказва без винетка и трябва да спре, за да не бъде глобен.     \r\n\r\n За негов късмет е без товар. Чужденците, които влизат у нас, масово не знаят, че има проблем със системата за таксуване. От пътната агенция казаха за bTV, че устройства за купуване на виртуални стикери на граничен пункт „Дунав мост” ще бъдат доставени до края на седмицата. \r\n\r\n По информация на bTV на „Капитан Андреево” – вече има работещ терминал за винетки. На „Лесово” също има, но не е свързан, а на „Малко Търново” още не е доставен. \r\n \n\t\t\t\t\t\t", "date": "2019.01.03", "title": "Сагата с електронните винетки продължава -  няма и няма"}
{"url": "http://www.bnews.bg/article/254475-turtsiya_zaplashi_gartsiya_s_upotreba_na_voenna_sila", "text": "\n Турция направи изключително остро предупреждение по адрес на Гърция, като на практика заплаши с употреба на военна сила. Предупреждението бе направено от министъра на външните работи на Турция Мевлют Чавушоглу, който размаха пръст на министъра на отбраната на Гърция Панос Каменос, когото нарече „разглезено хлапе”. \r\n\r\n Чавушоглу изнесе реч в Академията на турската жандармерия и брегова охрана, в която бе категоричен, че страната му ще отстоява позициите си в Егейско море. \r\n\r\n Както е известно Турция и Гърция имат териториални спорове за острови в Егейско море, които са обект и на постоянно напрежение във въздушното пространство над морето. \r\n\r\n „Трябва да продължим да защитаваме интересите си в Егейско море и в източното Средиземно море. Напомняме на всички решението на нашия парламент... Нашата брегова охрана и военноморски сили ще правят това, което е нужно срещу всяко негативно действие”, обяви Чавушоглу, цитиран от \"Катимерини\", като визираше решение от 1995 г., според което турският парламент разрешава военни действия срещу Гърция, ако Атина вземе отношение за териториалния си суверенитет, които Анкара счита за враждебни. \r\n\r\n И продължи по адрес на Каменос. \r\n\r\n „И имаме предупреждение за Гърция. Имате едно разглезено хлапе. Наричате го свой министър на отбраната. Внимавайте с него, за да не се налага нашите въоръжени сили да се намесват в евентуални инциденти. Предупреждението е абсолютно приятелскf. Нищо не може да се спечели от риториката, която засилва напрежението“, добави Чавушоглу. \r\n\r\n Това далеч не е първият случай, в който външният министър използва остри думи срещу гръцкия министър на отбраната. Размяна на реплики имаше още през 2017-а. В началото на миналата година, пък Каменос дори се озова на прицел на турската брегова охрана при обиколка на егейските острови. \r\n\r\n Самият Каменос отвърна на Чавушоглу чрез профила си в Туитър. \r\n\r\n „Г-н Чавушоглу, благодаря Ви за заплахите. Това е подарък от Ваша страна, който показва, че си върша работата. Гърция ще продължи да преследва мира, да защитава своя суверенитет и да изгражда силни съюзи. Никой не се страхува вече”, написа Каменос, предаде Канал 3. \r\n \n\t\t\t\t\t\t", "date": "2019.01.03", "title": "Турция заплаши Гърция с употреба на военна сила"}
{"url": "http://www.bnews.bg/article/254474-zashto_studat_vodi_do_infarkt", "text": "\n Студът води до свиване на кръвоносните съдове, притокът на кръв намалява и може да предизвика инфаркт. Това предупреди изпълнителният директор на УМБАЛ \"Св. Екатерина\" проф. Генчо Начев, цитиран от \"Фокус\". \r\n\r\n По думите му, при най-малките оплаквания човек трябва да се потърси лекарска помощ. Топ кардиологът припомни кои са основните симптоми, които показват, че студеното време влияе на сърдечно-съдовата система. \r\n\r\n \"Чувствата за тежест, болка, неудобство, дискомфорт в сърдечната област, свързано понякога с изтръпване на лявата ръка са част от симптомите. Може да се получи и болка между лопатките в зависимост от това коя от коронарните артерии е засегната. Може да се наблюдават ритъмни нарушения като екстрасистолия, ускоряване на пулса. При пациенти, които имат обективни основания за това може да се стигне до изпадане в абсолютна аритмия. Тези симптоми недвусмислено говорят за проблеми, свързани със сърцето и трябва да се прибегне до експертна, квалифицирана консултация\", обясни проф. Генчо Начев. \r\n\r\n Той каза още, че хората трябва да следят редовно кръвното си налягане, да приемат топли течности и да сведат до минимум излагането на външни климатични условия. \r\n \n\t\t\t\t\t\t", "date": "2019.01.03", "title": "Защо студът води до инфаркт?"}
{"url": "http://www.bnews.bg/article/254491-laskin_v_kritichno_sastoyanie_kozhata_mu_posinya_lekarite_otkazvat_transplantatsiya_na_cheren_drob", "text": "\n Иван Ласкин е в критично състояние, което не позволява на лекарите да му направят трансплантация на черен дроб, пише  „Уикенд” позовавайки се на близки приятели на актьора. Подобна операция би могла да удължи живота му и да го избави от мъките, на които е подложен от известно време насам. Той страда от цироза и алкохолен хепатит, като кинаджията с пиперлив език е в последен стадий на тежката болест. \r\nЗатова и през последната година Ласкин непрекъснато влиза в болница в тежко състояние с кръвоизливи, а лекарите правят и невъзможното, за да го спасят и да го закрепят доколкото е възможно. Засега преценката на медиците е, че животоспасяваща трансплантация на актьора всъщност може да се окаже фатална за него и по-разумно е те да го поддържат на системи и с лекарства. Прогнозите обаче не са оптимистични – черният дроб на артиста-бунтар тотално отказал. Причината за неприятната развръзка е ясна – годините злоупотреба с чашката. Цирозата повлече след себе си и проблеми с бъбреците и сърцето. И така покрай любовта си към алкохола 48-годишният актьор се превърна в пълна развалина. \r\nЛюбимецът на поколения киномани Васко да Гама отново постъпи в болница навръх Коледа. В тежко състояние той бе настанен в реанимацията на Военно-медицинска академия. Десетина дни преди това той е бил на лечение в „Пирогов”, а след това е изписан, като лекарите не можели да направят нищо повече освен временно да го закрепят. Буквално часове по-късно обаче мъжът на Александра Сърчаджиева пак се е почувствал много зле, изпитал е адски болки и е бил закаран във ВМА, където лекарите отново се борят за живота му. И любимата му Сашка, и близките му приятели и колеги са изплашени от болнавия му вид. Ласкин буквално не приличал на човек и бил много изпит. Единият му крак е двоен. Нито лекари, нито пациенти разпознавали симпатичното момче от детския сериал „Васко Да Гама от село Рупча” – кожата на лицето му е тъмносиня. \r\nПрез септември и октомври 48-годишният кинаджия лежа в столичната Втора градска болница, където бе стабилизиран. След известно време обаче Иван Ласкин отново бе хоспитализиран. \r\nИстината е, че лошото момче на театъра буквално плюе на усилията на лекарите, защото след всяко излизане от болницата той се прибира вкъщи и вместо да спазва строга диета, се наливал с ракия, уиски, водка и бира. Негови приятели останали буквално шашардисани, че когато преди време го посетили във Втора градска болница актьорът едвам говорел, обаче под завивките кътал патронче с „огнена вода”, което надигал отвреме навреме.   \r\n„Иван сам се съсипва. Защо го прави?! Такава прекрасна жена има до себе си. Сашка какво ли не прави за него, за да е добре. Работи като луда и го издържа. А сега плаща луди пари и за болници и за лекарства. Иван има и две страхотни дъщери, слънчица, които го обожават. Поне тях да пощади и да живее заради тях”, негодуват с право близки колеги на кинаджията с остър език. \r\nЛошото момче на българското кино не крие, че е алкохолик. „Аз пия много алкохол. Не съм се издънвал, работя много, но съм изключителен пияница и алкохолик”. С това откровение артистът-бунтар стъписа Мартин Карбовски в интервю още през ноември 2012 г. „Алкохолик значи да си болен. Ще се справя с този проблем, защото съм силен. Никога не съм предавал нито едно представление, винаги съм бил там. Само аз си знам какво ми е било”, разкри душата си Ласкин преди шест лета. Но не удържа на обещанието си да се лекува и да спре да пие. Напротив, заради запоите и скандалите, които устройваше, както и заради появата на сцената в пияно състояние той бе изхвърлен от Военния театър. И никой режисьор не желаеше да работи с него. Сега любимите му хора, приятелите и колегите от театъра и киното се молят да се случи чудо и Иван Ласкин да прескочи трапа и този път. Уви, докторите мрачно казват, че шансовете му не са оптимистични. \r\n  \r\n \n\t\t\t\t\t\t", "date": "2019.01.03", "title": "Ласкин в критично състояние, кожата му посиня!  Лекарите отказват трансплантация на черен дроб "}
{"url": "http://www.bnews.bg/article/254490-vtoro_onevinyavane_za_gen_shivikov", "text": "\n Военно-апелативният съд (ВоАпС) е оправдал и на втора инстанция бившия командир на 61-ва Стрямска механизирана бригада ген. Димитър Шивиков по делото, по което е подсъдим за присвояване и документни престъпления. Проверка показа, че в края на миналата година състав на ВоАпС с председател полк. Цаньо Ангелов е потвърдил присъдата на Софийския военен съд, съобщи \"Лекс\". \r\n\r\n Според обвинението Шивиков е присвоил военно имущество за 10 225 лева през лятото на 2010 г. като национален командир на 18-ти контингент на България в Афганистан. Става дума за одеяла, якета, панталони, зимни комплекти, спортни екипи, футболни екипи, които били предоставени на всеки контингент и трябвало да бъдат раздадени като безвъзмездна помощ за местното население. В края на мисията част от това имущество останало нераздадено и вместо да бъде предадено на следващия контингент, генералът разпоредил да бъде транспортирано с военен полет до България. На 24 август 2010 г. на летище Пловдив пристигнали 104 одеяла с емблемата на ИСАФ, 87 зимни комплекта - яке с панталон, ръкавици, шал и шапка на ИСАФ, 104 зимни якета, 135 спортни екипи с надпис Афганистан, 20 топки и 18 походни легла. \r\n\r\n Нарушенията били установени от Военната полиция, последвала и проверка от Министерството на отбраната, според която е налице \"нелегален внос на имущество, принадлежащо на коалиционен партньор\", но това останало без последствия, посочиха от прокуратурата при внасянето на делото в съда. В хода на разследването били проверени и отхвърлени версиите, че имуществото е било предоставено на домове за деца в България. \r\n\r\n Бившият командир на карловската бригада е обвинен още, че е извършил и документно престъпление, като в описа на товара записал, че това е доставка по линия на \"Гражданско-военното сътрудничество\". Военният съд в София два пъти връща делото на прокуратурата, защото в обвинителния акт не било посочено ясно времето на извършване на престъпленията, нито в чия полза се е разпоредил генералът. \r\n\r\n [Военният съд оправда ген. Димитър Шивиков] \r\nВиж ощеВоенният съд оправдаген. Димитър Шивиков \r\n\r\n През март м.г. военните съдии вече оправдаха Шивиков и въпреки протеста на Военноокръжната прокуратура, присъдата е потвърдена. Решението все пак не е окончателно и може да бъде протестирано и пред Върховния касационен съд. \r\n\r\n Миналата година самият Шивиков коментира, че заради тези обвинения е развил диабет и е била прекратена военната му кариера. \r\n\r\n През юли 2018 г. той беше оправдан на първа инстанция по още едно дело - за длъжностни престъпления, с които причинил имуществени вреди на Сухопътните войски за близо 44 000 лева. Става дума за предоставено от него полево оборудване на общините в Карлово, Клисура, Калофер и на местното ловно дружество. Според обвинението генералът е предоставял палатки, тави, черпаци и друга посуда, за която не бил искан наем. \r\n\r\n Военнослужещи пък били изпращани да помагат в приготвяне на храна за тържества, като той ги компенсирал с почивни дни. \r\n\r\n Едно от обвиненията беше свързано с това, че Шивиков изпратил войници да ремонтират апартамента му. След това от защитата му обясниха, че генералът е кум на единия от военните, които са помагали и това е станало в неработно време. \r\n \n\t\t\t\t\t\t", "date": "2019.01.03", "title": "Второ оневиняване за ген. Шивиков"}
{"url": "http://www.bnews.bg/article/254469-preslava_izliza_evtino_na_mazha_si_hodi_s_edni_i_sashti_drehi", "text": "\n Преслава излиза доста изгодно на половинките си, а и на себе си самата, тъй като се отличава от колежките си по това, че не държи винаги да се облича различно и си носи тоалетите докато се изтъркат. Наблюдателни фенове нахокаха брюнетката, че за пореден път се показва на празник с дреха, която е обличала и на други важни поводи. \r\n\r\n „Преса пък с новогодишната си рокля, че няма ли пари да си вземе нещо новичко - все пак е нова година.Ох, живи да ги оплачеш тея коври изпрустели“, писа интернет потребител. \r\n\r\n Черната й къса рокля за ЧНГ, която бе обсипан с блестящи камъни, е същата, с която Преслава, заедно с Тита, Криско, Азис и Галена, Тото и други изпълнители се появи в новогодишната програма на „Шоуто на Слави“. Въпреки че предаването се излъчи на 31 декември, то е било записано около 17 декември. \r\n\r\n Тита и Галена са имали участия снощи, но са заложили на други тоалети от тези, с които се представиха при Слави. Само Пресито е решила да мине по тънката лайсна и да заложи на нещо, което е вече обличано. Тук идват и съмненията за финансовите възможности уж на богатия й приятел и баща на единственото й дете – Павел. Той изобщо нехае за аутфита на брюнетката и очевидно избягва да й прави подаръци и да обновява гардероба й. \r\n\r\n Самата Преслава има пълен портфейл, но всички в бизнеса говорят колко е стисната и как цепи стотинката на две. Да не говорим колко пъти сме я хващали да носи едни и същи дрехи през годините до тяхното тотално изтъркване. \r\n\r\n Снощи Преслава е имала цели две изяви в Пловдивско и е взела по 15 бона за всяка. Зад микрофона най-напред се е разписала в тузарски хотел, след което се е пренесла в местен клуб. До нея като послушно кученце е бил любимият й Павел, докато малката за малката Паола се е погрижила гледачка. \r\n \n\t\t\t\t\t\t", "date": "2019.01.03", "title": "Преслава излиза евтино на мъжа си, ходи с едни и същи дрехи"}
{"url": "http://www.bnews.bg/article/254477-diplomat_na_kim_chen_un_izbyaga_i_poiska_ubezhishte_ot_italiya", "text": "\n Най-високопоставеният севернокорейски дипломат в Италия е избягал и се укрива. Това заяви днес южнокорейски депутат след заседание при закрити врата на южнокорейски парламентаристи с представители на южнокорейското разузнаване, предадоха световните агенции и БТА. \r\n\r\n Става дума за изпълняващия длъжността посланик на Пхенян в Рим Чо Сон-гил. Неговото назначение трябвало да приключи в края на ноември. Той избягал обаче от мисията на Пхенян в Рим в началото на ноември и оттогава се укрива със съпругата си, разказа пред журналисти южнокорейският депутат Ким Мин-ки. \r\n\r\n Депутатът не каза дали представителите на южнокорейското разузнаване са съобщили къде се намира Джо, нито дали той има намерение да избяга в Южна Корея. \r\n\r\n Според южнокорейски издания обаче 48-годишният Чо Сон-гил е поискал предоставяне на убежище в Италия в началото на декември, след като е получил нареждане да се прибере у дома. \r\n\r\n Джо беше временно изпълняващ посланик на Северна Корея в Италия от октомври 2017 г., когато Италия изгони тогавашния севернокорейски посланик Мун Джун-нам след шестия севернокорейски ядрен тест. \r\n\r\n За последно високопоставен севернокорейски дипломат избяга през 2016 г. Тогава това беше заместник-посланикът на Пхенян в Лондон. \r\n\r\n БиБиСи (BBC) съобщи, че Чо е близък на един от най-високопоставените официални лица в Пхенян (син или зет - няма точна информация какъв). \r\n \n\t\t\t\t\t\t", "date": "2019.01.03", "title": "Дипломат на Ким Чен Ун избяга и поиска убежище от Италия"}
{"url": "http://www.bnews.bg/article/254481-nimh_se_vklyuchva_aktivno_v_borbata_sreshtu_zamarseniya_vazduh", "text": "\n Националният институт по метеорология и хидрология (НИМХ) продължава с всичките си научни проекти, а от тази година започва работа и по нови, като един от тях е свързан с актуалната тема за замърсяването на въздуха. Това съобщиха пред журналисти директорът на НИМХ проф. Пламен Нинов и бившият директор на института проф. Христомир Брънзов. \r\n  \r\nРаботещите в НИМХ чрез научни методи ще определят кой от двата източника - транспорт или битовото горене, замърсяват повече, тъй като в обществото има дискусии и спорове по това. Втората нова тема, по която ще работи НИМХ, е замърсяването от източници извън столицата, като трябва да се определи какъв е процентът, тъй като в момента се колебаят оценките между 10 и 50 процента, което е голяма разлика, уточниха учените. \r\n  \r\nПроектите са по инициатива на Столична община с подкрепата на МОН. Те са заложени още в средата на миналата година. Очаква се след година да има резултати. Очаква се и съвместен проект с МВР за усъвършенстване на предупредителните системи за наводнение, предаде Дарик. \r\n  \r\nОт 1 януари 2019 г. НИМХ излезе от структурата на Българската академия на науките и се преобразува в Национален институт по метеорология и хидрология като юридическо лице, чийто ръководител е разпоредител с бюджет по бюджета на Министерството на образованието и науката. \r\n \n\t\t\t\t\t\t", "date": "2019.01.03", "title": "НИМХ се включва активно в борбата срещу замърсения въздух"}
{"url": "http://www.bnews.bg/article/254478-lazhetsat_ot_gospodarite_pak_lazhe", "text": "\n Няколко месеца след позорното си уволнение от „Господари на ефира“ репортерът Димитър Върбанов стои без работа. \r\nТой се захвана да прави видеа в интернет, където пуска своите разследвания и репортажи. Очаквано, журналистът не печели почти никакви доходи от тази си дейност, а трибуната на подобен канал във виртуалното пространство е нищожна в сравнение с рейтинга, който му осигуряваха „Господарите“. \r\nВърбанов се похвали, че е отказал няколко предложения за работа. Бивши негови колеги от Нова обаче не вярват в това. Нещо повече, те са убедени, че никоя уважаваща себе си медия не би взела на работа толкова компрометирано лице в занаята, пише „България Днес“. \r\nМитко инсценира побой над себе си по време на репортаж и дори се самоизпрати в болница, без действителност да има травми и наранявания. След скандала бе уволнен от предаването. \r\n \n\t\t\t\t\t\t", "date": "2019.01.03", "title": "Лъжецът от „Господарите“ пак лъже "}
{"url": "http://www.bnews.bg/article/254483-barbi_navarshva_60_godini_bez_nito_edna_brachka", "text": "\n През 2019 г. куклата \"Барби\" ще чества 60-годишнината си без нито една бръчка, предаде Франс прес, цитирана от БТА. С руса или кестенява коса, с издължена или закръглена фигура, в образа на принцеса или пожарникар, \"Барби\" продължава да съблазнява децата и се възползва дори от социалните мрежи, за да привлича вниманието върху себе си. \r\n\r\n \"60 години - това е много дълъг период в индустрията на играчките, където днес даден успех е с продължителност между 3 и 5 години\", заяви гордо Нейтан Бейнард, директор по маркетинга за куклите \"Барби\" в групировката \"Мател\". \r\n\r\n Въпреки все по-голямата конкуренция, ежегодно се продават 58 милиона екземпляра от куклата \"Барби\" в над 150 държави. \"Барби\" е известна колкото \"Кока-Кола\" и \"Макдоналдс\", отбеляза Бейнард през декември м.г., по време на частна визита в центъра по дизайн на \"Мател\" в Ел Сегундо в предградията на Лос Анджелис в Калифорния. \r\n\r\n Над 1 милиард кукли \"Барби\" са продадени от представянето й в изложението за играчки в Ню Йорк на 9 март 1959 г. \r\n\r\n Идеята за създаване на \"Барби\" хрумнала на съоснователката на \"Мател\" Рут Хандлър, докато отглеждала децата си. \"Дъщеря й Барбара имала ограничен избор на играчки - кукли, и можела да се превъплъти единствено в образа на майка, докато синът й мечтаел да стане астронавт, каубой или пилот\", поясни Бейнард. Така била създадена куклата \"Барби\", която е кръстена на дъщеря й Барбара и изобразява жена с подчертано женствени форми. \"Успехът е незабавен - през 1959 г. са продадени 300 000 екземпляра от куклата \"Барби\", каза Бейнард. \r\n\r\n С външност на красавица куклата \"Барби\" първоначално не притежава нищо феминистко. \"Тя съответстваше на каноните за красота по онова време, а нереалните пропорции на тялото й бяха приспособени към тъканите, с които се разполагаше, и оттогава бяха коригирани от \"Мател\", подчерта един от дизайнерите на \"Барби\" Карлайл Нуера. \r\n\r\n Прототип на русокоса калифорнийка, \"Барби\" дълго бе критикувана заради имиджа си на нереална, богата и ленива жена. \"Това окарикатуряване е несправедливо - увери авторката на книгата \"Барби завинаги\" М. Лорд. - В действителност \"Барби\" е онова, което играещото си с нея момиче иска един ден да стане. Проблемът не е свързан с високата 28 см пластмасова фигурка, а с културата ни и с виждането, което имаме за женствеността.\" \r\n\r\n \"Барби\" стана астронавтка през 1965 г., 4 години преди Нийл Армстронг да стъпи на Луната. Първатата чернокожа версия на \"Барби\" бе пусната в продажба през 1968 г. \"Понастоящем 55 на сто от куклите, които продаваме в целия свят, не са русокоси, нито синеоки\", настоя Лиза Макнайт, генерален директор за куклите \"Барби\" в \"Мател\". \r\n \n\t\t\t\t\t\t", "date": "2019.01.03", "title": "Барби навършва 60 години без нито една бръчка"}
{"url": "http://www.bnews.bg/article/254472-zhoro_s_dve_nominatsii_na_lifestyle_awards_i_parvi_album_galeriya", "text": "\n Жоро изпрати една изключително успешна в професионален план година. През декември младото дарование зарадва почитателите си с дебютния си албум озаглавен  “Piece of me”, в който са включени най-успешните му парчета като „Любовна игра“, „Високо напрежение“, „Ще се видим в нас“, „Коледа е“, както и английските им версии. \r\n\r\n “Piece of me” включва и колаборациите му с Диона и Kotenceto – „Подводница“ и „Дреме ми“. Клубен ремикс на „Високо напрежение“ също участва в подбора \r\n\r\n DVD пък обединява видеоклиповете, които Жоро представи през последните две години. Продуцент на “Piece of me” e Diamond Records Company. Заедно с първия си музикален проект, Жоро зарадва феновете си и със стилен имиджов календар за 2019-а. \r\n\r\n Усилията на поп звездата не остават незабелязани от феновете и  спецове в музикалния  бранш.  В класацията на годишните награди  „Lifestyle Awards 2018“,  Жоро е номиниран в две категории: Най-проспериращ изпълнител“ и „Най-добър видео клип“ за лентата към песента „Дреме ми“ в колаборация с Котенцето. \r\n\r\n Миналата година Жоро отнесе две статуетки на церемонията Lifestyle Awards в категориите: „Дебют на годината“ и „Модел на годината“, не само заради различният стил на обличане,  но и множеството дефилета на модния подиум, както и снимките за авторитетни модни издания у нас и зад граница. \r\n\r\n \r\n \n\t\t\t\t\t\t", "date": "2019.01.03", "title": "Жоро с две номинации на Lifestyle Awards и първи албум (Галерия)"}
{"url": "http://www.bnews.bg/article/254482-dozhivyahme_blago_predlozhi_brak_na_zlatka_snimka_na_godezhniya_prasten", "text": "\n Най-после Благой Георгиев и Златка Райкова се сгодиха! Това се случи навръх Коледа, когато двамата събраха родителите си на \"малка сгляда\" по българска традиция. На нея присъстваха братът на Благо, родителите му, както и майката на Златка. \r\n\r\n \"Още нямаме дата за сватба, но сме сгодени. Обичаме се безкрайно, смятам, че намерих моята половинка\", категоричен е талантливият футболист, който имаше желание да предложи брак на любимата си още в риалити шоуто \"ВИП брадър\", но плановете му се разсъхнаха. Тогава любимата му отказала, тъй като не била съгласна в поредно шоу да прави \"циркове\" за хората, пише \"България Днес\". \r\n\r\n \"Вече се съгласих да стана жена на Георги Валентинов в \"Като две капки вода\" в същата телевизия, а после нещата не се получиха. Суеверна съм и не искам точно в тази година да имам ново предложение за брак\", споделила Райкова пред екипа на шоуто. И наистина - веднага след като каза \"да\" на ММА звездата, двамата се разделиха, а Златка преоткри любовта в лицето на Благой Георгиев. \r\n\r\n С най-голяма вероятност плеймейтката и бившият футболист на \"Рубин\" ще подпишат официално тази година или в краен случай, ако се сдобият с наследник, това ще се случи след раждането му. \r\n\r\n \"Засега сме много щастливи и без сватба, това е достатъчно\", категорична е Златка. Двамата с Благо отпразнуваха Нова година в Сърбия с голямо парти, на което пя сръбската звезда Шабан Шаулич. Малко преди това влюбените бяха на шопинг и взаимно си подариха коледни дарове. Снимката вижте \r\n \n\t\t\t\t\t\t", "date": "2019.01.03", "title": "Доживяхме: Благо предложи брак на Златка (Снимка на годежния пръстен)"}
{"url": "http://www.bnews.bg/article/254479-zadignaha_9_kartini_na_maystora", "text": "\n Девет картини на Владимир Димитров-Майстора са откраднати от апартамент в София, научи \"Хоризонт\".  \r\n\r\n За момента не се знае точната стойност на откраднатите платна. Те са били собственост на един от наследниците на известния художник.  \r\n\r\n Засега не е ясно кога е станал обирът, тъй като човекът е бил на почивка. Той се прибрал вчера през нощта и е подал сигнал в полицията. \r\nКриминалистите разследват времето между Коледа и Нова година. Предполага се, че крадците са имали предварителна информация.  \r\n  \r\n \n\t\t\t\t\t\t", "date": "2019.01.03", "title": "Задигнаха 9 картини на Майстора"}
{"url": "http://www.bnews.bg/article/254484-naredba_predpolaga_da_znaem_za_izpolzvaneto_na_palmovo_maslo_v_mlechnite_produkti", "text": "\n Основните промени в Наредбата се отнасят към търговията на имитиращи продукти, съдържащи в състава си мляко. Според закона, те трябва да са опаковани в потребителски опаковки още на етап производство в предприятието и под тази форма да се предлагат в търговската мрежа на страната. Те трябва да бъдат подредени на отделни щандове или обособени места с надпис „Имитиращи продукти“, на които е забранено да се предлагат млечни продукти, съобщава „Агрозона“.   Освен това на етикетите си имитиращите продукти, съдържащи в състава си мляко, които са в непосредствена близост до наименованието на продукта, задължително трябва да се посочва „имитиращ продукт“. \r\n\r\n Ясно трябва да бъдат обозначени и компонентите, които са използвани като частични или пълни заместители на млечните съставки. От Българската агенция за безопасност на храните (БАБХ) подчертават, че шрифтът на тази информацията трябва да е достатъчно четлив. Всички тези изисквания са в сила от средата на миналия месец. За тези имитиращи продукти, които са пуснати на пазара, чието етикетиране не отговаря на изискванията могат да се предлагат на пазара до изчерпване на количествата, но не-по късно от 14 януари 2019 г.   \r\n\r\n Над 110 000 проверки за правилно етикетиране са извършени за 2018 г. При извършването на плановия официален контрол инспекторите от БАБХ  следят за  готовността на обектите за прилагането на новостите в нормативните изисквания по отношение на Наредбата за специфичните изисквания към млечните продукти. След изтичането на гратисния период за от 27 август до 12 септември 2018 г. са извършени проверки във всички предприятия  произвеждащи млечни или имитиращи продукти.  Именно при тях е установено, че производителите произвеждат продуктите, които са декларирали. Тематичните проверки за изпълнението и спазването на разписаните в Наредбата правила продължават. \r\n\r\n От БАБХ напомнят, че етикетирането на храните е неизменна част от извършвания официален контрол. Проверка за етикетирането на храните се извършва в обектите за производство, за търговия и заведенията за обществено хранене.   От началото на година инспекторите от „Контрол на храните“ в страната са извършили над 110 000 проверки в тези обекти. Проверки се извършват и по сигнали на граждани, свързани с качеството и безопасността на храните. При установяване на несъответствия се предприемат разписаните в законодателството административно наказателни мерки.   \r\n  \r\n \n\t\t\t\t\t\t", "date": "2019.01.03", "title": "Наредба предполага да знаем за използването на палмово масло в млечните продукти"}
{"url": "http://www.bnews.bg/article/254476-politsiyata_izdirva_svetoslav_vushev_za_izvarshen_grabezh_v_stolitsata", "text": "\n Столична дирекция на вътрешните работи търси съдействие за установяване местонахождението на Светослав Вушев във връзка с извършено на 21 декември 2017 г. в столицата тежко престъпление - грабеж. \r\n\r\n  Той е на 45 години, от София.  \r\n\r\n Столичните полицаи апелират гражданите, които имат информация къде може да бъде открит Светослав Вушев, да сигнализират на тел. 112,  02 / 98 24 160, 02 / 866 22 27 или в най-близкото районно управление на МВР при гарантирана анонимност. \r\n\r\n От полицията предупреждават, че е възможно Светослав Вушев  да е въоръжен. \r\n\r\n   \r\n \n\t\t\t\t\t\t", "date": "2019.01.03", "title": "Полицията издирва Светослав Вушев за извършен грабеж в столицата"}
{"url": "http://www.bnews.bg/article/254473-brutalno_iznasilvane_ot_bivsh_granichen_politsay_v_blagoevgrad", "text": "\n Бивш служител на гранично полицейско управление - Благоевград изнасили брутално приятелката си Н. И., в апартамента й в кв. Еленово снощи. Веднага след насилствения полов акт жената е подала жалба в полицията, предаде struma.com. \r\n\r\n Атанас К. бе служител на ГПУ, но бе уволнен дисциплинарно заради това, че в качеството му на граничен полицай е имал автокъща и е продавал коли. \r\n\r\n Преди 5 години същият бе обвинен в изнасилване и от собствената му съпруга, с която той се разведе. Тогава жената подаде жалба, че със сила, заплахи и бой Атанас я изнасилил по време на почивката им в Бургас пред очите на двете им деца. Разследването бе прекратено, тъй като тогава той бе женен и половият акт между съпрузите не бе приет за изнасилване. Този път обаче момичето е категорично, че бившият полицай я насилил със заплахи за живота й. \r\n  \r\n \n\t\t\t\t\t\t", "date": "2019.01.03", "title": "Брутално изнасилване от бивш граничен полицай в Благоевград!"}
{"url": "http://www.bnews.bg/article/254466-kitay_izprati_kosmicheski_aparat_na_obratnata_strana_na_lunata", "text": "\n Китайският космически апарат „Чанъе-4” кацна на обратната страна на Луната. Това е първата подобна мисия в историята на човечеството. \r\n\r\n Успешното приземяване е било осъществено в 10.26 ч. местно време (4.26 ч. българско) в четвърътък, се казва в официално съобщение от Пекин. \r\n\r\n Апаратът изпратил снимка от \"тъмната страна\" към сателита, който поддържа комуникацията между диспечерите на Земята и сондата. Китайските държавни медии съобщиха, че мястото, където е кацнал „Чанъе-4”, се нарича Ейткън и е кратер на Южния полюс. \r\n\r\n По време на мисията ще бъдат направени 10 експеримента – шест от Китай и четири от други държави. Сред тестовете ще бъдат засаждане на картофи и други семена. \r\n\r\n Обратната страна на Луната почти не е изследвана, а комуникацията с нея е трудна, защото винаги е обърната в противоположна на Земята посока. Районът от близката страна има много равни терени, на които може да се кацне, докато далечната й страна е неравна и планинска. \r\n \n\t\t\t\t\t\t", "date": "2019.01.03", "title": "Китай изпрати космически апарат на обратната страна на Луната"}
{"url": "http://www.bnews.bg/article/254467-ogan_v_pernik_izgoryaha_6_avtomobila", "text": "\n Шест автомобила, четири от които луксозни джипове, бяха подпалени и изгоряха тази нощ в Перник, съобщиха местните сайтове \"Глашатай\" и \"Мироглед\".  \r\n\r\n Колите са били паркирани на различни места около блок 93 на ул. \"Рашо Димитров\" в кв. \"Изток\", което изключва версия за инцидент.  \r\n\r\n Изгоряли са напълно два джипа BMW X5 и два джипа Ауди Q5, както и още два автомобила.  \r\n\r\n Все още няма официална информация от Областната дирекция на МВР в Перник. Не е ясно и кои са собствениците на опожарените коли и има ли връзка помежду им.  \r\n\r\n     \r\n \n\t\t\t\t\t\t", "date": "2019.01.03", "title": "Огън в Перник - изгоряха 6 автомобила!"}
{"url": "http://www.bnews.bg/article/254470-barekov_patreotite_sa_gotovi_na_sdelka_s_dyavola_za_da_otseleyat_i_kradat_komisioni", "text": "\n \r\n\"Елементарният въпрос, който си струва да се зададе е защо македонските управници не могат просто да признаят, че езикът е български, както огромното мнозинство от експертите твърдят, и да си спестят всички главоболия.\" \r\n\r\n Това пише в авторска статия Алекс Алексиев, син на бележития български писател и карикатурист Райко Алексиев и внук на Никола Алексиев, дългогодишен активист на ВМРО от Солун. \r\n\r\n „Има доста хора, които вярват, че ако си затворим очите и Македония влезе в Съюза, той някак си ще цивилизова тази бедна балканска провинция. Други настояват, че ако България не обръща внимание на фалшификациите и обидите и направи всичко възможно да интегрира Македония икономически, нещата ще се подредят“, коментира той и допълва, че този тип поведение е причинил не малко войни в миналото и няма гаранция, че няма отново да го направи. „Един кандидат за членство в Европейския съюз си е присвоил езика и голяма част от историята на един съсед в пълно противоречие на европейските демократични норми. Кандидатът се казва Македония или Северна Македония, ако влезе в ЕС“, посочва Алекс Алексиев за Фокус. \r\n\r\n Оглушителното мълчание на българските политици и управляващи, с ексклузивното участие на патриотите в продажбата, разграбването и обезбългаряването на България коментира евродепутатът Николай Бареков във Фейсбук. \r\n\r\n *Публикуваме без редакторска намеса. \r\n\r\n \"От 2014 досега България се управлява от ПатрЕотите Валери Симеонов и Каракачанов като подлоги и маши на ГЕРБ . Те обещаха през 2016 да се справят с демографската катастрофа. Изминалата година стигнахме демографското дъно. Три пъти по-малко са новородените отпреди годините на комунизма. Десет хиляди бебета по-малко отпреди само пет години се родиха до 31 декември в България. \r\n\r\n С това темпо на раждания българите ще бъдем напълно унищожени за по -малко от 20 години. Всякакви малцинства ще бъдат мнозинство над българските християни само през 2030 година. Ходжите, талибаните, ромите, Ердоган и ИДИЛ заедно с Меркел ще са доволни от ПатрЕотите, които им продадоха/подариха България. \r\n\r\n Самите те са безродници и са готови на сделка с дявола, за да оцелеят и крадат комисиони и рушвети във властта като министри и депутати на ГЕРБ. Когато фактите говорят и боговете мълчат. ПатрЕотите унищожиха България. Всеки новороден ром или мюсюлманин в Токайто, Шекер махала, Столипиново, Филиповци и Факултето през тази година би следвало да го кръстят с имената и фамилията на Каракачанов, Джамбазина или Валери ага. Така поне “новите европейци” ще отдадат почит към тези, които обезбългариха България. Ще се примирим ли с тази смъртоностна пародия и национално предателство?\" \r\n\r\n   \r\n \n\t\t\t\t\t\t", "date": "2019.01.03", "title": "БАРЕКОВ: ПатрЕотите са готови на сделка с дявола, за да оцелеят и крадат комисиони!"}
{"url": "http://www.bnews.bg/article/254471-azis_stana_geroy_vav_film_za_dzhendari", "text": "\n Да защити членовете на LGBT (лесбийки, гейове, бисексуални и трансджендър) общността у нас – това е последното начинание на фолкидола Азис. Кралят на поп-фолка е сред главните лица в документалната лента „Ние сме тук“, пише \"Монитор\". За близо 17 минути време се разгръща темата за правата на хомосексуалните членове на българското общество, като сред говорителите виждаме техни представители, евродепутата Ангел Джамбазки, основателите на „София Прайд“ и чуждестранни защитници. \r\n\r\n Видеото показва и мрачни моменти от ежегодните шествия за равни права на хомо, би и транссексуалните българи, които се провеждат в София от 2008 г. насам. \"В началото се стрясках от \"София Прайд\" и честно казано бях против как всичко е облечено в един скандал. Не харесвам тези разголени гримирани хора, чупещи се, кършещи се под някакви звуци, опитвайки се да ни кажат нещо. Но се оказа, че това е единственият начин да кажем, че съществуваме. Защото ако сме тихи и кротки – това няма как да стане\", заявява във филма Азис. Изпълнителят на „Мотел“ разказва как самият той е бил „афиша и знаменосеца на цялото това нещо“, когато е изгряла звездата му. „Това беше шоубизнес, това беше част от образа ми, това продаваше страшно много. Но това продаваше мен, а не идеята, че ако си различен, трябва веднага да те приемат“, обяснява той. \r\n\r\n Според певеца българите приемат хомосексуалността само при известните личности, а на много места определят този тип хора като болни. „Това не е болест. Това е даденост. Това е благословия“, отсече той. Костинбродския славей сравнява реакцията на обществото с тази на баща си. Той обаче е на мнение, че родителят му с времето се е научил да е толерантен и да разбира LGBT общността, за разлика от повечето нашенци. „Вижте ме - не съм чудовище. Да, малко по-мургав съм. Да, моята сексуалност не е като на комшията ви или като вашата. Но аз имам шест кучета, котки, таралеж... Грижа се за семейството си. Имам страшно много приятели. Това не ме прави по-различен от вас“, гласи най-силното слово на Азис в лентата. Финалът на „Ние сме тук“ е белязан от монолога на актрисата Цветана Манева от последната песен на поп-фолк певеца „Позна ли ме“, който предизвика скандал през септември. \r\n \n\t\t\t\t\t\t", "date": "2019.01.03", "title": "Азис стана герой във филм за джендъри"}
{"url": "http://www.bnews.bg/article/254435-otvarachkata_spi_s_zhenen_mazh_prekara_nova_godina_sama", "text": "\n Противно на очакванията да прекара празника с любимия си, фолк звездата Мария изпрати 2018-а и посрещна новата година в компанията на майка си. \r\n\r\n Двете вечеряха в изискан ресторант, след което миньончето имаше участие в столичен клуб и не пропусна да се снима от тоалетната на заведението. \r\nОт няколко месеца Мария не спира да говори за новата си любов и как най-после е открила правилния човек, който я кара да се чувства по специален начин. Дори му посвети песен, която кръсти Моето момче. \r\nТекстът на парчето е посветен на новата й любов, но така и не извади на светло неговата самоличност. Отсъствието му от празника с Мария пък породи множество слухове. \r\nОт фолк гилдията започнаха да шушукат, че Мария отново е хванала женен мъж. Това била причината да не празнува с него, тъй като бил при семейството си. Тайнственият мъж се явявал спонсор на певицата, която в рамките на 3-4 месеца пусна три високобюджетни клипа. \r\nОт баницата с късмети обаче Мария си изтегли \"пътуване\", което предполага, че съвсем скоро с нейния мъж ще се отпрашат на романтично пътешествие, с което ще компенсира отсъствието си от празника. \r\nПрипомняме, че няколко години Мария отказваше да пее на Нова година. Тогава бе под финансовото крило на Християн Гущеров и не й се налагаше да работи по празници. Сега също била финансово уредена, но предвид деликатното положение на половинката й, предпочитала да работи, вместо да си стои вкъщи сама. \r\n \n\t\t\t\t\t\t", "date": "2019.01.03", "title": "Отварачката спи с женен мъж, прекара Нова година сама "}
{"url": "http://www.bnews.bg/article/254465-za_tramp_siriya_e_pyasak_i_smart_no_za_izteglyaneto_na_voyskite_nyama_data", "text": "\n Пясък и смърт - с тези думи президентът на САЩ Доналд Тръмп описа Сирия, като същевременно остана уклончив за конкретните срокове на изтеглянето на американските войски от тази страна, предаде Франс прес. \r\n\r\n \"Сирия е загубена отдавна. Освен това говорим за пясък и смърт. За това става дума. Не говорим за някакви огромни богатства\", каза Тръмп. \r\n\r\n \"Не искам да сме в Сирия до безкрайност. Тя е пясък и смърт\", настоя той. \r\n\r\n Тръмп продължи да не дава конкретен график за обявеното от него изтегляне на американските войски от Сирия, което той аргументира с преценката, че групировката \"Ислямска държава\" там е победена. \r\n\r\n \"Изтегляме се. Ще отнеме известно време. Никога не съм казвал, че ще си тръгнем от днес за утре\", заяви той. \r\n\r\n При първоначалното обявяване на това изтегляне на 19 декември Тръмп беше заявил, че американските войски в Сирия \"се прибират всички и се прибират сега\", отбелязва АФП и БТА. \r\n\r\n В момента в Северна Сирия са дислоцирани около 2000 американски военнослужещи, предимно специални части, които се бият срещу \"Ислямска държава\" и обучават местни сили в освободени от джихадистите райони. \r\n\r\n   \r\n \n\t\t\t\t\t\t", "date": "2019.01.03", "title": "За Тръмп Сирия е пясък и смърт, но за изтеглянето на войските няма дата"}
{"url": "http://www.bnews.bg/article/254468-palen_proval_na_valeri_simeonov_s_reshavaneto_na_demografskata_kriza", "text": "\n \r\nДемографската криза в България се задълбочава през 2018 година. Според информация за новородените през 2018 година спадът е около 8 %. Данните сочат пълен провал на бившия вицепремиер Валери Симеонов, който отговаряше за демографията. \r\n\r\n Некадърното управление и липсата на адекватни мерки за справяне с демографската криза бяха гарнирани и с нечовешкото отношение на Симеонов към майките на децата  с увреждания. Данните говорят и за липса на адекватни управленчески решения в министерството на  труда демографската и социална политика, където се изявяват партийни кадри на другата псевдопатриотична формация - ВМРО. Техен представител в това министерство е скандално и печално известната Султанка Петрова. \r\n\r\n За този провал пръв предупреди журналиста Димитър Байрактаров, който още през май 2017 година заяви пред БТВ, че тези хора са некомпетентни да се справят с демографската криза, оказва се, че е бил напълно прав в твърдението си. \r\n\r\n Евродепутатът Николай Бареков предлага конкретно решение на демографската криза, с която не само не се справиха, но и задълбочиха пишман патриотите. \r\n\r\n *Публикуваме без редакторска намеса. \r\n\r\n \"Пет хиляди (5 000) новородени българчета по-малко през втората година от управлението на псевдопатреотите, чиито вице Валери Симеонов отговаряше за демографската политика! Когато фактите удрят през устата и гадовете мълчат. Добре, че майките го прогониха с камъни. \r\n\r\n Сега трябва да прогонят и Шкембето заедно с шмиргела му Джамбзаина. Ако наистина България се управлява от Консерватори и “Българите са на първо място” - трябват няколко важни стъпки за ликвидиране на демографската катастрофа. Гарантиране на минимален базов доход от поне 1000 лева за образовани родители на малки деца и новородени. \r\n\r\n Бонус от по 10 000 лева минимум от държавата за всяко новородено българче. Повече пари за подкрепа образованото майчинство и въвеждането на образователен ценз за социалните помощи. Просто е и не струва скъпо. Особено на фона на 4 милиарда, изхарчени от “излишъка” за 8 самолета и за магистрала, която ще строят без обществена поръчка, финтирайки законите.\" \r\n\r\n \r\n  \r\n \n\t\t\t\t\t\t", "date": "2019.01.03", "title": "Пълен провал на Валери Симеонов с решаването на демографската криза!"}
{"url": "http://www.bnews.bg/article/254464-kyorfishetsite_na_pravitelstvoto_nyama_volya_za_sakrashtavane_na_darzhavnata_administratsiya", "text": "\n Няма воля за намаляване на държавната администрация, каза пред БНР икономистът от Института за пазарна икономика Зорница Славова. Според нея няма да се случи и сега 20-процентното съкращаване, какъвто призив отправи правителството. \r\n\r\n Припомняме, че вчера лично премиерът Бойко Борисов призова министрите да започнат съкращения. \r\n\r\n „Имало е много призиви за намаляване на държавната администрация през годините, но това никога не се е случвало. Въпреки че продължаваме да харчим пари за електронно управление и идеята е по-малко работа да минава през хората, което е и способ за борене на корупцията, но това продължава да не се случва. Явно има и някакво незнание от хората на ръководни позиции – колко хора какво работят“, коментира тя в предаването „Преди всички и посочи последните данни от 2017 г., които показват дори увеличаване на щатните бройки. \r\n\r\n По думите й съвсем малка част от администрацията напуска и то в повечето случаи това е заради пенсиониране. Според нея управляващите нямат стимул да съкращават чиновници. \r\n\r\n „Ако се намали администрацията и се въвежда електронното управление, би трябвало да се вижда и увеличаване на ефективността на работата и в редица други сфери, които също са в безвремие от 10 години, и администрацията продължава да е същата – нищо не се променя. Факт е, че се харчат доста пари за електронно управление. Постига се нещо, но то е с много малки стъпки“, коментира Зорница Славова. Тя отбеляза още, че едно съкращаване на администрацията ще доведе до по-голяма ефективност и тогава ще може да се увеличат и средствата. \r\n\r\n „Ефективността може да се измери през работата, не през това колко обучения са минали. Виждаме, че гражданите продължават да се сблъскват с тази администрация по неприятен начин. Продължаваме точно в сферата на институциите във всички международни индекси, които са световно признати, България да е на дъното на ЕС. Бройката на обученията не са показател за качество“, коментира още икономистът от ИПИ. \r\n \n\t\t\t\t\t\t", "date": "2019.01.03", "title": "Кьорфишеците на правителството - няма воля за съкращаване на държавната администрация"}
{"url": "http://www.bnews.bg/article/254463-zaradi_neraboteshtiya_registar_nikoy_ne_znae_kolko_detsa_sa_se_rodili_prez_2018_g", "text": "\n Заради неработещият регистър на ражданията никой в държавата, включително министерството на здравеопазването, все още не знае колко деца са се родили у нас през изминалата година.  \r\n\r\n Както BNews вече съобщи, данните от регистъра не са актуални, тъй като, от една страна, през 2018 година бяха установени, а впоследствие и отстранени,   От друга страна, с отмяната на Медицинския стандарт „Акушерство и гинекология“ отпадна задължението на лечебните заведения в тридневен срок да подават централизирано информация за осъществените раждания и параметрите, свързани с тях. \r\n\r\n Проучване на bTV показва, че има спад в раждаемостта и в трите най-големи софийски АГ болници през 2018 година в сравнение с 2017 г.  С над 8% по-малко деца са се родили в  най-голямата АГ болница в столицата „Майчин дом”. \r\n\r\n В другите столични болници и в страната като цяло резултатите са приблизително същите.  \r\n\r\n Две бебета проплакаха в новогодишната нощ в най-голямата АГ болница у нас \r\n\r\n „Възрастовата група над 35 години. Относителният дял на ражданията в тази възраст нараства. Раждания до 18 годишна възраст – втора група. Относителният дял на ражданията в тази група нараства.  И трето относителния дял на ражданията между 18 и 35 годишна възраст намалява. А всъщност това е най-хубавата възраст за раждане”, обяснява д-р Анатолий Дуковски от АГ „Майчин дом”. \r\n\r\n По думите му практически това структурно различие не е добро. Излиза, че раждат по-възрастните жени и тези в пуберитетна възраст, деца на по 16 -17 години. \r\nЗаради неработещият регистър изискваме данни от здравната каса за броя на платените пътеки за раждане през 2018 г. От данните на касата става ясно, че за периода от януари до началото на декември в България са платени над 53 хиляди раждания, на фона на над 58 хиляди за предходната година.  Или спад от почти 8% спрямо 2017-та. Ражданията извън платените от касата са по-скоро изключение.  \r\n\r\n Наличните вече данни подсказват,  че 60 хиляди бебета ще е трудно достижима бройка за 2018-та.  При около 110 хиляди починали. \r\n\r\n На година в България се раждат толкова деца, колкото да  напълнят 5 пъти капацитета на зала арена Армеец. За една година умират хора, колкото 9 пъти капацитета на тази зала. Така всяка година населението намалява 4 пъти колкото капацитета на тази спортна зала.  \r\nД-р Дуков от „Майчин дом” смята, че по-притеснително от спада на раждаемостта е увеличаващият се брой на деца, които раждат деца, дори в София.  \r\nОфициалните данни за броя на родените у нас ще са известни чак през април. \r\n \n\t\t\t\t\t\t", "date": "2019.01.03", "title": "Заради неработещия регистър - никой не знае колко деца са се родили през 2018 г."}
{"url": "http://www.bnews.bg/article/254460-vyatar_i_valezhi_ot_snyag_v_parviya_ucheben_den", "text": "\n Днес ще духа умерен северозападен вятър, който след обяд ще се ориентира от север-североизток и привечер ще се усили. Ще бъде облачно с валежи от сняг, значителни в южните и планинските райони от страната, където в комбинация с вятъра ще има условия за виелици. \r\n\r\n Почти без валежи ще е в Североизточна България. Максимални температури предимно между минус 2° и 3°, в София около -1°. Такава е прогнозата за времето на НИМХ, съобщи  дежурният синоптик Христо Христов.   \r\n\r\n Атмосферното налягане е по-ниско от средното за месеца. През деня слабо ще се повиши. По Черноморието ще бъде облачно и ветровито. По-късно през деня по южното крайбрежие ще превали дъжд и сняг. Ще духа умерен североизточен вятър, който привечер ще се усили. Температурите ще се понижат и максималните ще са между 2° и 4°.  Вълнението на морето ще бъде 2 - 3 бала. Температурата на морската вода е около 7°. В планините ще е облачно, ветровито и с валежи от сняг. \r\n\r\n В Рило-Родопския масив снеговалежите ще са значителни и ще има условия и за навявания. Ще духа силен и бурен североизточен вятър и с него температурите ще се понижават. Максималната на височина 1200 метра ще е около минус 5°, на 2000 метра – около минус 10°.   \r\n  \r\n \n\t\t\t\t\t\t", "date": "2019.01.03", "title": "Вятър и валежи от сняг в първия учебен ден"}
{"url": "http://www.bnews.bg/article/254461-otkriha_martav_izdirvan_mazh_ot_burgas", "text": "\n Открит е трупът на издирвания 84-годишен мъж в Бургас. \r\n\r\n На 2 януари около 14:30 часа във Второ районно управление - Бургас е получено съобщение за това, че в тревните площи до сградата на Разпределителна гара – Бургас е открит трупът на издирвания 84-годишен бургазлия Димитър Димитров, обявен в медиите на 27 декември, съобщават от ОДМВР-Бургас. \r\n\r\n При извършения оглед видими следи от насилие не се открити. По случая е образувано досъдебно производство. \r\n \n\t\t\t\t\t\t", "date": "2019.01.03", "title": "Откриха мъртъв издирван мъж от Бургас"}
{"url": "http://www.bnews.bg/article/254462-babh_ima_opasnost_da_vkara_afrikanskata_chuma_po_svinete_vatre_v_stranata", "text": "\n „Днес на територията, на която е установен последният случай на африканска чума, с устна заповед са изпратени една дузина дивечовъди от ловни стопанства в Североизточна България на отстояние 30-40-50 км. от зоната на участъка, които да претърсват района и да търсят други евентуално умрели диви свине. Това няма логично обяснение. Въпреки крутите мерки, които вероятно ще бъдат взети при тяхното завръщане по местата им, това е основна предпоставка да вкарате вируса в дълбочината на страната“. Това обяви пред БНР доц. Христо Михайлов – преподавател в Лесотехническия университет и бивш председател на Националния ловно-рибарски съюз. \r\n\r\n Според него няма нищо неестествено и ненормално в появата на ново огнище на африканска чума по свинете в Алфатар. Новият случай беше потвърден в България в последния ден от миналата година. \r\n\r\n „БАБХ до този момент се справя добре във връзка с превенцията и профилактиката срещу африканската чума в свинефермите и в домашните условия. Що се отнася до действията, които се предприемат, предписват и администрират по отношение на дивата свиня – все още съм скептичен, даже и критичен“, изказа мнение доц. Михайлов в предаването „Преди всички“. \r\n\r\n Според него вирусът проявява странности. Той даде пример с района на Каварна, където бяха намерени няколко умрели диви свине в оградена територия, а последващо отстреляните диви свине не показват никакви находки на вируса.  \r\n\r\n БАБХ до момента не е потърсила специализирана помощ на експерти в дивечовъдството, отбеляза експертът. Сериозните мерки срещу разпространението на чумата изискват задължително мнението на експертите, категоричен е той. Според него в агенцията имат недостиг на капацитет на всички нива. Доц. Михайлов добави, че в обучението на ветеринарните специалисти трябва да се сключи тематика, свързана с дивечовъдството. \r\n\r\n „Отстрелът не е по-малък спрямо миналата година, дори бих казал, че реалният отстрел е по-висок, но отчетността е по-ниска с минимум 20 до 30%\", каза още доц. Михайлов. \r\n \n\t\t\t\t\t\t", "date": "2019.01.03", "title": "БАБХ има опасност да вкара африканската чума по свинете вътре в страната"}
