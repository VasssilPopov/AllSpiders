{"url": "http://www.bnews.bg/article/258606-dans_zadarzha_izpitvach_ot_dai_v_lovech_arestuvan_e_i_kursistat", "text": "\n Агенти на ДАНС днес са задържали изпитващ от \"Автомобилна администрация\" - Ловеч при съвместна акция с МВР. Мъжът е арестуван по време на изпит, а органите на реда са задържали и изпитвания курсист. \r\n\r\n Припомняме, че при съвместна акция между ГДБОП и прокуратурата през 2017 г. бяха задържани общо 12 служители, които според държавното обвинение са участвали в организирана престъпна група за продажба на шофьорски книжки, включително и на невладеещи български език чужденци. За разкриването на измамна схема помогна един от държавните служители в агенцията. \r\n\"Възложил съм да се мисли за преформатиране на Държавна агенция \"Автомобилна администрация\" (ДААА)\", заяви пък министърът на транспорта Росен Желязков по време на изслушването си в ресорната парламентарна комисия. \r\n\r\n Попитан какви мерки е предприел за борбата с корупционните практики при изкарване на свидетелство за управление, Желязков отговори: \"Това са органи, които гарантират надзора, контрола, лицензирането и всички режими, свързани с автомобилния транспорт. Говорим както в предприятията, така и на пътя. Това създава редица предпоставки за нерегламентирани практики и за корупция.\" \r\n\r\n Министърът добави, че част от обсъжданите мерки предвиждат въвеждането на вътрешен контрол в ДААА, какъвто в момента не съществува. В близко бъдеще предстои и внасяне на конкретни законодателни предложения за въвеждането му. \r\n \n\t\t\t\t\t\t", "date": "2019.03.20", "title": "ДАНС задържа изпитвач от ДАИ в Ловеч, арестуван е и курсистът"}
{"url": "http://www.bnews.bg/article/258609-guaido_naznachi_svoi_poslanitsi_v_32_darzhavi_ima_danni_che_balgariya_e_sred_tyah", "text": "\n Народното събрание на Венецуела, което признава за временен президент на страната Хуан Гуаидо, е назначило нови посланици в 32 държави, съобщи Plataformamedia.com. Според базираното в Бразилия многоезично издание представители на събранието и Гуаидо ще бъдат изпратени в няколко европейски държави, сред които България, Унгария, Полша и Чехия. \r\n\r\n Досега повече от 50 държави признаха Гуаидо за временен президент на Венецуела, след като Николас Мадуро победи на оспорвани избори, непризнати от повечето държави в света. Сред тези, които продължават да подкрепят Мадуро, са Русия, Турция, Гърция, Китай, Куба, Никарагуа и Сирия. \r\n\r\n Ако достоверността на изнесеното бъде потвърдена, актът на Гуаидо ще постави българския президент Румен Радев в сложна ситуация. Преди време той разкритикува правителството за решението да признае за временен президент Гуаидо, но като държавен глава, сега той трябва да приеме акредитивните писма на новия посланик на Венецуела. Дали президентът ще спази протокола или ще откаже да приеме новия посланик, ще разберем, когато дойде времето за връчването на акредитивните писма. Ако приеме назначението, това ще означава, че се съгласява с решението на правителството относно кой е легитимния президент на Венецуела.  \r\n\r\n От Министерството на външните работи казаха за Dir.bg, че до момента не е постъпило официално искане за смяна на посланика на Венецуела. Ако такова искане се получи, то ще бъде разгледано и решено съобразно международните правни норми. \r\n \n\t\t\t\t\t\t", "date": "2019.03.20", "title": "Гуаидо назначи свои посланици в 32 държави, има данни, че България е сред тях"}
{"url": "http://www.bnews.bg/article/258596-suzanita_uchi_po_barove_i_diskoteki", "text": "\n По барове и дискотеки учи тийн певицата Сузанита. Изпълнителката е на самостоятелно обучение и напоследък явно е решила да наблегне на учебните дисциплини. 16-годишната дъщеря на Орхан Мурад реши, че е време да си оправи успеха, но вместо да заляга над уроците у дома или на училище, решава тестове в барове и ... кафенета, пише „България днес”. \r\nЗаради музикалната си кариера момичето е на самостоятелно обучение. Тя се явява на изпити, които просто трябва да вземе, ако иска да избута до 12-и клас. \r\nЗа Сузи обаче кариерата е на първо място и едва след това всичко останало. Очевидно свободната й форма на обучение е и причината да бъде засичана на лекции, заедно с гаджето си Александър. \r\nНо в училище й не са я виждали от месеци... \r\n  \r\n \n\t\t\t\t\t\t", "date": "2019.03.20", "title": "Сузанита учи по барове и дискотеки "}
{"url": "http://www.bnews.bg/article/258605-pratiha_v_zatvora_petima_ultrasi_zaradi_ubitiya_fen_v_milano", "text": "\n Петима ултраси влизат в затвора след сбиването, което завърши със смъртта на запалянко. Инцидентът стана на 26 декември, часове преди мача на \"синьо-черните\" с Наполи у дома. \r\n\r\n Тогава интеристите устроиха засада на фенове на гостите, а при опит да се измъкне от нея, един бус удари фатално Даниеле Белардинели, 35-годишен ултрас от Варезе. \r\n\r\n Той е бил на мястото като част от хората, устроили засадата, въпреки че не е привърженик на Интер. Агитката на Варезе е побратимена с тази на Интер, и често посещава мачовете на гранда. \r\n\r\n Даниеле бе един от тарторите на неофашистката групировка \"Blood & Horror\", ММА боец, женен с две деца и е добре познат сред фенските среди в Италия. Самият той е изтърпявал 5-годишна забрана за посещение на футболни срещи. \r\n\r\n Съдът прати зад решетките за непредумишлено убийство Марко Пиовела, един от лидерите на групировката Boys (от ултрасите на Интер), за 2 години и 10 месеца. Нино Чикарели (групировка Viking, също на Интер) отива в затвора за 3 години и 8 месеца. \r\n\r\n Алесандро Мартинели, ултрас на Варезе и приятел на загиналия Белардинели, също е осъден за организиране на засадата - ще лежи 3 години. Франческо Бай и Симоне Тира получиха присъди от 2 години и шест месеца. \r\n\r\n Условно бе осъден Лукас да Рос, който е съдействал на следствието. \r\n\r\n Обвинителите не останаха доволни, те искаха присъди от 5 до 10 години за ултрасите. \r\n\r\n Всички те обявиха от своя страна, че ще обжалват. \r\n\r\n     \r\n \n\t\t\t\t\t\t", "date": "2019.03.20", "title": "Пратиха в затвора петима ултраси заради убития фен в Милано"}
{"url": "http://www.bnews.bg/article/258598-leo_podbira_samo_do_25_godishni", "text": "\n Секссимволът на Холивуд Леонардо Ди Каприо ще се окаже най-ревностният привърженик на младите красавици. Без да го обявява публично през годините актьорът доказа, че до него може да застане само жена на възраст до 25 години. В момента носителят на „Оскар“ се среща с Камила Мороне, на 21, и изглежда, че нещата около тях вървят добре, но според списание OK е добре да се види дали двамата ще останат заедно, когато красавицата премине тази възраст. И докато годините на актьора растат и вече са 44, възрастта на неговата партньорка не трябва да надвишава 25. \r\n\r\n Дали зад решението да не създава семейство и деца не се крият творчески амбиции или факта, че баща му се е разделил с майка му, когато Лео е едва на годинка? Ясно е обаче, че актьорът има точно определен вкус за жените – дълги крака и руса коса. Сред известните му гаджета са Бриджит Хол, Кристен Занг, Хелена Кристенсен, Ева Херцигова, Жизел Бюндхен, Бар Рафаели, Блейк Лавли. Освен това, спекулира се, че единствената му истинска любов е неговата колежка от „Титаник“ Кейт Уинслет. Разбира се, и двамата не коментират слуховете, но разкриват, че са много добри приятели, пише Монитор. \r\nПрочети повече на: http://hotnews.bg/n/leo-podbira-samo-do-25godishni.134522.html \r\n  \r\n \n\t\t\t\t\t\t", "date": "2019.03.20", "title": "Лео подбира само до 25-годишни"}
{"url": "http://www.bnews.bg/article/258591-sasho_roman_izbuhna_dicho_se_izgavri_s_men", "text": "\n Съгласен съм да се разберем като мъже, казва бившият вокалист на Д2 \r\n\r\n \"Дичо се изгаври с мен! Нито пея по този начин, нито изглеждам по този начин. Изпълнението му беше некадърно, разочарован съм от него.\" \r\n\r\n Това изригна пред \"България Днес\" фолклегендата Сашо Роман. Повод за гневните му думи беше превъплъщението на Дичо по време на последния епизод на \"Като две капки вода\". \r\n\r\n В понеделник вечерта поп певецът влезе в ролята на чалгаря с най-хитовото му парче - \"Мой ангеле\". С имитацията си Дичо стана големият победител на вечерта, а журито и публиката избухнаха в бурни аплодисменти. След края на шоуто стотици фенове на „Капките“ възнегодуваха, че Дичо се е изгаврил с колегата си и изпълнението му е било пълна пародия. \r\n\r\n \"Тази песен само Сашо Роман може да си я пее... Преигра и го удари на пародия, което си е подигравка с тази емблематична песен!\" и \"Пародия, а не мога да повярвам, че публика и жури са на крака. Да не би да гледаме и слушаме различно предаване\", бяха част от гневните коментари към случилото се в предаването. \r\n\r\n \"Разбрах, че Дичо се оправдава, че имало ромски елементи в песента и затова не му се получило точно. Това е тъжна песен, а беше превърната в нещо нелепо. Не трябва само глас за това парче, а и да се изпълни с чувство. През годините много хора се опитваха да ме имитират, но на никого не му се получи. Няма кой да има моя глас\", категоричен бе пред вестника ретро певецът. \r\n\r\n \"Чрез вашата медия искам да призова Дичо на музикален дуел, за да се види кой от нас двамата е по-голям певец. И не говоря да пеем попфолк. Мога да му покажа музикалните си способности в поп музиката и естрадата. Ще се дуелираме и истината ще се види. Положението ще е той или аз\", каза още фолкаджията. \r\n\r\n Сашо Роман призна, че избягва да гледа музикални формати по телевизията, защото се е разочаровал през годините. Направил изключение за „Капките“, за да види в каква светлина ще го представят. \r\n\r\n Продуцентът Маги Халваджиян често е обвиняван от зрителите, че представя чалга песните и изпълнителите в неблагоприятна светлина, за да изглаждат пародийно. \r\n\r\n Въпреки нападките Дичо спечели първото място в понеделник вечерта. \"За първи път в шоуто имаме 60 точки за участник преди резултатите на публиката\", анонсираха водещите преди ключовия момент за епизода. Следващата седмица той ще влезе в образа на Дичо и интересът на феновете към него е още по-голям. \r\n\r\n \"Много хубаво парче! Сашо Роман е голям!\", заяви в първите секунди след имитацията си Дичо. А журиращите Фънки, Хилда Казасян и Любо Киров го похвалиха, че се е справил съвършено и напълно заслужава победата. \r\n\r\n Поп певецът: \r\n\r\n Приемам хвърлената ръкавица! \r\n\r\n - Дичо, Сашо Роман заяви пред нашия вестник, че е разочарован от изпълнението ти. Приемаш ли подобна критика? \r\n\r\n - Не знам защо не е доволен. Пълното единодушие на журито и останалите участници, както и реакцията на публиката показват, че съм се справил добре. Доволен съм от себе. \r\n\r\n - Сашо Роман е сърдит, че не си имитирал точно пеенето и визията му. \r\n\r\n - Винаги го има този момент, че едно изпълнение може да стане леко пародийно. Получава се едно преиграване, което отстрани може да не бъде одобрено. Спомням си преди години, че ме имитираха и мен. Тогава и аз не бях доволен, че бях представен по определен начин. Затова и донякъде сега мога да разбера разочарованието на Сашо. \r\n\r\n - Сашо Роман те предизвика на дуел, в който да пеете парчета в твоя музикален стил, за да се види кой е по-добър певец. Приемаш ли? \r\n\r\n - Приемам дуела! Не се страхувам от музикални предизвикателства. \r\n \n\t\t\t\t\t\t", "date": "2019.03.20", "title": "Сашо Роман избухна: Дичо се изгаври с мен!"}
{"url": "http://www.bnews.bg/article/258610-rumaniya_obmislya_legalizirane_na_kanabisa_za_meditsinski_tseli", "text": "\n Румънският министър на финансите Еуджен Теодорович съобщи, че страната може да легализира канабиса за медицински цели в близко бъдеще, предаде Аджерпрес. \r\n\r\n Той напомни, че в много европейски страни има такава практика и че лечението на пациенти с рак в терминален стадий представлява аргумент, който оправдава подобна процедура за легализиране на употребата на канабиса. Теодорович добави, че комисия, която се занимава с тази тема, вчера е била в здравното министерство. \r\n\r\n \"Това вече е европейска практика и има оправдание от медицинска гледна точка. За пациентите в терминална фаза вероятно това е начин да бъдат облекчени страданията, които имат. (. . .) Разбира се, в Румъния някои хора виждат недостатъци по редица въпроси в тази ситуация. Но засега е твърде рано да се произнесем\", посочи Теодорович в парламента в отговор на въпрос по тази тема. \r\n\r\n Той добави, че със сигурност в близките години ще има и в Румъния обществени дебати по редица теми, включително и тази. \r\n\r\n През 2013 г. смекчаване на присъда за притежание на марихуана предизвика остри спорове сред магистратите в Русе и Велико Търново. 26-годишният Гален Георгиев бе осъден за притежание на 14,173 грама канабис. Той страда от хроничен вирусен хепатит C и заболяване на гръбначния стълб и леката дрога му помагала да облекчи болката. \r\n\r\n Наказанието му беше 2 години условно и 3500 лв. глоба. След обжалване присъдата бе отменена и замена с глоба от 500 лв. \r\n \n\t\t\t\t\t\t", "date": "2019.03.20", "title": "Румъния обмисля легализиране на канабиса за медицински цели"}
{"url": "http://www.bnews.bg/article/258607-sindikatite_vav_folksvagen_nov_zavod_samo_pri_10_godini_zapazvane_na_rabotnite_mesta", "text": "\n Ръководителят на влиятелния работнически съвет на германския автомобилен концерн Volkswagen Бернд Остерло поиска десетгодишна защита за работните места на служителите от основната марка VW - до края на 2028 г. Това е условието за съгласие компанията да построи нов завод в Източна Европа, като България е една от алтернативите. Това поясни пред хиляди служители самият Остерло по време на срещата на съюза.  \r\n\r\n Мярката следва да важи за всички германски заводи на бранда VW: \"Искаме същата защита за всички служители на тук\", поясни той, цитиран от DPA. По този начин предишните защитни регулации ще бъдат коригирани - досега имаше гаранция за работните места до края на 2025 г. за \"бъдещия пакт\" - пакета за строги икономии, както и застраховката за работните места до края на 2028 г. за заводите в Емден и Хановер. \r\n\r\n Преди седмица стана ясно, че синдикатите ще блокират решението за строежа на новия завод на концерна в Източна Европа. \"В рамките на вота в Надзорния съвет нашите представители няма да гласуват в подкрепа на това предложение\", посочиха представители на Работническия съвет. Според тях вместо да се строят нови капацитети в Източна Европа, концернът би трябвало да насочи компанията към вече съществуващи мощности. \r\n\r\n Главният изпълнителен директор Херберт Дийс увери, че приема сериозно несигурността и опасенията на служителите. Тенденцията за дигитализация ще струва работни места, особено в администрацията. С модерните IT системи много рутинни задачи и процеси могат да бъдат автоматизирани, каза той пред около 20 000 служители. \"Ясно е: това ще премахне и част от работните места в администрацията\". По думите му ще бъде търсено социално решение, например чрез частично пенсиониране. \r\n\r\n Дийс подчерта, че до 2025 г. той е гарантирал сигурността на работните места. Въпреки това няма алтернатива: \"Трябва да генерираме значително повече пари с нашите коли, за да инвестираме в бъдещето\". Поради строгите изисквания на ЕС за емисиите CO2 делът на \"Фолксваген\": от пазара на електрически автомобили ще трябва да бъде около 40% до 2030 година. \r\n\r\n \"Електрическата кола се произвежда с около 30% по-малко работа от тази с традиционни двигатели и ще е трудно това да се компенсира само с текучеството на служителите и частичното пенсиониране\", каза той. В същото време концернът продължават да изпитва недостиг на софтуерни специалисти. В сегмента трябва да се създадат 2000 нови работни места. \r\n\r\n   \r\n \n\t\t\t\t\t\t", "date": "2019.03.20", "title": "Синдикатите във „Фолксваген“: Нов завод само при 10 години запазване на работните места"}
{"url": "http://www.bnews.bg/article/258611-kade_e_zaroveno_kucheto_gerb_preyadoha_s_apartamenti_bez_pari_artekes_s_nebostargachi", "text": "\n Публични екшъни около строителната фирма \"Артекс\" има не за първи път, след като вчера и днес стана ясно, че компанията е продала на по-ниски цени апартаменти на Цветан Цветанов и Цецка Цачева. \r\n\r\n Около преди година време се разгоряха протести по повод строеж на небостъргачи, пише ПИК. Жителите на столичния квартал \"Лозенец\" протестираха, а през май 2018 г. от градската прокуратура поискаха проверка на действията на зам.-министър Валентин Йовов по отношение на строителството на 120-метровия небостъргач на кръстовището между улиците \"Златен рог\" и \"Джеймс Баучер\". \r\n\r\n Според протестиращите, които изразиха недоволството си неведнъж, изграждането на небостъргача ще усложни трафика в \"Лозенец\", ще закрие гледката към Витоша като по този начин ще се застроят и градинките в квартала. Всичко това ще се отрази както върху придвижването на жителите в квартала, така и на зелените площи. \r\n\r\n В крайна сметка бе решено небостъргачът да бъде построен от строителната компания \"Артекс\".  \r\n\r\n Новата 120-метрова сграда ще е с около 1/4 по-висока от съседния хотел \"Маринела\" и по информация от базата данни за проекти в строителството pds.bg ще има разгърната застроена площ 31.5 хил. кв.м. Така в Лозенец\" ще се появи първият жилищен небостъргач на София. \r\n\r\n \"Артекс\" вече имат един висок проект, срещу който имаше протести: сградата \"Диамант\" в \"Дианабад\", на мястото на бившия завод \"Фурнир\". По план тя ще бъде висока 67.5 м и ще е на 21 етажа. \r\n\r\n Проблемът е, че през 2013 г. по време на обществено обсъждане жителите на квартала и бившият главен архитект на София Петър Диков са се споразумели, че максималната височина на новите сгради в район \"Изгрев\" ще бъде 33 метра. Жителите на квартала настояват за тази височина, тъй като по-високите сгради биха засенчили апартаментите от околните блокове. \r\n\r\n Със заповед от 17 декември 2015 г. обаче, малко преди арх. Диков да напусне поста, той нанася изменение в приетия ПУП, въпреки че преди това е бил обещал определена височина за сградите. Затова и впоследствие жителите на околните блокове решават да протестират. По думите им строителят е казал, че те не са били уведомени за промяната и тя не е била подложена на обичайното обществено обсъждане, тъй като ставало дума само за един парцел от квартала. \r\n\r\n \"Артекс\" излизат с отворено писмо, в което оправдават височината така: \"Високите сгради внасят динамика, ритъм, модерност в облика на града.\" \r\n \n\t\t\t\t\t\t", "date": "2019.03.20", "title": "Къде е заровено кучето? ГЕРБ преядоха с апартаменти без пари, Артекес - с небостъргачи!"}
{"url": "http://www.bnews.bg/article/258595-grigor_dimitrov_vleze_v_kuhnya_za_bezdomni", "text": "\n Григор Димитров влезе в кухня за бездомни, която е част от социалната инициатива Miami Rescue Mission. Институцията е на почти сто години, съобщава dir.bg.  \r\n\r\n Българската звезда в тениса помагаше с приготвянето на порциите за социално слабите от региона като част от благотворителната инициатива на ATP и организаторите на Мастърс турнира в Маями. \r\n\r\n Редом с Григор в кухнята \"работиха\" за около час Гарбине Мугуруса, Давид Ферер, Борна Чорич и Анет Контавейт - също звезди, които ще гледаме на корта в Маями от днес. Те разпределяха храната от специалните банки, за да я приготвят за раздаване на бездомни и социално слаби. \r\n\r\n В същото време още от асовете в тениса се включиха в инициативата на \"други фронтове\", като Доминик Тийм, Кики Бертенс и Гуидо Пея боядисваха и почистваха парка Miami Gardens, а Александър Зверев и Джон Иснър влязоха в приют за домашни любимци. \r\n\r\n Саша Зверев дори прибра едно от кутретата, с които си играеше приятелски в продължение на над половин час. Известният с привързаност към кучета Зверев ще приеме и това в дома си. \r\n\r\n Вечерта след благотворителната акция, част от играчите изкараха на частно парти, където Григор се засече с швейцареца Стан Вавринка, който вече е дълбоко свързан с България. \r\n\r\n На корта Димитров още чака първия си съперник, който ще стане известен след утрешния мач от първия кръг между Беноа Пер и Фелисиано Лопес. \r\n\r\n Преди година Гришо стигна 1/16-финал в Маями и има да защитава 35 точки за ранглистата на ATP в турнира. Ако успее да преодолее първия си съперник, българинът ще си гарантира, че поне няма да губи актив след надпреварата. \r\n \n\t\t\t\t\t\t", "date": "2019.03.20", "title": "Григор Димитров влезе в кухня за бездомни"}
{"url": "http://www.bnews.bg/article/258600-kakav_shte_e_gratisniyat_period_za_pensionirane_po_starite_ili_novite_pravila", "text": "\n От 3 до 5 години ще бъде гратисният период, в който новите пенсионери ще имат право на избор - дали пенсията им да бъде изчислена по старите, или по новите правила, съобщи социалният министър Бисер Петков. \r\nПо думите му до края на тази седмица трябва да бъде готово предложението за промяна в Кодекса за социално осигуряване, което да даде възможност за избор и което ще бъде внесено и разгледано от Народното събрание. \r\nМинистър Петков допълни, че е постигнато съгласие в старите правила за изчисляване на размера на пенсиите да влизат трите години между 97-ма и 99-та, но също така е обсъждан и вариант за включване на другите три години - най-добрите три години преди 97-ма година. \r\n \n\t\t\t\t\t\t", "date": "2019.03.20", "title": "Какъв ще е гратисният период за пенсиониране по старите или новите правила?"}
{"url": "http://www.bnews.bg/article/258604-osadiha_radovan_karadzhich_na_dozhivoten_zatvor", "text": "\n Апелативната камара на Международния остатъчен механизъм в Хага увеличи присъдата на бившия президент на босненската Република Сръбска Радован Караджич от 40 години на доживотен затвор за геноцид в Сребреница, престъпления срещу човечеството и нарушаване на законите и обичаите за водене на война, съобщи сръбската телевизия РТС. \r\nРадован Караджич бе осъден от Международния трибунал за военните престъпления в бивша Югославия през март 2016 г., но и обвинението, и защитата обжалваха присъдата. \r\nАпелативната камара се съгласи с прокуратурата, че присъдата от 40 години затвор е неадекватна с оглед на тежестта на престъпленията, в които е обвинен Караджич, и че наказанието е неразумно и несправедливо, каза при произнасяне на решението на съда датският съдия Ван Йосен. \r\nМеждународният остатъчен механизъм, който бе създаден да довърши делата на Международния трибунал след изтичане на мандата му, отхвърли всички елементи от жалбата на Радован Караджич във връзка с нападенията над Сараево и Сребреница. \r\nСъдия Ван Йосен каза, че защитата не е успяла да докаже, че Караджич не е виновен за обстрела на пазара Маркале в Сараево, нито за тероризирането на жителите на босненската столица с дълготрайни артилерийски и снайперистки нападения по време на 44-месечната обсада на града. \r\n\r\n Защитата не е успяла да докаже, че трибуналът е направил грешни заключения в присъдата, в която Караджич е осъден за престъпления в 20 общини в Босна, каза още Ван Йосен. \r\nАпелативната камара отхвърли и жалбата на защитата, че съдебният процес е бил несправедлив. \r\nМеждународният трибунал осъди Караджич през март 2016 г. на 40 години затвор по 10 от общо 11 обвинения, включително геноцид, престъпления срещу човечеството и военни престъпления по време на босненската война през 1992-95 г. Караджич бе оправдан само по обвинението в геноцид в седем босненски общини /Братунац, Приедор, Власеница, Зворник, Сански мост, Фоча, Ключ/. \r\nАпелативната камара потвърди днес, че Караджич не е виновен за геноцид в седемте общини. Днешната присъда не подлежи на обжалване. \r\n  \r\n \n\t\t\t\t\t\t", "date": "2019.03.20", "title": "Осъдиха Радован Караджич на доживотен затвор"}
{"url": "http://www.bnews.bg/article/258601-strelba_sled_piyanski_zapoy_v_burgas", "text": "\n Стрелба след пиянски запой в Бургас, има пострадал. \r\nСигналът за инцидента е подаден на 20 март, през нощта. \r\nСлед пиянски запой в апартамент на ул. \"Александър Стамболийски\" възникнал конфликт. 40-годишен мъж извадил законно притежаван газов пистолет и влязъл в конфликт с друг мъж на неговата възраст. \r\n\r\n Двамата се сборичкали и гостът успял да отнеме оръжието, съборил домакина си на земята, произвел няколко изстрела и му нанесъл удари в главата. \r\n\r\n Пострадалият е с фрактура на носа и рана на главата, настанен е за лечение в УМБАЛ-Бургас. \r\nИзвършителят е задържан за 24 часа. \r\n \n\t\t\t\t\t\t", "date": "2019.03.20", "title": "Стрелба след пиянски запой в Бургас"}
{"url": "http://www.bnews.bg/article/258581-maya_ilieva_s_tri_palata_v_pancharevo", "text": "\n С три просторни палата в Панчарево разполага вдовицата на Жоро Илиев - Мая Илиева, научи „Галерия“ от добре осведомени източници. Именията са разположени в комплекса на богатите – „Маунтин Вю Вилидж“, собственост на музиканта Денис Ризов. \r\n\r\n Както е известно, Илиева от години живее в затворения комплекс заедно с трите си деца Криста, Андреа и Георги. Наследниците обаче поаснаха – най-голямата Андреа е вече на 16 години, Криста – на 14, а малкият Георги – на 12. Затова вдовицата на Главния решила да подсигури всяко едно от децата със собствен дом, като в същото време ги държи близо до себе си. \r\n\r\n Още през 2016 г. Илиева реши да се разшири и вдигна втори палат непосредствено до имението си в „Маунтин Вю Вилидж“. Третата постройка все още не е завършена напълно и в момента там текат довършителни дейности. Според запознати, тази къща е предвидена за Криста, а в последствие най-вероятно ще бъде построен четвърти имот, за да има за всички деца поравно. \r\n\r\n Трите луксозни къщи са разположени в близост до общия басейн на комплекса и имат всички екстри. Отвън не изглеждат по-различно от околните имоти, но интериорът вътре оставял без дъх и най-отраканите дизайнери, твърдят запознати. По думите им Мая сама е обзавеждала палатите и изтънченият й вкус личал от километри. \r\n\r\n Това, разбира се, далеч не е единственото имотно богатство на Черната вдовица. \r\n\r\n Илиева разполага с жилище от 100 квадрата в Свети Влас, както и цели 12 апартамента в комплекс в Доминикана, които отдава под наем. Миналата година купи втори имот в екзотичната република. Да не говорим за хотелите, наследени от Жоро Илиев… \r\n\r\n Проста сметка показва, че наследниците на Главния са едни от най-богатите деца у нас. За тях обаче не се знае почти нищо, тъй като Мая ревниво ги пази от светския шум. Близки до бизнесдамата коментират единствено, че и трите деца са много интелигентни и по никакъв начин не парадират с богатство. \r\n \n\t\t\t\t\t\t", "date": "2019.03.20", "title": "Мая Илиева с три палата в Панчарево"}
{"url": "http://www.bnews.bg/article/258573-aksiniya_razhda_ot_koreets", "text": "\n Певицата Аксиния чака бебе от южнокореец \r\n\r\n Аксиния замина за Ню Йорк да си търси късмета и си намери съпруг, доста богат, Той се казва Майкъл Чой и работи в голяма международна компания в САЩ. Двамата са подписали на скромна церемония още преди година, а Аксиния е бременна в осмия месец. „Мъжът ми е страхотен! Свири на китара, играе волейбол, има сериозна работа. Стабилен мъж, може да му се има доверие, да му се разчита. Аз съм по-артистична и има хубав баланс“, хвали се певицата. В началото нейните роднини и приятели се изненадали от избора й, но веднага, след като се запознали, разбрали какъв прекрасен човек е той, пише „България Днес“. \r\n\r\n За Аксиния музиката е останала в миналото, В момента пее само на приятели и няма намерение да се занимава професионално. Разказва, че когато се е занимавала с музика имала нещо средно между анорексия, невроза и булимия. Успяла да излезе от това, но доста трудно. \r\n \n\t\t\t\t\t\t", "date": "2019.03.20", "title": "Аксиния ражда от кореец"}
{"url": "http://www.bnews.bg/article/258599-barovka_maykata_na_halvazhiyan_e_omazhena_za_italianski_bogatash_pribira_po_12_hilyadi_evro_pensiya", "text": "\n Майката на братя Халважиян истинска баровка, прибира по 12 хиляди евро пенсия и е омъжена за италиански богаташ. Юлия, майката на Маги и Джуди Халваджиян е пенсионерка, но живее в охолство. \r\n\r\n Тя е омъжена за богаташ в Италия. Но и има колосална пенсия от 12 хиляди евро на Ботуша.Бившата балерина рядко се прибира в родината. И ако това стане е само да види синовете си. \r\n\r\n За последно бе видяна на един от лайфовете на шоуто „ Като две капки вода” преди година. Именно възрастната дама, която от години живее в Италия светнала Маги за имитаторския формат. Тя му обърнала внимание, че шоуто е хитово на Ботуша и го съветвала да купи правата и да го направи в България. \r\n\r\n Продуцентът послушал родителката си и не крие, че идеята за Капките е на 74 годишната му майка. Която била щастлива с успехите, които жънат синовете й. Които виждала единствено през лятото когато ходят на почивка в Италия. \r\n\r\n Юлия се установила на полуострова по Татово време заедно с бащата на синовете си, който бил кукловод.  На Апенините тя се захваща с преподаване на класически балет. Съдбата не я гали защото мъжът и почива внезапно от инфаркт. Като току що е бил назначен за спортен коментатор в РАИ. \r\n\r\n Вдовицата, която трябва да издържа двете си деца бързо се взема в ръце след трагедията. През 1995 година тя се омъжва за втори път. Като новият й съпруг е шеф на фирма за гранитогрес, предават от retro.bg. Въпреки, че свързва живота си с богаташ тя работи през целия си живот. А когато спира получава колосалната си пенсия. \r\n\r\n Маги споделя, че не се тревожи за майка си. Той е гневен обаче, че ако не бе емигрирала в Италия в родината й е определена 160 лева пенсия. Макар винаги да си е плащала осигуровките. \r\n \n\t\t\t\t\t\t", "date": "2019.03.20", "title": "Баровка: Майката на Халважиян е омъжена за италиански богаташ,  прибира по 12 хиляди евро пенсия "}
{"url": "http://www.bnews.bg/article/258592-darina_pavlova_zabarsa_peruanski_model", "text": "\n Мадам Мулти Дарина Павлова пак удари кьоравото с един от най-красивите мъже в света, научи ексклузивно „Галерия“. Перуанският модел и тенисист Дуилио Вайебуона, който ще участва в български сериал, се оказа протеже на Веселата вдовица. \r\n\r\n По информация на „Галерия“, именно Дарина Павлова е лансирала красавеца на родна земя. Двамата се запознават покрай пиара на бизнесдамата Сандро Рубини, разкриват наши източници. \r\n\r\n По време на едно от пътуванията на Дарина в Италия, където по това време Дуилио имал ангажимент, Рубини ги сватосва, а Павлова остава очарована от младото „агънце“. Малко по-късно Вайебуона е избран за един от 15-те най-красиви мъже в света на конкурса в Манила, а тези дни стана ясно, че ще участва в роден сериал. \r\n\r\n По думите му, бил поканен след интервю за българска медия. Всъщност, да получи ролята се погрижила самата Павлова, която смятала, че Дуилио има актьорски талант. \r\n\r\n Дарина е давала летящ старт на не едно или две свои гаджета, макар връзките й да не траят дълго. \r\n \n\t\t\t\t\t\t", "date": "2019.03.20", "title": "Дарина Павлова забърса перуански модел "}
{"url": "http://www.bnews.bg/article/258582-elen_koleva_zaryaza_gadzheto_si", "text": "\n Актрисата Елен Колева напусна Андреас Стилиану и се върна в България. Двамата бяха заедно повече от година, но гъркът така и не предприе по-сериозна стъпка във връзката им. \r\n\r\n 35-годишната Елен отдавна мечтаеше за бебе и след като разбрала, че Силиану не иска да става татко, си събрала багажа. \r\n\r\n Звездата от „Шивачки“ все още крие за раздялата. Нейни близки твърдят, че двамата не са спирали да се обичат, но актрисата не може да си позволи да го чака. \r\n\r\n „Един ден тя осъзна, че животът е прекалено кратък, за да оставиш ключа към щастието си в чуждия джоб“, написа Елен Колева в социалната мрежа по повод раздялата си с Андреас. Всичките им общи снимки са изтрити от профила й. \r\n\r\n   \r\n \n\t\t\t\t\t\t", "date": "2019.03.20", "title": "Елен Колева заряза гаджето си "}
{"url": "http://www.bnews.bg/article/258603-tsacheva_s_novo_zhilishte_ot_sashtata_firma_koyato_e_prodala_noviya_apartament_tsvetanov_sluchaynost", "text": "\n И министърът на правосъдието Цецка Цачева, която неуспешно се пробва да стане Майка на нацията на последните президентски избори, се е сдобила с евтинко жилище от същата фирма, която е продала новия апартамент на лидера на ПГ на ГЕРБ Цветан Цветанов. \r\n\r\n Това става ясно от справка от Агенцията по вписванията, публикувана от сайта за разследваща журналистика Биволъ. \r\n\r\n Министър Цачева и сестра ѝ Ирина Цачева Томова са закупили жилище от строителната компания Артекс при цена от 670 евро на квадратен метър. \r\n\r\n Сделката е вписана на 27 юли миналата година, а двете сестри са платили 285 704 лева за жилище от 198,7 квадратни метра и гараж с площ 20,2 кв. м. \r\n\r\n Подобна цена се разминава драстично с пазарните реалности в София. Дори и в крайни квартали като \"Младост\" през миналата година средната цена на сделките за съвсем непретенциозни панелки е над 1000 евро за квадратен метър.  \r\n\r\n Вероятно в случая сделката е изповядана на цена близка до данъчната оценка на имота. \r\n\r\n Биволъ публикува справка и за друг апартамент, продаден от Артекс през миналата година. За жилището с площ от 116,9 кв. м. и гараж от 20,3 кв. м купувачите са платили 598 014,58 лева. Цената на квадратен метър излиза малко над 2228 евро. \r\n \n\t\t\t\t\t\t", "date": "2019.03.20", "title": "Цачева с ново жилище от същата фирма, която е продала новия апартамент Цветанов? Случайност?"}
{"url": "http://www.bnews.bg/article/258578-uvelichavat_zaplatite_na_spetsialistite_po_zdravni_grizhi_v_pirogov", "text": "\n Основните заплати на специалистите по здравни грижи, включително сестри, акушерки, рехабилитатори в УМБАЛСМ \"Пирогов\" ще бъдат увеличени с 60 до 90 лв. от 1 април. Това предвижда анекс към Колективния трудов договор, подписан от синдикалната организация на КНСБ в здравното заведение, съобщиха от пресцентъра на КНСБ. \r\nТака редова сестра в отделение вече ще получава най-малко 920 лв., вместо досегашните 830 лв. Сестрите в детска клиника или кабинет ще получава минимално възнаграждение от 950 лв., вместо 875 лв. Реанимационните или операционните сестри пък ще получават най-малко 980 лв, уточняват от КНСБ. \r\nТова увеличение надминава заложеното в отрасловия колективен трудов договор и е доказателство, че при правилно управление на финансите и добър социален диалог , всяка болница може не само да достигне тези нива на заплащане, но и да ги задмине, е коментирал председателят на Федерацията на синдикатите в здравеопазването Иван Кокалов, цитиран в прессъобщението. \r\n \n\t\t\t\t\t\t", "date": "2019.03.20", "title": "Увеличават заплатите на специалистите по здравни грижи в „Пирогов“"}
{"url": "http://www.bnews.bg/article/258608-prieha_sotsialna_sigurnost_za_mobilnite_rabotnitsi_v_es", "text": "\n Приеха социална сигурност за мобилните работници в ЕС. Така ще има по-добро сътрудничество между държавите членки за осигуряване на достъп до обезщетения и изкореняване на измами или грешки, съобщиха от Европейския парламент. \r\n\r\n Новите правила целят да осигурят достъп до социалноосигурителни обезщетения за работниците от ЕС, които са се преместили в друга държава от ЕС, като същевременно справедливо разпределят задълженията между държавите членки. \r\n\r\n Във вторник комисията по заетост и социални въпроси и министрите на ЕС постигнаха споразумение за модернизирани правила за координиране на националните системи за социална сигурност. Новите правила улесняват трудовата мобилност в рамките на ЕС, като гарантират социалните права на работниците зад граница, и определят в системата на коя страна е осигурено лицето (т.е. плаща вноски и получава обезщетения). \r\n\r\n Освен това, новите разпоредби насърчават сътрудничеството между държавите членки, така че необходимата информация да бъде своевременно споделена, за да се защити достъпа на работниците до социално осигуряване и да се открият грешки или измами. \r\n\r\n Обезщетения за безработица: кога и къде \r\nПрехвърляне на обезщетения за безработица: преговарящите подкрепиха позицията на ЕП, че осигуреното лице може да запази обезщетенията си за безработица в продължение на шест месеца след напускане на държава членка. Тази държава членка ще може да удължи периода до изтичането на обезщетението. \r\n\r\n Единни правила за сумиране на осигурителни периоди: \r\n\r\n Осигурителните периоди, завършени на друго място, трябва да се натрупват след като работникът е осигурен/ нает/ е самоосигуряващо се лице в нова държава членка най-малко един месец без прекъсване  \r\n\r\n (в съответствие с националното законодателство, съгласно което се иска обезщетение). \r\n\r\n Специални разпоредби ще се прилагат при погранични и трансгранични работници, които ще могат да получават обезщетения за безработица след като имат най-малко шест месеца непрекъсната заетост и от последната държава членка, в която са били активни, за период по-дълъг от шест месеца. \r\n\r\n Службите по заетостта следва да предоставят по-добра помощ на пограничните и трансграничните работници в засегнатите държави, предвид особеното им положение. \r\n\r\n Семейни обезщетения \r\nПреговарящите също така се споразумяха, че семейните обезщетения в брой, предназначени да заместят дохода, когато лицето се откаже от работа, за да отглежда дете, трябва да се разграничават от другите семейни обезщетения и да се считат за личнo обезщетение за съответния родител. \r\n\r\n В случаите, когато семейните обезщетения в мястото на пребиваване и в мястото на осигуряване се припокриват, държавите членки ще могат да позволят на същото лице да запази и двете, докато други припокриващи се семейни обезщетения от същия вид ще бъдат преустановени. \r\n\r\n Обезщетения за дългосрочни грижи \r\n\r\n Обезщетенията за полагане на дългосрочни грижи за осигурено лице, което се нуждае от помощ, както и за членове от неговото/нейното семейство по принцип следва да продължи да се координира съгласно правилата, които понастоящем се прилагат за обезщетения при болест. \r\n\r\n Работници, изпратени в чужбина, и борба срещу злоупотребите \r\n\r\n Работниците или самоосигуряващите се лица, изпратени в чужбина за срок до 24 месеца, (които не заменят вече изпратен служител) остават осигурени в държавата от ЕС, където техният работодател е регистриран. За да се справят с измамите и грешките, те трябва да са били осигурени поне 3 месеца преди да бъдат изпратени в чужбина и трябва да уведомят компетентната институция в изпращащата държава членка. \r\n\r\n Държавите членки следва да си сътрудничат, като използват системата за уведомяване, за да елиминират злоупотреби, като тези при фирми \"пощенски кутии\", при които не може да бъде установено пребиваването на работника, както и да се гарантира, че работниците имат социална защита. \r\n\r\n Преговарящите се съгласиха, в съответствие със Съда на ЕС, че икономически неактивните мобилни граждани трябва да имат достъп до здравни грижи. \r\n\r\n Докладчикът Гийом Балас (С&Д, Франция) каза: \"Стигнахме до прогресивно споразумение, което се фокусира върху работника. Във времето на увеличена трудова мобилност защитата на социалните права е от първостепенно значение. Тези допълнителни правила ще подобрят сътрудничеството между държавите-членки и ще засилят инструментите за справяне с потенциалните случаи на злоупотреби\". \r\n\r\n Следващи стъпки \r\n\r\n Неофициално съгласуваният текст ще трябва да бъде потвърден с пленарно гласуване преди влизането в сила на настоящия законодателен. \r\n \n\t\t\t\t\t\t", "date": "2019.03.20", "title": "Приеха социална сигурност за мобилните работници в ЕС"}
{"url": "http://www.bnews.bg/article/258587-es_globi_gugal_s_1_49_mlrd_evro", "text": "\n Гугъл бе глобен с 1.49 милиарда долара от ЕС за блокиране на рекламите на свои конкуренти в търсачката си, съобщи Би Би Си. \r\n\r\n Това е третата глоба на ЕС за гиганта в последните две години. \r\n\r\n Случаят бе отворен през 2016 г. и в него се обвинява Гугъл, че е забранил на трети страни да ползват приложението AdSence за показване на реклами от съперниците на Гугъл. \r\n\r\n В отговор Гугъл промени контактите си в AdSence и добави множество компании като трети страни, и по този начин им даде повече пространство за показване на конкурентни реклами. \r\n\r\n Компанията майка на Гугъл - Алфабет пречели сериозни суми пари от реклама, като приходите за 2018 г. без данъците, възлизат на 30.7 милиарда долара, като през 2017 г. сумата е била 12.66 милиарда долара. \r\n \n\t\t\t\t\t\t", "date": "2019.03.20", "title": "ЕС глоби Гугъл с 1.49 млрд. евро"}
{"url": "http://www.bnews.bg/article/258586-sled_ostavkata_na_nazarbaev_dolarite_izcheznaha_ot_valutnite_byura", "text": "\n Напускането на президентския пост от страна на управлявалия близо 30 години Казахстан Нурсултан Назърбаев предизвика скок на търсенето на долари във валутните бюра, съобщи finanz.ru. Това веднага се отрази на курсовете и националната валута тенге започна да поевтинява. \r\n\r\n Така при официален борсов курс на 377 тенге за един долар, във валутните бюра продажбите бяха на нива 385 тенге за един долар. При това повечето от обменните пунктове бяха принудени да затворят, след като доларите им се изчерпиха. Повиши се и официалния курс на националната валута за сряда. \r\n\r\n От Националната банка на Казахстан обявиха ,че ще предприемат всички необходими мерки за подкрепа на националната валута. Вероятно ще се наложи за тази цел банката да продава долари от своите валутни резерви, смятат финансови анализатори. \r\n\r\n Въпреки че се очаква новият президент Токаев да продължи курса на своя предшественик, хората са притеснени от възможен завой във външната политика. Токаев е възпитаник на руския МГИМО, със специализация в китайски език, говори добре този език и е работил в посолството на Казахстан в Пекин. Така че очакванията са страната да се насочи към повече финансови и икономически връзки с Китай. \r\n \n\t\t\t\t\t\t", "date": "2019.03.20", "title": "След оставката на Назърбаев: Доларите изчезнаха от валутните бюра"}
{"url": "http://www.bnews.bg/article/258589-izvadiha_sadiya_ot_balgarskiya_futbol_pone_do_lyatoto", "text": "\n Български съдия Станислав Ставров е изваден от нарядите поне до края на сезона. \r\n\r\n Реферът ръководи мача от Втора лига между Монтана и Добруджа в събота, завършил 2:1 за гостите. Оплакванията дойдоха от загубилия тим, който претендираше за неотсъдени дузпи и спорни решения на арбитъра. \r\n\r\n Ставров, макар и само на 36 години, е един от най-опитните ни съдии. Свири в Първа дивизия от 10 сезона, но неведнъж е бил наказван след грешки в мачовете. Разбира се, това е валидно за практически всеки от водещите ни рефери. \r\n\r\n Този път обаче санкцията обещава да е по-сериозна, тъй като до края на сезона има много мачове (10 кръга само в първата шестица на Първа лига). \r\n\r\n \"Няма да коментирам тази информация. Ще разберете, когато трябва. Има взето решение, но ще го разберете, когато трябва\", каза по темата съдийският шеф Йордан Сталев пред \"Дарик\". \r\n\r\n По неофициални информации, може да има предложение до Изпълкома от Съдийската комисия, Ставров да бъде изваден от футбола и след лятото. \r\n\r\n През този сезон въпросният арбитър свири домакинството на ЦСКА срещу Ботев (Вр) преди 2 седмици (2:1), както и есенното гостуване на Левски в Русе срещу Дунав (също 2:1 за гранда). \r\n\r\n   \r\n \n\t\t\t\t\t\t", "date": "2019.03.20", "title": "Извадиха съдия от българския футбол поне до лятото"}
{"url": "http://www.bnews.bg/article/258590-petima_chinovnitsi_arestuvani_s_kmeta_ot_vmro_cherven_bryag_pri_operatsiya_topal_obyad", "text": "\n В Червен бряг са задържани 6 лица - всички са служители на общината, включително и кметът, това обяви пред журналисти зам. главният прокурор Иван Гешев за акцията на Специализираната прокуратура в Червен бряг. \r\n\r\n Рано тази сутрин стана ясно, че кметът инж. Данаил Вълов е арестуван при спецакция. Жандармерия, екипи на ГДБОП и прокурори извършиха обиски в сградата на общината, личното жилище на кмета и неговата фирма. \r\n\r\n \"В хода на действията се претърсват обекти и жилища в Червен бряг. Досъдебното производство касае престъпление по служба. Има данни за извършени престъпления по служба от кмета на Червен бряг\", посочи Гешев и уточни, че и към момента продължават действията по разследването. \r\n\r\n \"Може би утре ще бъде ясно спрямо кои лица, дали по отношение на кмета на Червен бряг или на други лица освен него ще бъдат повдигнати обвинения. Една от линиите на разследването е обществена поръчка за топъл обяд. Делото е започнало по сигнал на журналисти. Към момента няма да обяснявам подробности. Това се констатира по десетки дела, наблюдавани от Специализираната прокуратура повечето кметове са възложители на определени обществени поръчки. Накратко става въпрос за лобиране за определени фирми да спечелят обществени поръчки\", коментира още зам. главният прокурор. \r\n\r\n \"Каква е целта- всеки може да се сети. Констатираме по десетките съдебни производства, че ситуацията е като с ТЕЛК и други държавни структури. Пари изтичат отвсякъде. Пари има, но се краде много. Казвам го откровено и не визирам конкретния човек. Независимо в какъв цвят, от коя политическа партия са кметовете, в голямата си част ситуацията е една и съща. Става въпрос за масово нарушение на обществените поръчки, по които те са възложители. Далеч от мисълта съм, че това е в интерес на общината и на гражданите\", категоричен бе Гешев. \r\n \n\t\t\t\t\t\t", "date": "2019.03.20", "title": "Петима чиновници арестувани с кмета от ВМРО - Червен бряг при операция \"Топъл обяд\""}
{"url": "http://www.bnews.bg/article/258585-nasa_ima_problem_s_misiyata_si_do_asteroida_benu", "text": "\n Планът на НАСА да вземе проба от астероида Бену \"удари на камък\", след като се оказа, че повърхността му е по-камениста и скалиста от очакваното, съобщават Асошиейтед прес и Франс прес, позовавайки се на публикация в сп. \"Нейчър\". \r\n\r\n След продължило над две години пътешествие сондата \"Озирис-Рекс\" на НАСА пристигна в орбита около Бену през декември миналата година. Сега учени от екипа съобщават, че са открили, че повърхността на астероида с диаметър 490 метра е покрита с камъни и скали, което ще затрудни вземането на проба. Досега специалистите смятаха, че повърхността на астероида е по-гладка и няма да представлява предизвикателство за сондата. \r\n\r\n \"Връщаме се в изходна точка. Ще трябва да преосмислим ситуацията\", казва ръководителят на мисията Данте Лорета от университета на Аризона. Според учения обаче пречката не е непреодолима. \r\n\r\n По план сондата \"Озирис-Рекс\" трябва да вземе проба от зона с диаметър 50 метра, свободна от камъни и скали. Изпратените от космическия апарат изображения обаче показват, че няма толкова голяма зона, която да не е скалиста. \r\n\r\n \"Ще трябва да се прицелим точно в средата\", казва ръководителят на проекта Ричард Бърнс, правейки асоциация с играта на стрелички. По думите му целта ще бъде избрана през лятото, което няма да попречи на вземането на пробата по план. \r\n\r\n Сондата \"Озирис-Рекс\" трябва да се спусне близо до повърхността на Бену през лятото на 2020 г., да я докосне с роботизираната си ръка за едва пет секунди и да вземе проба от между 60 грама и два килограма реголит (относително малки частици като пясък или чакъл), която да върне на Земята през 2023 г. \r\n\r\n Оказва се, че Бену крие още една изненада - астероидът изхвърля частици, които впоследствие падат отново на повърхността като дъжд. От екипа отбелязват, че това не представлява опасност за сондата. \r\n \n\t\t\t\t\t\t", "date": "2019.03.20", "title": "НАСА има проблем с мисията си до астероида Бену"}
{"url": "http://www.bnews.bg/article/258577-holandtsite_glasuvat_na_regionalni_izbori", "text": "\n Холандците гласуват на регионални избори днес - броени дни след нападението в трамвай в Утрехт, предаде Асошиейтед прес. \r\nТе са приемани като своеобразен тест за популярността на управляващата коалиция на премиераМарк Рюте в средата на мандата.  \r\nИзборите освен това могат да лишат правителството от мнозинство в горната камара на парламента. Днес се избират 570 депутати в регионалните парламенти, които на свой ред през май ще избират представители в Сената, горната камара на националния парламент. \r\nИзборите ще се състоят само два дни, след като въоръжен мъж откри стрелба в трамвай в град Утрехт, Централна Холандия, убивайки трима пътници и ранявайки тежко още трима. \r\nСоциологическите проучвания отреждат силни позиции на популистките антиимиграционни партии \"Форум за демокрация\" и Партията на свободата на антиислямския депутат Герт Вилдерс, отбелязва Асошиейтед прес. \r\n\r\n Избирателите гласуват и за членове на съветите, които отговарят за поддръжката на дигите и местните водни пътища. \r\n \n\t\t\t\t\t\t", "date": "2019.03.20", "title": "Холандците гласуват на регионални избори"}
{"url": "http://www.bnews.bg/article/258588-klienti_sadyat_danske_bank_zaradi_skandala_s_praneto_na_ruski_pari", "text": "\n Клиенти на Danske Bank, понесли загуби заради скандала с прането на руски пари в естонското подразделение на банката, са подали искове за компенсация. Групата е от 19 различни държави, а общо исковете им са за 475 милиона долара. \r\n\r\n През миналата година Danske Bank призна, че през нея са били изпрани 234 милиарда долара на руски олигарси, след което акциите й рухнаха два пъти под нивото преди скандала. \r\n\r\n Сред подалите искове са пенсионни фондове, правителствени организации и инвестиционни фондове, съобщи \"Уолстрийт джърнъл\". Те се базират на извънзаконовите действия на мениджмънта на банката, които са донесли огромни загуби на клиентите и имат големи шансове да спечелят делата. \r\n \n\t\t\t\t\t\t", "date": "2019.03.20", "title": "Клиенти съдят Danske Bank заради скандала с прането на руски пари"}
{"url": "http://www.bnews.bg/article/258551-myusyulmanite_v_praga_protestiraha_sreshtu_priziv_na_imam_da_se_snabdyat_s_orazhie", "text": "\n Призив мюсюлманите в Прага да се въоръжат, отправи местен проповедник след атентатите в джамии в Крайстчърч. Протест срещу това се проведе снощи в чешката столица. Имамът Леонид Кушаренко е публикувал видеопосланието си в неделя, само два дни след като поддръжник на върховенството на бялата раса уби 50 души в две джамии в новозеландския град. \r\n  \r\n\"В светлината на неотдавнашните трагични събития, съобщавам на всички членове, особено мъжете, всички които искат, да се въоръжат, за да защитят здравето и имота си. Свържете се с мен и ще ви помогна. Салам алейкум\", гласи призивът на имама. \r\n  \r\n\"Няма да подкрепим подобни призиви, не съм съгласен\", заяви Мюниб Хасан, директор на чешкия център на мюсюлманската общност. \"Това е погрешен път\", подчерта той. В Чехия живеят 3358 мюсюлмани при общо население от над 10 милиона души. Неофициални данни говорят за 10 до 20 хиляди мюсюлмани. \r\n  \r\nТурция е фактически съюзник на Ислямска държава, смята чешкият президент Милош Земан. \"Защо турците нападат кюрдите? Защото те са фактически съюзници на Ислямска държава\", заяви Земан. Според него турският президент Реджеп Ердоган води политика на ислямизация на своята страна. \"Това вече не е светската държава на Кемал Ататюрк, а държава, която изповядва ислямска идеология\", подчерта чешкият президент. \r\n \n\t\t\t\t\t\t", "date": "2019.03.20", "title": "Мюсюлманите в Прага протестираха срещу призив на имам да се снабдят с оръжие"}
{"url": "http://www.bnews.bg/article/258568-banker_glezi_eleonora_mancheva_s_audi", "text": "\n Скъп подарък получи Елеонора Манчева! Бившата футболна съпруга бе изненадана от сегашната си половинка с чисто ново \"Ауди\". Банкерът Ивайло Илиев поглези здраво изкусителната брюнетка. \r\nВозилото е последна серия. Цената на колата е точно 150 000 лева. Тя е оборудвана с всякакви екстри. Единствената българка, носителка на короната \"Мисис Вселена\", е запалена по бързите и скъпи возила. Точно затова Ивайло решава да купи любимата й марка. Банкерът паркира возилото пред дома на красавицата, която нищо не подозира. Извежда я навън и тръгва към лъскаво бялата кола. Няколко метра преди да стигнат колата, любимият на Манчева й подава ключовете. Казва, че автомобилът е подарък за нея. Елеонора първоначално не може да повярва, но след няколко секунди вече яхва мощния звяр. \r\nБившата жена на футболиста Владимир Манчев още не може да се нарадва на новата придобивка. Мисис България за 2006-а още разучва всичките екстри, които колата има. Елеонора не пропусна да се похвали на всички познати и приятели със скъпия подарък, който получава. Нора и Ивайло са заедно от няколко години. Те не спират да пътуват въпреки заетите си графици покрай работите си. Манчева може да се похвали и с професионални успехи. От скоро красавицата е експерт по кредитиране в една от най-големите банки в България. За това се похвали тя самата преди по-малко от месец, пише \"България Днес\". \r\n\"В момента се занимавам с нещо изключително сериозно. Станах експерт по кредитиране. Това е много отговорна позиция\", призна в телевизионно интервю красавицата. \r\n  \r\n \n\t\t\t\t\t\t", "date": "2019.03.20", "title": "Банкер глези Елеонора Манчева с „Ауди“ "}
{"url": "http://www.bnews.bg/article/258569-poreden_proval_za_ani_tsolova_sled_kato_ya_izritaha_ot_efir", "text": "\n Ани Цолова се провали отново. Новият проект на бившата тв водеща се оказа пълен провал. След като загуби работата си в Нова тв, бившата екранна половинка на Виктор Николаев заяви с ентусиазъм, че ще започне да обучава бъдещи медийни кадри. \r\n\r\n Шест месеца по-късно менторската й фирма е пред фалит. Оказа се, че интересът към проекта на бившата тв водеща е нулев. Никой не желе да посещава семинарите й. \r\n\r\n За половин година тя е провела само един семинар. Липсата на интерес е причината Ани Цолова да се оттегли от този бизнес. На практика доходите й са нулеви и тя разчита само на заплатата на мъжа си. \r\n\r\n Въпреки, че финансовото й състояние не е цветущо, тя може да се похвали със завидно имотно състояние, пише „Ретро“. \r\n\r\n Според мълвата, Ани Цолова наследила 30 декара земи от дядо си. Самата тя сподели преди време, че е продала наследството от дядо и парите е инвестирала в покупката на палата си в Драгалевци. Плевенчани коментират, че бившата телевизионерка притежава още няколко имота, който дели с брат си. Но той не е съгласен да се продадат и Цолова не получава никакви приходи от тях. \r\n\r\n Очевидно тя се е примирила със ситуацията и не си търси работа. За нея вратите на бТВ и Нова тв вече са затворени. Остава единствено да опита късмета си в по-малките медии, но гордостта не й позволява да направи това. \r\n \n\t\t\t\t\t\t", "date": "2019.03.20", "title": "Пореден провал за Ани Цолова, след като я изритаха от ефир"}
{"url": "http://www.bnews.bg/article/258580-arestuvaha_22_godishen_mazh_za_bludstvo_s_dete_v_plovdiv", "text": "\n 22-годишен мъж от русенско село е задържан и привлечен като обвиняем за блудство с дете в Пловдив. \r\nТой е бил арестуван на 18 март след проведена акция на служители на Първо районно управление отдел „Криминална полиция“. \r\nСигналът за блудството е подаден на тел. 112 на 8 март. Последват незабавни действия на органите на реда по издирването на мъжа.  \r\nПо случая е образувано досъдебно производство. \r\nС постановление на Районната прокуратура в Пловдив на извършителя е повдигнато обвинение и наложена мярка за неотклонение задържане до 72 часа. \r\n \n\t\t\t\t\t\t", "date": "2019.03.20", "title": "Арестуваха 22-годишен мъж за блудство с дете в Пловдив"}
{"url": "http://www.bnews.bg/article/258579-sled_trusa_v_turtsiya_po_rano_dnes_5_po_rihter_udari_i_frantsiya", "text": "\n Земетресение с магнитуд 5 по Рихтер разтърси Франция, епицентърът е на 59 км от Бордо, съобщиха от Европейския сеизмологичен център. \r\nКъм момента няма данни за пострадали хора или нанесени материални щети. \r\n \n\t\t\t\t\t\t", "date": "2019.03.20", "title": "След труса в Турция по- рано днес: 5 по Рихтер удари и Франция!"}
{"url": "http://www.bnews.bg/article/258584-bukmeykarite_otpisaha_grigor_dimitrov_v_mayami", "text": "\n Григор Димитров няма големи шансове за триумф на Мастърс турнира в Маями. \r\n\r\n Това поне прогнозират букмейкърите, които обявиха ставките си за надпреварата след жребия. \r\n\r\n В него Гришо чака победителя от дуела Беноа Пер - Фелисиано Лопес, след което вероятно ще се срещне с руската сензация Карен Хачанов. \r\n\r\n Нататък имената на евентуалните съперници не стават по-леки - Кевин Андерсън (№7 в ранглистата) и Роджър Федерер, когото Димитров така и никога не е успявал да победи. \r\n\r\n Фаворит в коефициентите на букмейкърите за Маями е Новак Джокович, който преследва седма титла във Флорида. Ставките за сърбина са около 2.37. \r\n\r\n Федерер е втори с 4.33, а трети - Милош Раонич с 15.00. \r\n\r\n Нататък списъкът продължава с Александър Зверев (15.00), Доминик Тийм (19.00), Кей Нишикори (19.00), Марин Чилич (34.00)... Шампионът от 2018 г. Джон Иснър е оценен при 41.00. \r\n\r\n Коефициентът за крайна победа на Григор Димитров е 67.00 и българинът е на 18-о място сред фаворитите. Преди година за този турнир Гришо бе котиран като пети фаворит, но и бе №4 в световната ранглиста... Сега е №29. \r\n \n\t\t\t\t\t\t", "date": "2019.03.20", "title": "Букмейкърите отписаха Григор Димитров в Маями"}
{"url": "http://www.bnews.bg/article/258552-berluskoni_e_v_bolnitsa_sled_operatsiya_na_herniya", "text": "\n Бившият италиански премиер Силвио Берлускони е претърпял операция от ингвинална херния, предаде ДПА, цитирайки източници от неговата партия \"Напред Италия\". \r\nОперацията е била успешна, но 82-годишният политик ще има нужда от два-три дни, за да се възстанови, съобщават източниците, цитирани от агенция АНСА и в. \"Джорнале\", собственик на семейството на Берлускони. \r\n  \r\nБившият премиер е отменил планирани за утре и за петък политически прояви в област Базиликата, където в неделя предстоят избори. \r\n\"Говорих с Берлускони и му пожелах успешно възстановяване\", се казва в изявление на италианския вицепремиер Матео Салвини. \r\n \n\t\t\t\t\t\t", "date": "2019.03.20", "title": "Берлускони е в болница след операция на херния"}
{"url": "http://www.bnews.bg/article/258572-barekov_i_bayraktarov_se_okazaha_pravi_upravlyavashtite_zapochvat_udarno_stroitelstvo_na_bezhanski_lageri", "text": "\n Само преди няколко дена евродепутатът Николай Бареков и журналистът Димитър Байрактаров предупредиха в предаването си, че действията за спирането на преговорите за присъединяването на Турция в Европейския съюз, ще доведат до засилване на мигрантския поток към България се оказаха прави. Вече е обявена и първата обществена поръчка за изграждане на огромен бежански лагер в град Елхово. \r\n\r\n Ето какво гласи описанието в нея: \r\n\r\n \" \" \r\n\r\n Оригинала може да видите  . \r\n\r\n \r\n  \r\n \n\t\t\t\t\t\t", "date": "2019.03.20", "title": "Бареков и Байрактаров се оказаха прави! Управляващите започват ударно строителство на бежански лагери! "}
{"url": "http://www.bnews.bg/article/258570-rap_bandata_apsurt_se_razpadna", "text": "\n Групата е спряла да поема участия, а до края на март ще изпълнят само предварително поетите си ангажименти в пълен състав. Засега бандата е дала обещание, че ще излезе на концерта си със 100 кила през май, тъй като е обявено пред феновете им. Близки до момчетата споделиха, че отношенията вътре в бандата били изострени от месеци, но едва преди седмица конфликтите ескалирали и се стигнало до тотален разпад, писа „Телеграф“. \r\n\r\n Не е известно каква е причината за това, но този път не са успели да изгладят различията си, дори и заради феновете си. За момента не е ясно как ще продължат Бат Венци и Буч, но Хазарта готви самостоятелен албум, който трябва да се появи на музикалния пазар към края на месец май. \r\n\r\n Дотогава Ицо не можел да ходи сам по участия, защото вече бившите му колеги не му давали да пее част от общите им песни. Препъни камъчето в отношенията им може да се окаже и последната песен на Хазарта. В нея той нападна сегашните рапъри, намеквайки им, че стават само за участия в риалити предавания. \r\n\r\n   \r\n \n\t\t\t\t\t\t", "date": "2019.03.20", "title": "Рап бандата Ъпсурт се разпадна"}
{"url": "http://www.bnews.bg/article/258574-karakachanov_i_dzhambazki_zaselvat_strandzha_planina_s_bezhantsi", "text": "\n Още през 2016 година Красимир Каракачанов разви идеята си, че Странджа планина е подходяща за заселване с бежанци, тъй като била обезлюдена. Вече по всичко личи, че жаждата за европейски пари и антибългарското поводение на ВМРО ще напълнят Странджа \r\nпланина с бежанци. \r\n\r\n Както вече писахме в ход е провеждането на обществена поръчка за  изграждане на огромен бежански лагер. Според обществената поръчка    най-големият лагер ще е на ул. \"Морава\" 1 в Елхово.  \r\n\r\n Става дума за имот от 27 дка. Там ще се разположат 204 спални контейнера за 1632 души. Вторият по големина лагер ще е в Любимец. Теренът му е 15.3 дка, върху които ще има 164 за общо 1088 души. Общо 45 контейнера за 280 души ще има в Малко Търново. \r\n\r\n Лагерите ще имат нужда от допълнително сериозно строителство на площадките. От параметрите, които са посочени в  обществената поръчка, се вижда, че контейнерите ще са с дължина 7 метра и тегло 2 тона. \r\n\r\n Вътре ще има две стаи с по две двуетажни легла. Отделно от това ще има тоалетни и бани в по-малки контейнери. Лагерите ще имат контролно-пропускателни пунктове и терените им ще бъдат разделени с ограда на различни зони. \r\n\r\n Това е само началото, но то ясно показва лицемерната политика на ВМРО и лидерите му Каракачанов и Джамбазки, които уж се бореха срещу \r\nнашествието на бежанци в България.     \r\n  \r\n \n\t\t\t\t\t\t", "date": "2019.03.20", "title": "Каракачанов и Джамбазки заселват Странджа планина с бежанци! "}
{"url": "http://www.bnews.bg/article/258565-gvatemala_izdade_zapoved_za_arest_na_kandidatka_za_prezident", "text": "\n Гватемалски съд издаде заповед за ареста на кандидатката за президент и бивш главен прокурор Телма Алдана, предаде ДПА, цитирайки местни медии. \r\nКато главен прокурор Алдана се бореше срещу корупцията и злоупотребите с власт. Сега сред обвиненията срещу нея са данъчни измами и незаконно присвояване, пише в. \"Пренса либре\". \r\nВчера бившата главна прокурорка съобщи, че избирателната комисия я е регистрирала като кандидат за президент, давайки й имунитет. \"Днес беше специален ден, регистрирахме се и спечелихме първата битка срещу ПактоДеКоруптос (пакта на корумпираните)\", написа Алдана в Туитър. \"Те не могат да ни задържат\", добави тя. \r\nПрез 2015 г. разследване на престъпна мрежа в гватемалската администрация, водено от Алдана и колумбийския адвокат Иван Веласкес, доведе до падането на президента Ото Перес Молина. \r\nПрезидентските избори трябва да се състоят на 16 юни. \r\n \n\t\t\t\t\t\t", "date": "2019.03.20", "title": "Гватемала издаде заповед за арест на кандидатка за президент"}
{"url": "http://www.bnews.bg/article/258560-avstraliya_otkaza_da_prieme_izvinenie_na_erdogan_zaradi_atentata_v_nova_zelandiya", "text": "\n Австралийският премиер Скот Морисън отказа да приеме извиненията на Турция за спорните коментари, направени от турския президент Реджеп Тайип Ердоган след нападението срещу джамии в новозеландския град Крайстчърч, предадоха ДПА и ТАСС. \r\n\r\n Посланикът на Турция беше призован в канцеларията на Морисън в Канбера. \"Не приемам извиненията, които бяха предложени за тези коментари\", заяви премиерът след срещата, визирайки обясненията, че казаното се дължи на моментна разпаленост или в контекста на предизборна кампания. Той подчерта, че изказванията са били \"изключително обидни за австралийците и много неразумни в тази чувствителна обстановка\". \r\n\r\n \"Ще изчакам да видя каква ще е реакцията на турското правителство, преди да предприемем други действия, но мога да ви кажа, че всички варианти са на масата\", добави Морисън. \r\n\r\n Очаква се австралийската външна министърка Марис Пейн да се свърже с турския си колега Мевлют Чавушоглу по-късно днес. \r\n\r\n Австралийският премиер заяви, че изказванията на Ердоган \"нарушават обещанието, което е изсечено в камъка на Галиполи\", където са погребани множество австралийски и новозеландски войници, загинали през Първата световна война. Първият президент на Турция Мустафа Кемал Ататюрк заяви, че загиналите там войници \"сега лежат в земята на приятелска страна. Затова почивайте в мир...след като загубиха живота си на тази земя, те станаха и наши синове\". \r\n\r\n Турският президент Реджеп Тайип Ердоган заяви, че не вижда разлика между организаторите на терористичното нападение в Нова Зеландия и бойците от групата Ислямска държава и призова да не се свързва тероризмът с определена религия, предаде ТАСС, цитирайки публикувана вчера статия във в. \"Вашингтон пост\". \r\n\r\n 28-годишният австралиец Брентън Тарант бе обвинен в убийството на 50 души при масова стрелба в две джамии в Нова Зеландия. \r\n\r\n \"Като лидер, който постоянно подчертава, че тероризмът няма език, раса или религия, категорично отхвърлям всички опити да се свърже случилото се миналата седмица терористично нападение с учението, морала или постулатите на християнската религия. Това, което стана в Нова Зеландия, беше резултат от невежество и ненавист\", заяви той. \r\n\r\n \"Трябва да признаем, че няма никаква разлика между убийците на невинни в Нова Зеландия и тези, които извършваха атентати в Турция, Франция, Индонезия и на други места\", добавя Ердоган, припомняйки, че след атентатите на Ислямска държава много западни политици и коментатори са обвинявали исляма и мюсюлманите. \"Тогава ние възразявахме против такава връзка между нашата религия и тероризма и обещахме да не допуснем опити на терористите да си присвоят нашата религия. За съжаление, в Европа и други части на западния свят не последваха никакви реакции на ислямофобията, ксенофобията и други явления, несъвместими с либералните ценности. Не можем да си позволим това да се повтори\", подчерта турския президент. \r\n\r\n \"След масовото убийство в Крайстчърч Западът има определени задължения. Западните общества и правителства са длъжни да отхвърлят ситуацията, при която расизмът, ксенофобията и ислямофобията стават норма\", заяви Ердоган, предупреждавайки, че подобно явление само се е засилвало през последните години. \r\n\r\n В същото време австралийският премиер Скот Морисън заяви, че ще призове турския посланик в Канбера, за да изрази протест срещу коментари на президента на Турция Реджеп Тайип Ердоган за атентата срещу джамии в Крайстчърч, предадоха Асошиейтед прес и Франс прес. \r\n\r\n На митинг завчера Ердоган определи нападението като част от заговор срещу Анкара. Освен това той постави под въпрос мотивите на Австралия и Нова Зеландия да изпратят войски срещу Турция по време на Галиполската операция през Първата световна война, заявявайки, че техните действия са били насочени срещу исляма. \r\n\r\n Освен това турският президент призова Нова Зеландия да промени законите си, за да гарантира, че нападателят ще бъде наказан сурово. Ердоган увери, че ако Нова Зеландия не се справи, \"по един или друг начин ние ще му потърсим отговорност\". \r\n\r\n \"Смятам тези коментари за напълно шокиращи, разбира се. Днес ще призова турския посланик, за да се срещнем и да обсъдим въпроса\", заяви премиерът Морисън пред телевизия Ей Би Си, осъждайки подобни изявления. \r\n \n\t\t\t\t\t\t", "date": "2019.03.20", "title": "Австралия отказа да приеме извинение на Ердоган заради атентата в Нова Зеландия"}
{"url": "http://www.bnews.bg/article/258553-borisov_i_tsvetanov_pregovaryat_sas_sds_za_obshto_yavyavane_na_evroizborite", "text": "\n Премиерът и лидер на ГЕРБ Бойко Борисов и заместникът му Цветан Цветанов пристигнаха рано тази сутрин в партийната централа, където започна среща с председателя на СДС Румен Христов за съвместно явяване на евроизборите. \r\n\r\n Той пристигна преди тях, придружен от Владимир Кисьов - първия преговарящ на България с ЕС. Той е очакваният човек на сините в листата на ГЕРБ, ако двете партии се споразумеят за коалиция. \r\n\r\n Срещата се случва, след като лидерът на ЕНП Жозеф Дол призова всички десни партии у нас да се обединят в общ фронт за евровота. \r\n\r\n Вчера президентът Румен Радев издаде указ, с който насрочи изборите за 26 май. \r\n\r\n (Очаквайте подробности от преговорите ГЕРБ-СДС) \r\n \n\t\t\t\t\t\t", "date": "2019.03.20", "title": "Борисов и Цветанов преговарят със СДС за общо явяване на евроизборите"}
{"url": "http://www.bnews.bg/article/258561-savetnik_na_tramp_kritikuva_britanskite_polititsi_che_se_provalyat_s_brekzit", "text": "\n Съветникът по националната сигурност на САЩ Джон Болтън обвини британския политически елит, че не успява да осъществи волята на избирателите, изразена на референдума през 2016 г., на който мнозинството гласува за напускане на Европейския съюз, съобщи Ройтерс и БТА. \r\n\r\n \"Народът на Великобритания се произнесе. Кога политическата класа ще превърне неговото изразено желание в реалност\", попита риторично съветникът на президента Доналд Тръмп пред британската телевизия \"Скай нюз\". \r\n\r\n \"Президентът Тръмп ясно заяви, че иска решение на този въпрос, което да позволи на САЩ и Великобритания да сключат търговски споразумения. Той вижда огромни възможности, ако статутът на Великобритания бъде дефиниран\", посочи Болтън. \r\n \n\t\t\t\t\t\t", "date": "2019.03.20", "title": "Съветник на Тръмп критикува британските политици, че се провалят с Брекзит"}
{"url": "http://www.bnews.bg/article/258575-filip_kirkorov_na_sad_za_4_2_miliona", "text": "\n Френският композитор Дидие Маруани, един от пионерите на електронната музика, подаде съдебен иск за 4,2 млн. долара срещу руската звезда от български произход Филип Киркоров. Това съобщи Би Би Си. Заявлението е депозирано в Таганския районен съд на Москва, като западният творец обвинява изпълнителя в плагиатство. По думите на адвоката на Маруани в песента на Филип „Жестока любов“ има съществени заимствания от творбата на френския композитор Symphonic Space Dream. \r\n\r\n „Авторските права са нарушени от Киркоров и от Олег Попков (автор на музиката „Жестока любов“), които са използвали основната, най-забележима част от песента на Маруани“, се казва в мотивите на ищеца. Западната преса припомня, че това е вторият иск на френския музикален творец срещу Киркоров. През 2016 г. Маруани, който е лидер на групата Space, подаде аналогично заявление в Московския градски съд, писа „ТелеграФ“. \r\n\r\n Тогава той реши да съди Киркоров за близо 1 млн. евро, но искът му не беше удовлетворен заради нарушаване на процедурата. Тогава руският изпълнител подаде в полицията оплакване от френския си колега за изнудване. По думите на адвоката на Киркоров Маруани заплашил певеца, че ще разпространи негативна информация за него, ако не му даде споменатата сума. \r\n\r\n Органите на реда веднага реагираха на сигнала на Филип и задържаха френския музикант и юриста му. Те останах в ареста по-малко от едно денонощие. \r\n\r\n Само преди дни името на популярния певец от български произход беше забъркано в друг скандал. Изненадващо за всички сегашният съпруг на руската естрадна звезда Алла Пугачова – хумористът Максим Галкин, беше набеден, че е поръчал убийството на Филип. \r\n \n\t\t\t\t\t\t", "date": "2019.03.20", "title": "Филип Киркоров на съд за $4,2 милиона! "}
{"url": "http://www.bnews.bg/article/258556-bivshiyat_trenyor_na_tsska_v_balgariya_e_emotsionalno_balkanski_mantalitet", "text": "\n Треньорът Нестор Ел Маестро, който до средата на февруари водеше българския ЦСКА, бе избран за №1 в Словакия за 2018 година. \r\n\r\n Роденият в Сърбия наставник изведе Спартак (Търнава) до изненадваща титла миналото лято. Ел Маестро бе начело на ЦСКА за близо 8 месеца, но някак от нищото дойде раздялата с клуба, седмица преди подновяването на първенството в България. \r\n\r\n В интервю за портала profutbal.sk, препечатано от \"Тема Спорт\", треньорът говори и за българското първенство, условията у нас и ЦСКА. \r\n\r\n \"Не съжалявам, че си тръгнах от Търнава - казва Ел Маестро. - Тук имам приятели и дори братя, живеехме заедно и се наслаждавахме на успеха. Но аз получих работа на друго място. Опитвах се и там да се наслаждавам на престоя си и да постигна добри резултати. \r\n\r\n Опитът в България не беше лош. Всеки опит е ценен в живота. Щастлив съм, че статутът ми във футболния свят не се промени, след като напуснах Търнава. Имах няоки отлични мачове в София, свършихме някаква работа. В България беше малко странно. Балканският манталитет е навсякъде. Беше много емоционално. Бях в голям клуб, с огромно напрежение, но се наслаждавах.\" \r\n\r\n Младият специалист сравнява и качеството на българската и словашката лиги в интервюто. \r\n\r\n Двата шампионата са различни. В Словакия няма толкова силен клуб като Лудогорец - казва Ел Маестро. - Що се отнася до малките отбори, в Словакия е по-трудно срещу тях. Когато по-скромен тим пристигне за гостуване на ЦСКА и Ллевски, той е загубил мача още в тунела преди да излезе на терена. В България отборите имат огромен респект към двата гранда. В Словакия това не работи. Няма значение дали излизаш срещу Земплин, Серед или Прешов, срещу всеки е трудно. В България беше по-различно, вероятно заради манталитета. \r\n\r\n Щастлив съм, че имах възможност да бъда треньор на ЦСКА. В клуба срещнах добри хора. Подписах договор през лятото и ми платиха много пари, за да съм начело. Сега ми платиха много пари, за да не водя повече отбора. Няма проблем за мен. Нямам никакви негативни спомени от София. Желая много успехи на ЦСКА.\" \r\n\r\n В края следва и въпрос за бъдещето му и дали има предложения вече да води следващия си тим. В Австрия медиите го спрягат за нов наставник на гранда Аустрия. \r\n\r\n \"Добрите треньори винаги имат разговори и оферти. Ако е на Запад от Словакия ще е по-добре. Нека видим. Нека ви изненадам.\" \r\n \n\t\t\t\t\t\t", "date": "2019.03.20", "title": "Бившият треньор на ЦСКА: В България е емоционално, балкански манталитет"}
{"url": "http://www.bnews.bg/article/258564-angliya_mozhe_da_ostane_bez_voda_do_25_godini", "text": "\n Англия може да остане без вода в рамките на 25 години, предупреди шефът на Агенцията по околна среда сър Джеймс Бевън, цитиран от в. \"Гардиън\" и БНР. \r\n\r\n Страната е заплашена от \"челюстите на смъртта\" в момента, в който търсенето на вода от увеличаващото се население ще надхвърли ресурсите в резултат на климатичните промени, каза той. \r\n\r\n Това обаче може да бъде избегнато с амбициозен план за намаляване на потреблението с една трета и на течовете водопроводната система с 50 на сто. Според Бевън изход от ситуацията е и създаването на нови големи водохранилища и на още места за обезсоляване на вода. \r\n\r\n \"Трябва да вземем спешни мерки да променим нещата, в противен случай критичната точка ще бъде достигната след около 25 години\", предупреди шефът на екоагенцията. \r\n \n\t\t\t\t\t\t", "date": "2019.03.20", "title": "Англия може да остане без вода до 25 години"}
{"url": "http://www.bnews.bg/article/258593-vlado_karamazov_hvarli_fenkite_si_v_ekstaz", "text": "\n Въпреки че вече не се изявява в хитовия медицински сериал „Откраднат живот”, Владо Карамазов продължава да приковава вниманието в другия филмов хит „Дяволското гърло”, където също играе в главната роля. Не екранните му превъплъщения обаче, са тези, които подлудяват напоследък почитателките му. \r\n\r\n За да поддържа интереса към себе си, а и защото обича да поднася изненади, Карамазов хвърли страхотно предизвикателство към най-активните си фенки. Актьорът предизвика масова истерия заради последния си статус в социалните мрежи, от който става ясно, че отправя покана за… вечеря. \r\n\r\n Карамазов ще приготви вечеря, която ще поднесе в дома на един свой фен, който успее да покрие условията на предизвикателството му. \r\n\r\n Братът на Владо Карамазов говорел вместо него! \r\n\r\n „От текста „Храните, които съм ял от дете до 40-те” може би разбрахте, че си харесвам едни определени гозби от дете и така си карам до ден-днешен. Рядко попадам или откривам сам нещо ново и вкусно. Ще си избера една салата, а човекът, който ми я предложи, ще получи награда. Наградата е нестандартна. Аз ще му поръчам вечеря – изненада, която ще пристигне на вратата му. Като открия, умирам от кеф. И сега ви, моля да ми помогнете и да ми препоръчате най-хубавата салата, която знаете, за да си я поръчам. \r\n\r\n Той няма да знае каква е, аз ще реша и ще се постарая да го изненадам”, пише звездата. И бърза да поясни нещо много важно: \r\n\r\n „Да, няма да съм сготвил аз, за което обаче трябва да сте благодарни. После, ако искате, може да споделите изненадата и да кажете дали ви е била вкусна „Вечерята на Владо Карамазов”. Побързайте, може да сте вие!”. \r\n \n\t\t\t\t\t\t", "date": "2019.03.20", "title": "Владо Карамазов хвърли фенките си в екстаз"}
{"url": "http://www.bnews.bg/article/258548-otkriha_martav_mazha_ubil_saprugata_si_v_botevgrad", "text": "\n Откриха мъртъв мъжа, убил вчера вечерта съпругата си пред семейното им жилище в Ботевград. \r\n\r\n Това потвърдиха за bTV от полицията. Основната версия е, че се е самоубил. \r\n\r\n Жертвата е 37-годишната Камелия Аярова, а извършителят – съпругът й Любомир Аяров, на 42 години. \r\n\r\n Убийството е станало на публично място и пред свидетели. \r\n\r\n Основната версия, по която работи полицията, е престъпление от ревност. Семейството има две деца, едното от които е станало свидетел на убийството. \r\n\r\n До момента на престъплението в полицията не е имало жалби за проблеми или агресия в дома им. \r\n \n\t\t\t\t\t\t", "date": "2019.03.20", "title": "Откриха мъртъв мъжа, убил съпругата си в Ботевград"}
{"url": "http://www.bnews.bg/article/258576-tragediyata_v_botevgrad_zaradi_revnost_razkriha_podrobnosti_za_ubiystvoto_i_samoubiystvoto", "text": "\n Полицията откри мъртъв мъжа, който вчера в Ботевград уби съпругата си на улицата. Убийството беше извършено посред бял ден в близост до шивашкото ателие, в което 37-годишната Камелия Минева работела. След възникнал скандал съпругът ѝ я пробол с нож, след което избягал с автомобил. \r\n  \r\nОколо 17:30 ч. вчера в полицията е подаден сигнал за жена в безпомощно състояние на ул. „Васил Левски“ в Ботевград. Пристигналият на място екип на Спешна помощ обаче само констатирал смъртта на 37-годишната Камелия Минева. Жена е била убита с три прободни удара с нож на излизане от шивашкото ателие, в което работела, съобщиха на брифинг МВР и прокуратурата. \r\n  \r\nИзвършителят на убийството е 42-годишният ѝ съпруг Любомир Аяров, а най-вероятният мотив е ревност. Впоследствие мъжът избягал с кола, а в града започна акция по издирването му. \r\n\r\n По информация на директора на МВР в София-област ст.к. Николай Спасов е установено, че мъжът притежава две законни ловни пушки, купени през 2017 г. По тази причина в акцията по издирването са били включени и барети, въпреки че по думите на Спасов всички адреси, на които може да се укрива Аяров, са били претърсени веднага. \r\n  \r\nОколо 02:00 ч. след полунощ полицията го открила мъртъв в дома му с огнестрелна рана в главата. По първоначална информация мъжът се е самоубил минути след убийството още около 18:00 ч. \r\n\r\n По информация на Спасов, вратата на семейния апартамент била заключена и първоначално вътре бил пуснат робот с камера, който открил мъжа. \r\nВ апартамента е бил открит още ножът, с който е била убита Камелия Минева. \r\n  \r\nСемейството има две деца. \r\n  \r\nНяма данни преди да са подавани сигнали за заплахи - нито от съпругата, нито от нейни роднини. Имало данни обаче, че съпругът имал намерение да подаде молба за развод. \r\n \n\t\t\t\t\t\t", "date": "2019.03.20", "title": "Трагедията в Ботевград заради ревност: Разкриха подробности за убийството и самоубийството"}
{"url": "http://www.bnews.bg/article/258566-dnes_praznuvat_nay_svetlite_imena", "text": "\n На 20 март православната църква почита паметта на Св. мъченица Фотина. \r\n\r\n Св. Фотина е същата онази самарянка, която според Евангелието говорила с Христа при Иакововия извор. По онова време самаряните живеели на север от Иудея в палестинската ивица от Средиземно море до река Йордан. Самаряните не са израилтяни, а смес между асирийски преселници и завареното от тях немногочислено израилско население. Те признавали само Моисеевото петокнижие, без останалата част от Стария Завет. Но тъй като асирийците били идолопоклонници, то и самаряните твърде много извращавали вярата. Затова била и голяма враждата им с иудеите, които се стараели ревностно да пазят чистотата на своята вяра. \r\n\r\n Имен ден празнуват: Светла, Светлозара, Светлозар. \r\n\r\n Светла е славянско име, което означава светла. \r\n\r\n Значение на буквите в името: \r\n\r\n С - желание за силна позиция и финансова сигурност, здрав разум, раздразнителност, склонност към командване, понякога капризност. \r\n\r\n В- лекота в комуникацията, възможност за бързо установяване на контакт, реално възприемане на реалността, единство с природата, творческа личност. \r\n\r\n Е - желание за себеизразяване, необходимост за взаимен обмен на идеи, тенденция да посредничи в конфликтни ситуации, прозрение, интуитивно разбиране на тайните на света, понякога – прекалена приказливост. \r\n\r\n Т - творческа личност, чувствителен характер, интуиция, стремеж към непрекъснато търсене на истината, символът на кръста напомня за преходността на живота и затова не отлагат нещата, които могат да се свършат сега. \r\n\r\n Л - рафинирано разбиране за красота, изключителни художествени и артистични способности, желание да се споделят знанията и чувствата с партньора, предупреждение за недопустимостта на бързо пропилян живот и необходимост да се намери истинската цел в живота. \r\n\r\n А - символ на началото, силата и желанието да започнеш нещо и да го осъществиш, желание за духовен и физически комфорт. \r\n  \r\n \n\t\t\t\t\t\t", "date": "2019.03.20", "title": "Днес празнуват най-светлите имена"}
{"url": "http://www.bnews.bg/article/258571-arestuvaha_kmet_na_vmro_mediite_malchat", "text": "\n Арестуваха кметът на Червен бряг  Данаил Вълов, който бе издигнат за такъв от ГОР-ВМРО. Наказателното производство е започнало по материали, изпратени от Агенцията за държавна и финансова инспекция (АДФИ) и след журналистическо разследване, излъчено на 7 май 2018г. \r\n\r\n Става въпрос за обществена поръчка по програмата „Топъл обяд“, финансирана по оперативна програма. Стойността на програмата е 229 106, 22 лв. с ДДС, уточниха от обвинението. \r\n\r\n Документи са подали три фирми, като най-ниска цена е предложила „М.-П.“ ЕАД, София. \r\n\r\n „Вместо да сключи договор със спечелилата фирма и да обезпечи безвъзмездното изхранване на социално слаби в община Червен бряг Вълов е прекратил обществената поръчка. Целта му е била да облагодетелства другите две фирми, които са печелили обществени поръчки със същия предмет през предходната година”, пише в съобщението от специализираната прокуратура. \r\n\r\n Наказателното производство е започнало по материали, изпратени от Агенцията за държавна и финансова инспекция (АДФИ) и след журналистическо разследване, излъчено на 7 май 2018г. \r\n\r\n Негласната коалиция, която коли и беси в Червен бряг е съставена от ГОР-ВМРО, БСП,ДПС и Българската пролет. \r\n \n\t\t\t\t\t\t", "date": "2019.03.20", "title": "Арестуваха кмет на ВМРО - медиите мълчат! "}
{"url": "http://www.bnews.bg/article/258602-kristiyan_vigenin_blagodarya_ne_iskam_da_sam_evrodeputat", "text": "\n Бившият външен министър и настоящ депутат от БСП Кристиан Вигенин оттегля номинацията си от червената листа за предстоящите европейски избори. \r\n\r\n Новината съобщи той във Фейсбук. Вигенин уточнява, че за решението си е уведомил лидера на партията Корнелия Нинова, то няма нищо общо с последния пленум на БСП, който издигна Елена Йончев за водач на евролистата.  \r\n\r\n В текста му се казва:  \r\n\r\n Уважаеми социалисти, \r\nСкъпи приятели, \r\n\r\n Бих искал да се обърна към вас с няколко думи по повод предстоящите избори за Европейски парламент. \r\n\r\n На първо място - с думи на благодарност към тези близо 100 общински и районни организации, които са издигнали кандидатурата ми за член на Европейския парламент. Да получа номинации от 1/3 от организациите на БСП без да съм провел нито един телефонен разговор, без да съм поискал предварително подкрепа от никого, за мен означава много. Приемам го и като оценка за работата ми досега, и като доверие в аванс. Особено ме докосна фактът, че съм получил номинации от всички организации от област Благоевград - областта, която представлявах в Народното събрание в предишния мандат. Тези номинации поставят точка на всички спекулации и показват отношението на социалистите към мен. Нека знаят, че където и да съм, могат да разчитат на моята подкрепа и съдействие. Ценя високо и факта, че получих масова подкрепа от социалистите в сегашния ми избирателен район, който представлявам за втори път - Ямбол. Много от тях изрично подчертаваха, че не трябва да разбирам номинирането ми като желание да не бъда техен народен представител, а като оценка, че БСП трябва да изпрати в Брюксел опитни и доказани представители и вярват в мен. Специална стойност за мен има и подкрепата от половината районни организации в София, затова искам да спомена с благодарност Софийската градска организация, в която членувам от 1996 г. \r\n\r\n Обръщам се и с думи на отговорност. След дни на сериозен размисъл, претегляйки различни аргументи как мога да бъда най-полезен за БСП и за България в следващите няколко години, аз взех своето решение - оставам тук! Признавам, че беше изкушаващо да се боря за място в Европарламента, който напуснах преди 6 години, за да се върна в националната политика, а сега, с натрупания опит като министър и депутат, да се опитам да постигна повече в Брюксел. Но в днешната ситуация няма място за емоции и ирационални решения. Искам да споделя с вас най-важните причини:  \r\n\r\n 1. България е изправена пред тежки предизвикателства, няма да е пресилено, ако кажа, че под въпрос е оцеляването ни като нация. Следващите 4-5 години ще бъдат решаващи дали ще успеем да променим посоката на развитие или ще се сринем. Вярвам, че опитът и знанията, които придобих през годините, ще бъдат по-ценни тук и сега - както за утвърждаването на БСП като партия на алтернативата, така и в перспектива за успешното управление на страната. \r\n\r\n 2. Европейската политика има два стълба - единият безспорно е наднационалният, който се олицетворява от пряко избрания Европейски парламент, но другият е в столиците на страните-членки. Министрите заседават в Съвета, в Европейския съвет заседават държавните и правителствените ръководители, да не пропускаме и националните парламенти, които придобиват по-съществена роля в европейските дела. БСП трябва да има силно европейско ядро в София и приемам за своя отговорност да бъда част от него. Успешна е само тази политика, която е добре координирана в #Брюксел и #София, ако европейски и национални приоритети са в синхрон - постигнахме го с \"Визия за Европа\" и \"Визия за България\", трябва да го гарантираме и в практическото им приложение. Искам да съм сигурен също, че нашите евродепутати ще имат необходимата подкрепа и ще могат да разчитат на добра комуникация и сътрудничество с националното равнище на политиката. \r\n\r\n 3. Имам своите отговорности пред избирателите. През 2005 г. Ямбол стана политически трамплин за мен, когато спечелихме 4 от 5-те мандата, а по-малко от две години по-късно напуснах, за да поведа листата на БСП в първите Евроизбори на България. През 2017 г. заедно постигнахме отново най-високия резултат за БСП в страната. Днес, обаче, не смятам за уместно отново да се запътя към Брюксел - искам да върна поне малко от това, което социалистите ми дадоха в аванс, затова не само ще се опитвам да решавам проблемите на гражданите в региона, но и няма да пожаля сили, за да си върнем позициите в местната власт в областта наесен. Искам #Болярово и #Тунджа да останат червени, а след дълго прекъсване #Ямбол, #Елхово и #Стралджа отново да бъдат управлявани от социалисти. \r\n\r\n 4. През изминалите няколко години съсредоточих много усилия в работата ми в Парламентарната асамблея на Организацията за сигурност и сътрудничество в Европа (ОССЕ) - структура, представляваща близо един милиард жители на планетата. Само преди година станах първия български представител, избиран за вицепрезидент, като от 3-годишния мандат е минала само една година. Не мисля, че е редно да бъдат изоставяни такива позиции, още повече, че #ОССЕ ще връща своето значение като организация, която осигурява диалог и допринася за мира в Европа и света. \r\n\r\n Моето решение да не участвам в изборите като кандидат в никакъв случай не означава отказ от участие в кампанията, напротив! Като зам.-председател на Националния предизборен щаб дадох своя принос за изработването на предизборната платформа, сега ще положа всички усилия БСП да спечели тези избори. ГЕРБ изгря като непреодолим фактор в българската политика на Европейските и местните избори през 2007 г., а сега, 12 години по-късно, трябва да им отнемем окончателно главната роля. \r\n\r\n За да няма спекулации, искам да уточня няколко неща: \r\n\r\n - решението ми няма връзка с последния Национален съвет, информирах председателя Корнелия Нинова за намеренията ми преди провеждането му; \r\n\r\n - подкрепям Елена Йончева като водач на листата, вярвам в нея и в общия успех; \r\n\r\n - подкрепям конкретните ангажименти към бъдещите евродепутати в предизборната платформа и съм се придържал към тях в дейността си много преди да бъдат формулирани в партийни документи: отклоних подписването на Истанбулската конвенция още като министър преди 5 години, много преди да се създаде организирана съпротива срещу нея; подкрепям рестриктивната политика по миграцията - много преди Евросъюзът да ангажира #Турция в ограничаването на миграционния поток, нашето правителство строеше ограда по границата, а аз преговарях в Анкара с моя колега по въпроса; отстоявал съм важните за България енергийни проекти - за краткото време 2013/2014 посетих всички столици по трасето на Южен поток в търсене на политическа подкрепа за проекта, но усилията не бяха продължени от следващото правителство; що се отнася до отношенията с #Русия - въпреки тежките обстоятелства през 2014 г., те не бяха поставени под въпрос в нито един момент и посещението на външния министър Лавров в София по моя покана така и не е повторено до ден днешен; \r\n\r\n - убеден съм, че #БСП ще остане част от семейството на европейските социалистически и социалдемократически партии и ще продължи да бъде фактор в него, независимо от трудните на моменти отношения; във времена на бързи промени никой няма монопол над верните решения, различията по някои въпроси са повод не за конфронтация, а за диалог; накрая единствен измерител остават изборните резултати на партиите, а те показват, че сме на прав път. \r\nБСП - такава, каквато е днес - няма от какво да се срамува. Политическата зрялост изисква личните амбиции да отстъпят пред голямата цел - заедно да променим и #България, и #Европа. \r\n \n\t\t\t\t\t\t", "date": "2019.03.20", "title": "Кристиян Вигенин: Благодаря, не искам да съм евродепутат"}
{"url": "http://www.bnews.bg/article/258550-konvoy_s_uran_beshe_napadnat_v_braziliya", "text": "\n Въоръжени нападатели стреляха по конвой, пренасящ уран към една от двете бразилски атомни електроцентрали, предаде Ройтерс, като цитира полицията и компанията, ръководеща централата. \r\n  \r\nКамионът с ядрено гориво и полицейският му ескорт са били нападнати на около 30 км от централата, на крайбрежието на щат Рио де Жанейро. Полицаите, охраняващи конвоя, са отвърнали на огъня и въоръжените нападатели избягали. \r\n  \r\nНяма пострадали или арестувани. \r\n \n\t\t\t\t\t\t", "date": "2019.03.20", "title": "Конвой с уран беше нападнат в Бразилия"}
{"url": "http://www.bnews.bg/article/258549-5_godishno_momchentse_otselya_24_chasa_v_pustinya_v_arzhentina", "text": "\n 5-годишно момченце оцеля 24 часа в пустиня в Аржентина, пише АФП. Детето било открито след едно денонощие в неизвестност и здравословното му състояние е добро. Властите в западната провинция Сан Хуан съобщиха, че повече от 1000 души са се включили в търсенето. \r\n\r\n Момченцето било намерено от бивш състезател в известното пустинно рали Дакар. То било на цели 21 километра от мястото, където го видели за последно. \r\n\r\n \"Прекарало е 24 часа в дивата природа, което не е малко\", обясни Алберто Онтиверос, който е намерил детето. По думите му в район имало пуми и други опасни животни. \r\n\r\n Пред местен вестник момченцето разказало, че пило вода от поток и яло трева. \"Беше ми студено и спах лошо, като се облегнах на един камък\", споделя 5-годишното дете. \r\n \n\t\t\t\t\t\t", "date": "2019.03.20", "title": "5-годишно момченце оцеля 24 часа в пустиня в Аржентина"}
{"url": "http://www.bnews.bg/article/258562-silno_zemetresenie_v_turtsiya", "text": "\n Земетресение с магнитуд 5,5 по Рихтер бе регистрирано днес в окръг Денизли, Югозападна Турция, съобщи турската телевизия СиЕнЕн-Тюрк, като се позовава на Дирекцията за управление при бедствия и извънредни ситуации (АФАД). \r\n\r\n Според информация на агенция Ройтерс трусът е бил с магнитуд 6,4 по Рихтер. \r\n\r\n Епицентърът на труса е бил на 232 км югоизточно от Измир, на 51 югоизточно от Денизли и на 27 км западно от Йешилова, с дълбочина от два километра под земната кора. Не се привеждат данни за пострадали или материални щети. \r\n \n\t\t\t\t\t\t", "date": "2019.03.20", "title": "Силно земетресение в Турция"}
{"url": "http://www.bnews.bg/article/258557-presushili_chasti_ot_shablenskoto_ezero_zaradi_navodnenie_v_rezidentsiyata_na_vlastta", "text": "\n Едно от защитените местообитания на редки видове птици от международно значение - Шабленското езеро и \"Шабленски езерен комплекс\", са били пресушени заради наводнение в правителствената резиденция \"Шабла\". Освен това опожарени са голяма част от тръстиковите масиви в района на Шабленското езеро. \r\n\r\n За това съобщиха от от Българското дружество за защита на птиците (БДЗП). На 9 март екип на организацията е посетил района за мониторинг на водолюбивите птици в Натура 2000 зона и установил посегателствата. Изпускането на водни маси от езерата противоречи на целта за обявяване на защитената местност, обитавана от белоока потапница, малък воден бик, червена чапла и много други. Тези видове вече са загубили гнездовите си местообитания, тъй като гнездят в тръстиковите масиви по ръба на водоема, подчертават от организацията. \r\n\r\n Ето какво още се казва в съобщението на (БДЗП): \r\n\r\n \"Драстичният спад на нивото ще повлияе негативно и на ихтиофауната в двете езера (Шабленско и Езерецко), които губят традиционните си по-плитки места за хвърляне на хайвер. Припомняме, че Шабленския езерен комплекс и разположеното в съседство Дуранкулашко езеро са включени с Рамсарската конвенция като влажни зони с международно значение. \r\n\r\n След разговор с представители на РИОСВ, БДЗП получи устна информация, че изпускането е станало чрез прокопаване на канал в пясъчните дюни с помощта на багер и че за тази дейност има официално разрешение от РИОСВ-Варна, издадено във връзка с писмо на община Шабла по повод наводнени помещения в резиденция \"Шабла\". Каналът е широк 15-20 метра, което означава, че на практика не е имало реален контрол на изтичането на езерата. Към момента този канал не е затворен и ландшафтът не приведен в първоначалното си състояние. Изтичането е преустановено по естествен път, поради изравняване на водните нива на езерата и на морето. \r\n\r\n Припомняме, че изпускането на водни маси от езерата противоречи на целта за обявяване на защитената местност и не е предвидено в плана й за управление. Изпускането на водни маси от Шабленския езерен комплекс в установените мащаби противоречи и на целите и предмета на опазване на защитената зона за птици. \r\n\r\n Втори негативен фактор е и фактът, пресушаването е съпроводено и с опожаряване на голяма част от тръстиковите масиви в района на Шабленското езеро. Мащабите на опожаряването за изключително големи - касае се за няколко стотин декара явно преднамерено опожарена влаголюбива растителност. Паленето на масивите с водна и влаголюбива растителност е забранено според заповедта за обявяване на Защитената зона. Твърде вероятно е изпускането на водни маси и последващото опожарявяне да са взаимосвързани действия, които на практика водят до унищожаване на значителна част от влажната зона. \r\n\r\n В момента е отворен канал за изтичане и на разположеното в близост Дуранкулашко езеро, но за щастие нивата на отток там са много по-слаби, поради специалното съоръжение (шлюз), изградено за тази цел\". \r\n\r\n БДЗП са изпратили официален сигнал до РИОСВ-Варна и МОСВ и очакват писмена информация по случая. \r\n\r\n Малко по-късно РИОСВ-Варна излязоха със съобщение, в което се казва, че в момента \"няма изтичане на води от защитената територия\". \r\n\r\n \"При периодичните проверки на защитената местност защитена местност \"Шабленско езеро\", охраната на северните защитени територии е констатирала, че в резултат на високите морски вълни езерото се е затворило само. Изтичането на водите от езерото към морето е продължило девет дни\", се уточнява в съобщението. \r\n \n\t\t\t\t\t\t", "date": "2019.03.20", "title": "Пресушили части от Шабленското езеро заради наводнение в резиденцията на властта"}
{"url": "http://www.bnews.bg/article/258559-uefa_pak_shte_razsledva_pszh_mishena_e_transferat_na_neymar", "text": "\n Спортният арбитражен съд (КАС) в Лозана уважи апела на ПСЖ и спря възможността УЕФА да разследва наново клуба за прегрешения в периода до юни 2017 г. \r\n\r\n Европейската централа поиска да отвори наново такива действия срещу френския клуб след разкритията, че има нарушения на Финансовия феърплей в периода от 2014-а до 2017 г. \r\n\r\n КАС обаче отсъди, че УЕФА е изпуснала сроковете за искане на ново разследване. И така, поне този проблем падна за катарския клуб, какъвто реално е парижкият отбор като собственост. \r\n\r\n Но УЕФА ще разследва ПСЖ за финансовите параметри на периода 2017-2018 г., съобщи английският \"Гардиън\". И именно там са големите проблеми, които могат да струват на клуба изваждане от евротурнирите. \r\n\r\n В този период бяха привлечени Неймар от Барселона за 222 милиона евро и Килиан Мбапе от Монако за 180 милиона евро ... като преотстъпен. Наред с трансфери за още 45 милиона евро. \r\n\r\n Не е ясно как ПСЖ може да докаже оборот и приходи, с които да се впише в параметрите на Финансовия феърплей, при такива разходи за периода. \r\n\r\n Но историята доказва, че този клуб, както и Манчестър Сити, опровергават логиката винаги, когато изглежда задължително да бъдат санкционирани за начина, по който биват финансирани. \r\n\r\n Двата клуба бяха глобени с по 49 милиона лири през 2014 г. от УЕФА, но сега и над Сити, и над ПСЖ надвисна опасността за изваждане от Европа. \r\n\r\n Централата води мащабно разследване и срещу английския шампион за Финансов феърплей в периода 2015-2018 г. \r\n \n\t\t\t\t\t\t", "date": "2019.03.20", "title": "УЕФА пак ще разследва ПСЖ, мишена е трансферът на Неймар"}
{"url": "http://www.bnews.bg/article/258554-osadiha_frenski_rapar_zaradi_skandalniya_klip_obesete_belite", "text": "\n Френският рапър Ник Конрад, спечелил си скандална слава с песен и клип към нея, пропити с насилие и озаглавени \"Обесете белите\", беше осъден в Париж на 5000 евро глоба заради подстрекаване към извършване на престъпление, предаде Франс прес, цитирана от БТА. \r\n\r\n През септември миналата година разпространението на клипа възпламени социалните мрежи и предизвика много осъдителни реакции от страна на министри и представители на политическата класа. YouTube го изтегли впоследствие \r\n\r\n Ник Конрад, самопродуциращ се цветнокож изпълнител, се явява в клипа с револвер, напъхан в устата на бял, после стреля по него и след това блъска главата му в тротоара. В даден момент в клипа бялата жертва е обесена. Текстът на парчето също е доста скандален. В него рапърът казва, че влиза в детските ясли и убива бели бебета, а после беси техните родители. Той призовава още за бичуване и избиване на белите и за проливане на кръв. \r\n\r\n В съда 35-годишният рапър каза, че ще обжалва присъдата. Той твърди, че чрез видеото е искал да разкритикува расизма, като е обърнал ролите на черните и белите. \r\n\r\n Видеото първоначално е било забелязано в мрежите от хора, близки до крайната десница. По случая две организации се бяха конституирали като граждански страни и рапърът ще трябва да им плати по 1000 евро за нанесени морални щети. \r\n \n\t\t\t\t\t\t", "date": "2019.03.20", "title": "Осъдиха френски рапър заради скандалния клип \"Обесете белите\""}
{"url": "http://www.bnews.bg/article/258558-guaido_obeshta_amnistiya_i_zapazvane_na_chinove_na_dezertirali_voenni", "text": "\n Контролираният от опозицията венецуелски парламент одобри снощи текст, който гарантира на военните, които напуснат страната на президента Николас Мадуро, че ще останат в армията и ще запазят чиновете си при евентуално ново правителство, предаде Франс прес. \r\n\r\n Това е поредният опит да се лиши Мадуро от подкрепата на армията и да бъдат убедени военните да застанат на страната на Хуан Гуаидо, председателят на парламента, който се самопровъзгласи на 23 януари за изпълняващ длъжността президент, отбелязва АФП. \r\n\r\n Освен този текст е приет и проектозакон за амнистия на военните, които напуснат страната на Мадуро. Но до момента само 700 венецуелски военни са дезертирали в Колумбия и Бразилия. Нито един от тях не е с висок ранг. \r\n\r\n Венецуела има около 365 000 военни и полицаи, припомня АФП. \r\n\r\n По-рано днес президентът на САЩ Доналд Тръмп заяви, че \"всички опции са на масата\", за да бъде принуден Мадуро да напусне. \"Това, което се случва във Венецуела, е срамно\", добави американският президент. \r\n \n\t\t\t\t\t\t", "date": "2019.03.20", "title": "Гуаидо обеща амнистия и запазване на чинове на дезертирали военни"}
{"url": "http://www.bnews.bg/article/258567-gerb_i_volya_shte_provedat_rabotna_sreshta_v_ns", "text": "\n ПГ на ГЕРБ ще проведе работна среща с ПГ на „Воля“ в Народното събрание. \r\n\r\n Срещата ще бъде от 11.30 часа. На нея ще се дискутират секторни политики от управленската програма. Обсъжданите теми ще са в областта на доходите, здравеопазването и образованието. \r\n \n\t\t\t\t\t\t", "date": "2019.03.20", "title": "ГЕРБ и \"Воля\" ще проведат работна среща в НС"}
{"url": "http://www.bnews.bg/article/258547-oshte_edin_mazh_e_zadarzhan_sled_strelbata_v_utreht", "text": "\n Холандската полиция е задържала още един мъж по подозрение, че е свързан със стрелбата в трамвай в град Утрехт. \r\n\r\n 40-годишният мъж е бил задържан вчера следобед. \r\n\r\n Ролята му в нападението се изяснява. Двама други мъже, задържани след нападението в Утрехт, са били освободени и вече не са под подозрение, съобщи още полицията. \r\n\r\n Главният заподозрян е 37-годишният Гьокмен Танъш, той остава в ареста. \r\n\r\n Междувременно прокуратурата в Холандия обяви, че разследва терористични мотиви зад атаката, след като в колата на стрелеца беше намерено писмо, което подсказва за връзка с международна терористична мрежа. \r\n\r\n При нападението загинаха трима души, а петима бяха ранени. \r\n \n\t\t\t\t\t\t", "date": "2019.03.20", "title": "Още един мъж е задържан след стрелбата в Утрехт"}
{"url": "http://www.bnews.bg/article/258555-polsha_ne_pokani_putin_na_chestvaniyata_za_vtorata_svetovna_voyna", "text": "\n Полша не покани руския президент Владимир Путин на честването по случай 80-та годишнина от началото на най-големия конфликт в историята на човечеството - Втората световна война, която избухва на 1 септември 1939 г., съобщава \"Дойче Веле\". \r\n\r\n Говорителят на полския президент Анджей Дуда - Блажей Спихалски, заяви, че поканите са били изпратени, като е взет предвид съвременният, а не историческия контекст. \r\n\r\n Руският държавен глава не е бил поканен, въпреки препоръките от полското външно министерство това да бъде направено. Такава препоръка е направил вече бившият заместник-външен министър Бартош Цихоцки, който от началото на март е полски посланик в Украйна. \r\n\r\n Говорителят на президента Анджей Дуда обаче подчерта, че консултациите с министерството на външните работи са носили неофициален характер и президентската администрация не се е обръщала за препоръки към ведомството. \r\n\r\n   \r\n \n\t\t\t\t\t\t", "date": "2019.03.20", "title": "Полша не покани Путин на честванията за Втората световна война"}
