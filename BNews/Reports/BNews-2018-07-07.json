{"url": "http://www.bnews.bg/article/244865-aktsiya_na_patna_politsiya_blokira_patya_za_yuzhnoto_chernomorie", "text": "\n Проверки на „Пътна полиция“ предизвикват огромно задръстване на южния изход от Бургас. Десетки шофьори вече са санкционирани, някои от автомобилите директно са спрени от движение. \r\n\r\n Тапата, дълга няколко километра, започва още от „Детелината“ на изхода от Бургас по пътя за Созопол. Скоростта на движение на автомобилите е едва 3-5 км/ч. \r\n\r\n Проверките са комплексни - за винетни стикери, застраховка „Гражданска отговорност“, шофиране след употреба на алкохол или наркотици. Полицейският пост е в местността „Пода“, между двете бензиностанции, пише Дарик. \r\n\r\n В района има автомобил на „Пътна помощ“, който извозва обратно до Бургас санкционираните. Преди час автовоз, натоварен с 10 коли, нарушили правилника и закона, предизвика още по-голямо задръстване.  \r\n  \r\n \n\t\t\t\t\t\t", "date": "2018.07.07", "title": "Акция на „Пътна полиция“ блокира пътя за Южното Черноморие\r\n\r\n"}
{"url": "http://www.bnews.bg/article/244862-sds_ofitsialno_ima_nov_lider", "text": "\n На най-висшия си форум СДС избра Румен Христов за председател на партията, предаде „Фокус“. Гласувалите делегати са 719. Действителните бюлетини са 691, а недействителните 28.   \r\n\r\n За Румен Христов са гласували 369 делегати, а за Антон Койчев 322.   \r\n\r\n Гласуването за нов лидер на СДС беше тайно и продължи над 2 часа.   \r\n\r\n Преброяването на гласовете на делегатите от изборните комисии също продължи над 2 часа. Резултатите за зам.-председатели на партията ще бъдат обявени по-късно на сайта на СДС.   \r\n\r\n Кой е Румен Христов? \r\n\r\n    \r\n\r\n Изборът на Румен Христов  дойде, след като на 12 май стана ясно, че Божидар Лукарски няма да се кандидатира за нов мандат като лидер на СДС. \r\n  \r\n \n\t\t\t\t\t\t", "date": "2018.07.07", "title": "СДС официално има нов лидер"}
{"url": "http://www.bnews.bg/article/244868-samo_sled_dni_po_ulitsite_na_sofiya_hibridniyat_avtobus_avarira", "text": "\n Тестовият хибриден автобус, който беше пуснат преди дни в София, аварира. Това потвърдиха от пресцентъра на Столичната община. \r\n\r\n Возилото е откарано в гараж, съобщи БГНЕС. \r\n\r\n Хибридният автобус тръгна по улиците на столицата на 3 юли. \r\n  \r\nТой се задвижва чрез електричество и дизел и по план трябваше да се включи в столичния градски транспорт за 10 дни. Чешката фирма, чието производство е автобусът, е позната на столичната администрация, тъй като в момента в града се ползват 80 техни тролейбуса. \r\n\r\n Досега са тествани общо шест електробуса. Целта на тестването е да подготви една качествена процедура, разясни кметът на града Йорданка Фандъкова. В момента тече подготовка на процедура за закупуване на 20 хибридни автобуса. \r\n \n\t\t\t\t\t\t", "date": "2018.07.07", "title": "Само след дни по улиците на София хибридният автобус аварира"}
{"url": "http://www.bnews.bg/article/244853-protest_v_zashtita_na_antichniya_grad_otkrit_na_traseto_na_magistrala_struma", "text": "\n Дали то ще остане в автентичния си вид на място или асфалта ще мине през него ще стане ясно след 20 юли, съобщава NOVA. \r\n\r\n Протест в защита на античния град, открит на трасето на магистрала „Струма”. Поредното недоволство на местните е насрочено за 13 часа пред сградата на общината, два дни след като изтече срокът, който премиерът даде на експертите да решат съдбата на разкопките. Ще бъде ли запазен античния град или магистралата ще мине през него? \r\n\r\n Съдбата на античното селище все още е неясна. Дали то ще остане в автентичния си вид на място или асфалта ще мине през него ще стане ясно след 20 юли, когато по график разкопките приключват. Тогава и културното министерство ще трябва да каже тежката си дума. Везната, обаче като че ли вече е наклонена в полза не на разкопките, а на магистралата. \r\n\r\n През пролетта античното селище, изникнало на бъдещото трасе на магистрала „Струма” край Благоевград се превърна в ябълката на раздора между местни хора, археолози и управляващи. Първите поискаха разкопките да се запазят на място в автентичния си вид, а трасето на магистралата да се измести в страни. Властта обаче контрира. Преместването на трасето щяло да забави и оскъпи проекта, пък и намереното не било чак толкова ценно. \r\n\r\n Но все пак премиерът Бойко Борисов спря строителството в района и даде двумесечен срок на експертите от Министерството на културата да  се произнесат. Два дни след изтичането на срока решение все още няма, а хората отново ще излязат на протест. \r\n\r\n „С този протест искаме да кажем, че искаме и магистралата и античния град да се запази по най-добрия начин, който е възможен и да не се противопоставя едното нещо на другото”, обясни Лазар Андреев от инициативния комитет за запазване на разкопките. \r\n\r\n За съдбата на античния град министерството на културата ще се произнесе след 20 юли, когато ще приключат и проучванията. От Пътната агенция обаче, вече имат насоки. \r\n\r\n „В този случай няма да има изместване на трасето на магистралата, а по-скоро ще се изместят тези структури, които са ценни, които имат висока експозиционна стойност в рамките на този археологически обект”, обяснява Наталия Пеева, експерт в АПИ. \r\n\r\n Ако решението на експертите от Културното министерство е в полза на магистралата, забавянето в строителството на отсечката ще бъде наваксано и то ще приключи в срок, категорични са от АПИ. \r\n \n\t\t\t\t\t\t", "date": "2018.07.07", "title": "Протест в защита на античния град, открит на трасето на магистрала \"Струма\""}
{"url": "http://www.bnews.bg/article/244854-kak_shte_badat_izvedeni_blokiranite_momcheta_v_peshterata_v_tayland", "text": "\n Основният проблем на блокираните момчета от футболен отбор и треньора им в Тайланд е липсата на сигурен начин да бъдат изведени от пещерата. Това разказа пред bTV журналистът Панчо Благоев, който живее в Тайланд. „Разбира се, децата се държат в неведение. На тях им е обяснено, че трябва да се научат да плуват”, допълни той. По думите му това е един от основните варианти, който обаче може би ще отпадне със смъртта на водолаза, който загина вчера по време на спасителната операция. \r\n„Самата пещера е дълга около 5 км, от които децата трябва да преплуват първоначално около 130 м, след това нови 400 и след това кратък отсек от маршрута, който обаче е дълбок 5 м. Затова се търсят алтернативни варианти за извеждането им”, заяви Благоев. \r\n\r\n Той допълни, че прогнозата за уикенда е за много тежки валежи. Водолазите казват, че изпомването на водата е безперспективна опция за справяне с проблема, още повече че тепърва ще започва да вали, и то много сериозно, отбеляза Благоев. \r\nЗатова вторият вариант, който се оказва най-вероятен, е да се търси комин в самата пещера над децата, по който да бъдат изведени. Експерти непрекъснато обхождат района и медии съобщават, че е намерен такъв комин, като разстоянието от върха на пещерата до децата е 100 – 200 м. До този момент от тези комини, които бяха известни, най-краткият път до децата беше 800 метра, посочи журналистът. \r\n„Много хора обвиниха треньора, че е завел момчетата по това време в пещерата. Всъщност те имат традиция, когато дойде нов член на отбора и на място в пещерата записват името на новия член. Точно в този момент започва невероятен порой, водата нахлува, те бягат от нея и навлизат на повече от 4 км навътре”, каза още той . \r\n  \r\n \n\t\t\t\t\t\t", "date": "2018.07.07", "title": "Как ще бъдат изведени блокираните момчета в пещерата в Тайланд?\r\n\r\n"}
{"url": "http://www.bnews.bg/article/244855-balgariya_shte_obuchava_kitay_kak_da_raboti_v_es", "text": "\n Специален център ще помага навлизането на китайски фирми, както и участието им в търгове и процедури в ЕС, информира NOVA. \r\n\r\n България ще създаде общ център за обучение и образование на китайския бизнес как се работи в ЕС и какви са европейските правила. Това обявиха премиерът на България Бойко Борисов и министър-председателят на Народна Република Китай Ли Къцян по време на Седмата среща на ръководителите на правителствата на страните от Централна и Източна Европа и Китай – „16+1“, информира БГНЕС. \r\n\r\n \"Този център ще помага навлизането на китайски фирми, участието им в търгове и процедури в ЕС, за да не се стига до наказателни процедури и провалени сделки\", обясни българският министър-председател. \r\n\r\n Китайският премиер каза, че държавата им има готовност да финансира изграждането на този център за глобално сътрудничество, който ще привлече повече китайци да инвестират в страните от Централна и Източна Европа. \r\n\r\n „Искам да помоля премиера Борисов да поеме водещата роля и да види как може да се създаде такъв център. Също така ще помолим наши учени и експерти да участват в такъв център. Приветстваме участието на експерти от 16-те държави. С участието на всички нашето сътрудничество ще се основава на внимателен анализ, на научни изследвания“, обясни Ли Къцян. \r\n\r\n Той обяви още, че ще бъдат намалени и митата за внос на китайския пазар и, че светът се нуждае от приобщаващо развитие, което е невъзможно само ако то не изключва другите страни. \r\n\r\n „Отварянето на пазара е съществено за развитието на Китай и затова ние ще продължим с развитието в тази посока, ще се постараем да променим функцията на правителството, за да отговаря по-добре на пазарните условия. Трябва да се придържаме към правилата на пазара, за подобряване на взаимоотношенията на двете страни. По всякакъв начин ще помагаме за възползването от възможностите и условията за растеж, които имаме. Насърчаваме по всякакъв начин глобалната свободна търговия, за да има устойчива търговия и растеж, които ще помагат за по-благодатно развитие на нашето сътрудничество. Вярвам, че сътрудничеството ни ще бъде пример за мотивация за развитието в ЕС и подобряването и развитието на взаимоотношенията между Китай и ЕС, което ще подпомогне за допълнителното развитие и в глобален мащаб“, заяви още китайският премиер. \r\n\r\n От своя страна Борисов каза, че България високо цени отношенията си с Китайската народна република. По думите му отношенията между България и Китай се основават на традиционно приятелство, взаимно уважение и желание за разширяване на сътрудничеството и за изпълването му с конкретни практически резултати. \r\n\r\n „Такива биха били изграждането на автомагистралите „Хемус“ и „Черно море“, както и рехабилитацията на жп линиите Русе-Варна – проекти, залегнали в платформата за свързаност на ЕС и Китай. Имаме надежди и очаквания за позитивно развитие по тези и други български проекти, които имат значение и за регионалната свързаност като коридорите 8, 4, 10 и вертикалните коридори с Румъния, Украйна, Унгария, Словакия и Чехия. Имаме големи възможности в това отношение“, каза Борисов. \r\n\r\n По думите му през вчерашния ден в рамките на посещението на китайския премиери Ли Къцян в страната ни са били подписани 15 споразумения, които говорят за издигането на сътрудничеството между България и Китай на ново, по-високо равнище. Добави още, че форумът „16+1“ излъчва силни сигнали на стабилност, добронамереност, сътрудничество и търсене на общи подходи и решения, които във все по-голяма степен са в унисон с изискванията на ЕС – отговорност, прозрачност, взаимна изгода и се превръща във важен положителен елемент в отношенията Европа-Китай и ЕС-Китай. \r\n\r\n Борисов подчерта, че само когато Балканите са обединени могат да бъдат достатъчно силни. Призова за сътрудничество по общи икономически, дигитални, енергийни и инфраструктурни проекти, за да може да се вдигне вътрешния си БВП, а с това да увеличим доходите на хората и с това да станем конкурентноспособни на другите държави. Борисов подчерта, че за съжаление исторически сме доста назад заради войните, които сме водили, но според него сега е моментът всички да се обединим и да работим за развитието на страните от Източна и Централна Европа.  \r\n \n\t\t\t\t\t\t", "date": "2018.07.07", "title": "България ще обучава Китай как да работи в ЕС"}
{"url": "http://www.bnews.bg/article/244856-dete_v_invalidna_kolichka_poletya", "text": "\n „На крилете на моята мечта”. Това е заглавие на есе, което написа едно 12-годишно момче от село Езерче. В него то разказва за най-съкровените си желания, а едно от тях стана реалност благодарение на директора на училището в селото, съобщава NOVA. \r\n\r\n Денят на Илкер започва както всеки друг. Преговор на новия урок, подготовка на домашните и закуска. Илкер има вродено заболяване, страда от спинална мускулна атрофия. Майка му Фатме е неотлъчно до него, а баща му Шенол работи в ресторант в Англия, за да може да издържа семейството. Успява да се връща в родината си веднъж годишно. \r\n\r\n Един ден момчето получава една задача от училище - да напише есе на тема „ На крилата на моята мечта”. Есето е част от конкурс на Центъра за приобщаващо образование. Кандидатстват 600 деца, 12 от тях са избрани за най-добрите. Сред тях е и Илкер. Който обаче не подозира, че разказвайки за мечтите си, ще сбъдне една от тях. \r\n\r\n „Моите мечти са много, но аз ще изброя само две. Едната от тях, която искам най-много е да провървя като другите и да скачам, да бягам. Втората ми мечта е да се кача на самолет и да видя света от високо”, пише Илкер. \r\n\r\n Мечтата на Илкер да полети се превръща в обща мечта на всички замесени в реализирането й. Директорът на училището се свързва с фирма, осъществяваща полети със самолет. \r\n\r\n Илкер е отличник в училище и любимец на всички. По време на концерта за завършването тази година получава куп награди. Освен грамотите и овациите на съучениците, Илкер не подозира, че вече една от мечтите му се сбъдва – да лети със самолет. \r\n\r\n „Беше много щастлив, видях го в очите му, че се е сбъднала мечтата му. Гордея се с него”,казва Фатме Сальовлу, майката на Илкер. \r\n\r\n „Почувствах се като птиците, че летя, че наистина имам крила”, разказва Илкер. \r\n\r\n „Той ни спечели сърцата с това прекрасно есе. Това е един нагледен пример за това как училището намира подадена ръка и сбъдва една детска мечта”, обяснява Камелия Илиева от Център за приобщаващо образование. \r\n\r\n За да изпълнят другата му мечта – да проходи, семейството има нужда от средства. В селото няма и физиотерапевт, който да работи с Илкер. За операцията на Илкер са нуждни 100 000 лв. Но за да мечтае не са нужни пари, има нужда само от чифт крила. \r\n \n\t\t\t\t\t\t", "date": "2018.07.07", "title": "Дете в инвалидна количка полетя"}
{"url": "http://www.bnews.bg/article/244857-nova_teoriya_za_otrovenite_s_novichok_v_eymsbari_ima_li_neshto_obshto_sas_skripal", "text": "\n Британската полиция заяви, че разследването на отравянето в югозападния град Еймсбъри, където бяха открити двама души, отровени с нервнопаралитичното вещество \"Новичок\", ще продължи с месеци, предаде Ройтерс. \"Поради уникалните предизвикателства в тази операция се очаква полицейската дейност да продължи седмици и месеци. Разследването ще се съсредоточи върху възможно най-бързото идентифициране на източника на заразяването\", се казва в изявление на полицията. \r\n\r\n Полицията има собствена теория за инцидента. Смята, че двата нови случаи на отравяне може да се дължат на контакт със замърсено шишенце или друг предмет, изхвърлен на обществено място след отравянето на бившия руски агент Скрипал и дъщеря му в Солсбъри през март. \r\n  \r\n \n\t\t\t\t\t\t", "date": "2018.07.07", "title": "Нова теория за отровените с \"Новичок\" в Еймсбъри! Има ли нещо общо със Скрипал?\r\n\r\n"}
{"url": "http://www.bnews.bg/article/244840-epizod_4_barekov_i_bayraktarov_otnovo_bez_tsenzura_gledayte_na_zhivo_tuk", "text": "\n \r\n\r\n ЕВРОДЕПУТАТЪТ НИКОЛАЙ БАРЕКОВ С ЕКСКЛУЗИВЕН КОМЕНТАР ЗА КРАЯ НА ЕВРОПРЕДСЕДАТЕЛСТВОТО И ОТЧЕТА НА БОРИСОВ В СТРАСБУРГ, ЗА ВОЙНАТА МУ СРЕЩУ ЕВРОТО И ПЛАНА \"МАКРОН\"! \r\n\r\n КАК И ЗАЩО СЕМЕЙНИЯТ БИЗНЕС НА СЕМЕЙСТВО ТОТЕВИ СЕ РАЗРАСНА ПО ВРЕМЕ НА ДВАТА КМЕТСКИ МАНДАТА НА ИВАН ТОТЕВ? \r\n\r\n НА 22-ИЯ ДЕН ОТ ГЛАДНАТА СТАЧКА НА НИКОЛАЙ КОЛЕВ-БОСИЯ ЦВЕТА КАРАЯНЧЕВА СЕ ОПИТА ДА ГО ИЗКАРА СИМУЛАНТ! \r\n\r\n ЗАЩО ТЕЗИ, КОИТО ВНЕСОХА ЗАКОНА СРЕЩУ ДРЕБНИТЕ ТЪРГОВЦИ НА ГОРИВА, ИЗВЕДНЪЖ СЕ ПРЕВЪРНАХА В ТЕХНИ ЗАЩИТНИЦИ? \r\n\r\n ПРОДЪЛЖАВАТ ЛИ МОНОПОЛОСТИТЕ И ЧАСТНИТЕ СЪДЕБНИ ИЗПЪЛНИТЕЛИ ДА МАЧКАТ БЪЛГАРСКИЯ НАРОД? \r\n\r\n ЗАЩО ХОРАТА, СТРАДАЩИ ОТ РЕДКИ ЗАБОЛЯВАНИЯ, ОСЪДИХА БЪЛГАРИЯ ЗА ДИСКРИМИНАЦИЯ? \r\n\r\n Телефон на зрителите: \r\n\r\n 02/ 914 44 33; 02/ 914 44 37 \r\n\r\n Не пропускайте: \r\n\r\n да се абонирате за канала на @B2bezcenzura в Youtube:  \r\n\r\n и да харесате и последвате страницата във Facebook: \r\n\r\n Сигнали можете да ни изпращате на e-mail: b2bezcenzura@gmail.com \r\n\r\n \r\n\r\n   \r\n \n\t\t\t\t\t\t", "date": "2018.07.07", "title": "ЕПИЗОД 4! Бареков и Байрактаров отново без цензура! (ГЛЕДАЙТЕ НА ЖИВО ТУК)!"}
{"url": "http://www.bnews.bg/article/244814-geri_nikol_okrade_klip_na_riana", "text": "\n Видеото към най-новата й песен „Над закона“, която е сред хитовете на лятото се оказа копирана почти едно към едно с клипа на Риана \"Хард\". \r\n„Не съм родена да копирам и имитирам“, обича да заявява певицата със самочувствие, с което си навлече подигравките на колеги от музикалния бранш. \r\nПръв срещу плагиатството скочи Тото от „Скандау“. Изпълнителят сподели клип към видеото на „Над закона“ и иронично написа: \r\n„Текст, музика, аранжимент, монтаж, оператор, цветови корекции, осветление, кларинет, конституция: Гери-Никол!!!“. \r\nОсвен от Риана Гери е заимствала идеи и от кадри на известния нюйоркски фотограф Кристиан Скулър ,и негова фотосесия за немския конкурс Next Topmodel от 2010 година. \r\nКолажите със сравнения от наблюдателни фенове в интернет не закъсняха и са повече от красноречиви, „Хулиганка, калпазанка“, заиграват се с текста на песента й потребители и открито я нарекоха крадла, пише „България днес“. \r\n  \r\n \n\t\t\t\t\t\t", "date": "2018.07.07", "title": "Гери-Никол окраде клип на Риана \r\n"}
{"url": "http://www.bnews.bg/article/244858-evropeyska_granichna_sluzhba_vse_poveche_migranti_pronikvat_v_es_prez_noviya_marshrut_ot_maroko_za_ispaniya", "text": "\n Все повече мигранти проникват в Европейския съюз през новия маршрут от Мароко за Испания, предупреди директорът на Европейската гранична служба „Фронтекс“ Фабриче Леджери, информира БГНЕС.  \r\n\r\n „Ако ме питате, какво предизвиква най-голям страх в момента, ще ви отговоря: Испания“, каза той в интервю за „Велт ам Зонтаг“. \r\n\r\n Само през юни броят на нелегалните преминавания на испанската граница от мигранти, идващи от Африка, е достигнал 6000. Половината от тях са мароканци, а останалите идват от Западна Африка, информира NOVA. \r\n\r\n „Ако цифрите по това направление продължат да растат толкова интензивно, както в последните месеци, тогава този маршрут ще стане ключов“, добави директорът на Франтекс. \r\n\r\n По данни на Международната организация по миграцията, през 2017 г. над 22 400 мигранти са дебаркирали на испанския бряг – почти три пъти повече, отколкото през 2016 г. \r\n\r\n Фабриче Леджери подкрепя плана за откриване в африканските държави на лагери за спасени в Средиземно море мигранти. Идеята беше разработена на срещата на върха на ЕС, състояла се в Брюксел на 28 и 29 юни.  \r\n \n\t\t\t\t\t\t", "date": "2018.07.07", "title": "Европейска гранична служба: Все повече мигранти проникват в ЕС през новия маршрут от Мароко за Испания"}
{"url": "http://www.bnews.bg/article/244859-balgariya_shte_iznasya_do_10_mln_suhi_tyutyunevi_lista_za_kitay", "text": "\n България ще изнася до 10 млн. сухи тютюневи листа за Китай годишно. Това обявиха премиерът на България Бойко Борисов и министър-председателят на Китай Ли Къцян по време на Седмата среща на ръководителите на правителствата на страните от Централна и Източна Европа и Китай „16+1“. \r\n\r\n „Сключихме спогодба за земеделската продукция. Това означава, че ще отворим по-широко вратите на нашия пазар за България, за разлика от другите страни в ЦИЕ. Ние се разбрахме България да изнася до 10 млн. сушени листа за пазара на Китай. Можем да предприемем нов тип обработка на тези тютюневи листа и това няма да наруши сегашния баланс на пазара в Китай“, увери премиерът Къцян. \r\n\r\n Бойко Борисов от своя страна коментира, че това е част от усилията на държавата да подпомогне бранша, пише БГНЕС. \r\n\r\n „Знаете колко проблеми имаме в изкупуването и дотирането на производството на тютюн и именно затова многократно сме говорили дори, ако трябва те да дадат свои сортове, които нашите райони да отглеждат и да направим така, че да има пазар на тяхната продукция. Работили сме в тази посока, за да се опитаме да намерим пазар за българските производители на листа тютюн. Затова казва премиерът Къцян, че това е политическо решение, за да се подпомогне това производство“, заяви Борисов. \r\n\r\n Къцян коментира още, че географското разстояние между страните от ЦИЕ е голямо и затова трябва да се потърси механизъм всички те да се обединят и да разглеждат единната и стабилна Европа като стабилен партньор в един многостранен свят. Той изрази надежда, че ще дойде ден, в който ще видим Европа като една обединена и процъфтяваща партньорска страна, но за да има успехи трябва да се гарантира мира. \r\n\r\n Бойко Борисов каза, че имаме редкия шанс да дадем тласък на сътрудничеството между Китай и Европа и приветства думите на своя колега Ли Къцян, че той и неговата държава са за силна и единна Европа, за спазване за правилата, законите и европейските практики. Според него това опровергава критиките, че форматът разделя Европа, но и дава гаранции, че европейските страни могат да използват потенциала и възможностите, които дава Китай по отношение на туризма, бизнеса, технологиите и т.н. По думите му Китай се утвърждава като един истински и равностоен партньор, и то във времена на търговски войни. \r\n\r\n Борисов обясни, че след посещението си в България китайският премиер ще се срещне и с канцлера на Германия Ангела Меркел и увери, че всичко, което правим е открито и правилата, които има ЕС ще бъдат спазвани. \r\n\r\n По време на форума бяха подписани и 7 споразумения с различни страни. Две от тях бяха сключени с нашата страна. Министърът на земеделието, храните и горите Румен Порожанов сложи подписа си под съвместна декларация за насърчаване на сътрудничеството между Китай и страните от ЦИЕ в областта на логистиката на електронната търговия. Председателят на УС и главен изпълнителен директор на Българската банка за развитие Николай Димитров подписа Програма за съвместни действия 2018-2020 на Междубанковата асоциация на Китай и страните от ЦИЕ. \r\n\r\n Следващата среща на форума „16+1“ ще се проведе през 2019 г. в Хърватия, пише NOVA. \r\n \n\t\t\t\t\t\t", "date": "2018.07.07", "title": "България ще изнася до 10 млн. сухи тютюневи листа за Китай"}
{"url": "http://www.bnews.bg/article/244844-bsp_startira_protsedurata_za_izdavane_na_litsenz_za_televiziya", "text": "\n БСП подаде документи за регистрация на дружество, което ще се казва БЪЛГАРСКА СВОБОДНА МЕДИЯ. В рамките на месец дружеството трябва да направи втората стъпка и да подаде необходимите документи за получаване на лиценз от СЕМ за собствен телевизионен канал. \r\n\r\n Управител на дружеството е българският  журналист, политик и общественик Любомир Коларов. Той е бил главен редактор в БНТ, награждаван нееднократно за журналистическата си дейност и обществена ангажираност. Кавалер на ордена „Кирил и Методий“. \r\n\r\n Процедурата по регистрация стартира, съгласно решение на НС на БСП от 10.06.2018 година, което възложи документите да бъдат подадени през настоящия месец юли, информира NOVA. \r\n \n\t\t\t\t\t\t", "date": "2018.07.07", "title": "БСП стартира процедурата за издаване на лиценз за телевизия"}
{"url": "http://www.bnews.bg/article/244845-vyatar_dazhd_i_gramotevitsi_ot_dnes", "text": "\n Днес още преди обяд над Западна България, а след обяд и над Централна ще се развива мощна купесто-дъждовна облачност. На много места ще има краткотрайни валежи, придружени с гръмотевици и времеменни усилвания на вятъра. Има условия за градушки. \r\n\r\n Това става ясно от сайта на Националния институт по метеорология и хидрология при БАН. \r\n\r\n В Рило-Родопската област и на места в Предбалкана явленията ще са интензивни, валежите - значителни. Над източните райони ще бъде предимно слънчево. Максималните температури ще са между 27° и 32°, в западните райони - малко по-ниски. \r\n\r\n Над планините ще се развива мощна купесто-дъждовна облачност. На много места ще има краткотрайни, временно интензивни валежи и гръмотевични бури. Максималната температура на височина 1200 метра ще е около 20°, на 2000 метра - около 13°. \r\n\r\n Над Черноморието ще бъде предимно слънчево. Ще духа бриз. Максималните температури ще са 27°-28°. Температурата на морската вода е 24°-25°. Вълнението на морето ще бъде 1-2 бала. \r\n\r\n В 12 области в страната е обявен жълт код за обилни валежи и гръмотевични бури. \r\n\r\n Областите, за които важи жълтата степен са: Смолян, Благоевград, Пазарджик, Пловдив, Ловеч, София-област, София-град, Перник, Кюстендил, Видин, Монтана и Враца. \r\n \n\t\t\t\t\t\t", "date": "2018.07.07", "title": "Вятър, дъжд и гръмотевици от днес"}
{"url": "http://www.bnews.bg/article/244846-kola_bomba_ubi_nay_malko_18_dushi_v_siriya", "text": "\n Най-малко 18 души бяха убити при експлозията на кола бомба пред сграда на бунтовническите Сирийски демократични сили в Източна Сирия, предадоха Франс прес и ДПА. \r\n\r\n Сред убитите има един местен ръководител и десет бойци на бунтовниците, както и седем цивилни, в това число три деца. \r\n\r\n Атентатът е станал в източното село Басира в провинция Дейр аз Зур. \r\n\r\n Според кюрдски източници нападението е дело на \"Ислямска държава\". Групировката вече не контролира никой град в Сирия, но няколко хиляди нейни бойци все още присъстват в по-малки населени места. \r\n\r\n (БТА) \r\n \n\t\t\t\t\t\t", "date": "2018.07.07", "title": "Кола бомба уби най-малко 18 души в Сирия"}
{"url": "http://www.bnews.bg/article/244847-barekov_za_predstavyaneto_na_premiera_v_strasburg_otsenkata_na_borisov_za_evropredsedatelstvoto_shteshe_da_e_nad_5_ako_ne_beshe_kandidastvaneto_za_evroto_video", "text": "\n \r\n\r\n Представянето на резултатите от Българското председателство на Съвета на ЕС пред членовете на Европейския парламент премина стройно, Борисов  беше си подготвил добре домашното, нямаше импровизации. Това заяви евродепутатът Николай Бареков, който се включи на живо в четвъртия епизод на предаването „Бареков и Байрактаров без цензура”.  \r\n\r\n Като пикантен момент от отчета на Борисов  Бареков отбеляза нахлуването на група евродепутати, подкрепящи стачката на преводачите,  в една от стаите, в която се е осъществявал такъв . „Изключиха техниката и блокираха работата на парламента в Страсбург за 45 минути ”, разкри евродепутатът. \r\n\r\n „Осъзнавайки липсата на капацитет, както в правителството, така и сред коалиционните партньори, и като цяло в самата българска бюрокрация, Борисов в Страсбург  изнесе едно политическото шоу, в центъра на което се е постави самият той”, смята Бареков. \r\n\r\n  „Не случайно премиерът акцентира върху два основни момента от европредседателството – срещата с президента на Турция Реджеп Ердоган във Варна и срещата на Върха със Западните Балкани, която се проведе в София”, подчерта той. Бареков е категоричен, че по този начин Борисов е успял да замаскира демонстрираната в този период явна липса на административен капацитет. \r\n\r\n Според него  едно европредседателство не може да бъде определено като успешно или неуспешно. „Това е медиаторски акт – държава получава правото на участие в организацията на дневния ред за шест месеца, заедно с Европейската комисия, която е истинският главнокомандващ европейските сили”, убеден е Бареков.   \r\n\r\n Големият проблем по думите на евродепутата обаче е, че Европа се управлява от 50 000 души чиновнически апарат, като важните решение се взимат от задкулисни играчи, които движат целия Съюз в една или друга посока. \r\n\r\n \r\n\r\n „С моя глас и на още 50 процента от присъстващите депутати в залата на Европейския парламент успяхме да стопираме засега амбицията на Макрон да преподчини българския транспортен бизнес и много други в Източна Европа и да се отвори пазарна ниша за големите френски и немски компании”, заяви Бареков. \r\n\r\n Той прогнозира обаче, че след около година и половина, когато Макрон си осигури повече депутати в пленарна зала, вероятно пакетът ще бъде приет. \r\n\r\n В заключение Бареков каза, че по време на това гласуване за първи път българските евродепутати са гласували в единен строй и успехът е налице.   \r\n\r\n \r\n\r\n Решението на българското правителство  България да кандидатства за прием в Еврозоната Бареков определи като „изключителна грешка”.  „При хипотетично въвеждане на еврото българският народ ще обеднее драстично”, прогнозира той. Като аргумент евродепутатът изтъкна трансформиране на заплатите по курса на еврото към лева, а именно 2 към  1, и запазване на цените на стоките такива, каквито са - с единствената разлика, че валутата ще бъде евро. \r\n\r\n Бареков категорично отрече и лансираната от представителите на патриотите теза, че влизането в Еврозоната ще гарантира свежи пари за българския бизнес. „Кредите ще бъдат отпускани основно за потребление на гражданите,  а целият бизнес ще бъде съсредоточен в ръцете на големи чужди корпорации, които с диктата на еврото ще определят правилата на българския пазар”, убедено заяви  евродепутатът и подчерта, че заедно с консерваторите ще се борят това да не се случи. \r\n\r\n Цялото интервю можете да гледате  \r\n \n\t\t\t\t\t\t", "date": "2018.07.07", "title": "Бареков за представянето на премиера в Страсбург: Оценката на Борисов за европредседателството  щеше да е над 5, ако не беше кандидастването за еврото! (ВИДЕО)"}
{"url": "http://www.bnews.bg/article/244848-izpluva_shokirashto_razkritie_za_iliya_koyto_iznasili_i_ubi_dots_neykov", "text": "\n Тираджията Илия Стоичков е споделял вицове и смешки във \"Фейсбук\" само няколко часа преди брутално да убие, изнасили и ограби доцента от Аграрния университет Стефан Нейков. Нищо не е предвещавало каква трагедия ще се разрази между 20 и 22 часа на 2 юли. През цялото време свидетел на гаврите и убийството била жената на тираджията - Иванка, заради която се разразила кървавата драма, пише \"Телеграф\". \r\n\r\n Илия Стоичков ще посрещне рождения си ден зад решетките. На 15 август той ще навърши 42 години сам в килията. Двамата с жена му Иванка имат граждански брак от 2011 година, като разликата помежду им е точно 10 години. Илия се е оженил за голямата си любов и година след сватбата Иванка му родила момченце. Съпругата обаче не работела нищо, тъй като така и не успяла да вземе магистърска степен в Аграрния университет. Завършила го през 2015 година и се опитала да учи за магистър, но прекъснала. Сега отново пожелала да завърши висше образование и според прокуратурата потърсила доц. Стефан Нейков за съдействие. По думите на зам.-окръжния прокурор Галин Гавраилов двамата се познавали от 2005 година покрай сина на убития доцент, с когото Иванка била състудентка. Самият Николай Нейков обаче отрича да се сеща коя е тази жена и казва, че е имал много състудентки в университета.  \r\n\r\n Пак според прокуратурата Нейков поискал в замяна срещу ходатайстването Иванка да си вземе по-лесно изпитите секс и пари. Това пък бе отречено напълно от близките на убития учен, според които \"той е бил много кротък и винаги е искал да помага на хората\". \r\n\r\n Като много кротък човек описват и Илия Стоичков в родното му село Триводици, община Стамболийски. \"Не сме очаквали такова нещо. Абсолютно никакви проблеми не сме имали с Илия. Той е много кротък човек. Когато разбрахме, че е арестуван, първо помислихме, че е участвал в катастрофа\", каза кметът на Триводици - Симеон Димитров. И той, и останалите хора от селото останали шокирани, когато разбрали каква е истината. \r\n  \r\n \n\t\t\t\t\t\t", "date": "2018.07.07", "title": "Изплува шокиращо разкритие за Илия, който изнасили и уби доц. Нейков\r\n\r\n"}
{"url": "http://www.bnews.bg/article/244849-oon_na_stranata_na_damask_voyuvat_teroristi", "text": "\n На страната на Дамаск воюват терористи. Това се казва в приета от Съвета на ООН по правата на човека резолюция, предават световни медии. Инициираната от ЕС резолюция за Сирия беше разкритикувана от представителите на арабската държава, Китай, Ирак и няколко други държави. \r\n\r\n Предложената от Русия поправка в документа не беше подкрепена от мнозинството гласове. \r\n\r\n Конкретно в резолюцията се подчертава, че на страната на сирийското правителство воюват терористи. Осъждат се всички нарушения на правата на човека, извършени от всички страни. Особено се акцентира на \"систематичното, повсеместно и грубо нарушаване\" на правата на човека от страна на \"сирийската власт и свързаните с нея опълченски формирования, включително чуждестранни терористи и организации, воюващи на страната на сирийската власт\". \r\n\r\n Осъжда се продължаващото използване на химически оръжия от сирийските власти, както и използването на \"глада и обсадата\" като оръжие срещу цивилното население, пише БЛИЦ. \r\n  \r\n \n\t\t\t\t\t\t", "date": "2018.07.07", "title": "ООН: На страната на Дамаск воюват терористи!\r\n\r\n"}
{"url": "http://www.bnews.bg/article/244850-pilotat_na_padnaliya_samolet_kray_plovdiv_dvigatelyat_prosto_otkaza", "text": "\n \"Някъде към 19-ия полет и отказа двигателят, и кацнах в оризището и се обърна, защото там е мокро и при допир със земята... обърна се 30-40 метра по гръб, вероятно бензина да е свършил.\" Това заяви пред БНТ Йосиф Карамфилов, пилотът на катастрофиралия селскостопански самолет. \r\n\r\n По думите на пилота двигателят внезапно отказал, съобщава БЛИЦ. \r\n\r\n Спасителен екип от пловдивската пожарна е помогнал на 67-годишния пилот. По най-бързия начин мъжът е бил транспортиран в болницата в Пазарджик за обстоен медицински преглед. Предстои да се установи кога машината е минала технически преглед. Според разследващите от транспортното министерство пилотът има голям професионален опит. Вече са разпитани няколко очевидци. Точната причина за произшествието предстои да се изясни. \r\n  \r\n \n\t\t\t\t\t\t", "date": "2018.07.07", "title": "Пилотът на падналия самолет край Пловдив: Двигателят просто отказа\r\n\r\n"}
{"url": "http://www.bnews.bg/article/244812-tanya_boeva_zavede_mladoto_si_gadzhe_v_monako", "text": "\n Таня Боева сияе от щастие след развода с дългогодишния си съпруг, композитора Мишо Бургуджиев \r\nБлизки на певицата споделят, че след като разводът е станал факт официално, Боева го е поляла шумно. Тя дори вече успяла да вкара ново лъвче в леглото си. Певицата имала връзка с яка мачо още преди да прекрати брака си, но го криела в тайна. След като се развежда, тя все по-често е засичана с новото си гадже – значително по младо от нея. Преди няколко седмици Таня и новият й се отдадоха на романтичен романс в Монако, твърди „България днес“. \r\nВ същото време стана ясно, че и Бургуджиев се носи на крилете на любовта. Композиторът скоро бе хванат в крачка със значително по-млада от него девойка. Името й е Борислава Божкова и работи като търговски представител в голяма фирма за производство на пилета \r\n  \r\n \n\t\t\t\t\t\t", "date": "2018.07.07", "title": "Таня Боева заведе младото си гадже в Монако"}
{"url": "http://www.bnews.bg/article/244851-zhestoka_gavra_taksi_koparka_v_sofiya_vozi_sreshtu_60_leva_i_dava_kasova_belezhka_za_pitsa_i_rakiya", "text": "\n Да платиш 30 евро за такси и да получиш касова бележка за пица, кола и ракия. На това се натъкна екип на NOVA след сигнали за нарушения от таксиметрови шофьори. \r\n\r\n По данни на Изпълнителна агенция \"Автомобилна администрация\" тази година нарушенията на таксиметровите шофьори са скочили двойно в сравнение с миналата.   \r\n\r\n От началото на годината агенцията, съвместно с МВР и \"Икономическа полиция\" е извършила специализирани проверки на Летище София. Констатирани са над 3600 нарушения и са съставени актове на стойност над 75 000 лв. \r\n\r\n „Няма лимит на нарушенията, но има нарушения, които предвиждат отнемането на разрешителното на лекия таксиметров автомобил, включително ако няма съответните документи, самият автомобил се спира от движение за 6 месеца. При повторно нарушение - за 1 година”, обясни Дамян Войновски от Изпълнителната агенция „Автомобилна администрация” в \"Събуди се\". \r\n\r\n Ако обаче таксиметровият шофьор запази своето разрешително, то той може да продължи да практикува, използвайки друг автомобил. \r\n\r\n По данни на изпълнителна агенция „Автомобилна администрация”  нарушенията до средата на 2018 г. са 530 и са наложени глоби за над 150 000 лв., с което се отчита увеличение в сравнение с 2017 г. \r\n\r\n По закон всеки таксиметров шофьор трябва да разполага с документи за него и за автомобила, че може да извършва тази дейност. При липса на някой от тези документи или установяване на нелоялна търговска практика, глобата може да достигне до 50 000 лв. За нарушители следят както изпълнителна агенция „Автомобилна администрация”, така и Комисия за защита на потребителите. А съветът на контролните органи е винаги да избираме лицензирани фирми и автомобили и да следим за спазване на регламента. \r\nИзточник: БЛИЦ \r\n \n\t\t\t\t\t\t", "date": "2018.07.07", "title": "Жестока гавра! Такси-копърка в София вози срещу 60 лева и дава касова бележка за... пица и ракия!\r\n\r\n"}
{"url": "http://www.bnews.bg/article/244841-kak_mozhem_da_razpoznaem_dali_v_lekarstvata_ima_valsartan", "text": "\n Как е обозначен той върху опаковките на продуктите, обяснява магистър-фармацевт \r\n\r\n „Съставката валсартан е възможно да попадне в организма ни благодарение на голяма част от продуктите, които консумираме. Основно те са продукти, които се обработват, за да се повиши тяхната трайност като обработени меса, риби, съдържа се дори в някои сирена и алкохолни напитки. Важно е да се отбележи, че валсартанът е разрешен за използване от Агенцията по храните, и може да се разпознае като натриев нитрит върху опаковките на продуктите”. Това обясни в студиото на „Събуди се” магистър-фармацевтът Стефан Минков. \r\n\r\n Изказването му идва по повод блокирането на продажбата на медикаменти, които съдържат валсартан, инициирано в петък от Изпълнителната агенция по лекарствата. \r\n\r\n Партидите са блокирани заради наличие на вероятно канцерогенни примеси в активното вещество. Тази съставка се съдържа в лекарства за високо кръвно, сърдечна недостатъчност и терапия след инфаркт. Ограничението важи за целия Европейски съюз. \r\n\r\n „Има поне три компании, които произвеждат продукти с абсолютно същия състав, и чиито продукти не са в списъка с блокираните продукти на Изпълнителната агенция по лекарствата”, каза още магистър-фармацевтът Стефан Минков. Той поясни, че смяната на лекарствата няма да оскъпи терапията на хората, които използват блокираните лекарства. \r\n\r\n „Добре е да се знае, че в съобщението, което посочва Изпълнителната агенция по лекарствата, се казва, че тази допълнителна съставка валсартан има потенциално канцерогенен ефект”, обясни още магистър-фармацевтът Стефан Минков. \r\n\r\n По думите му тези заключения се извеждат на база лабораторни изследвания с гризачи, пише NOVA. \r\n\r\n   \r\n \n\t\t\t\t\t\t", "date": "2018.07.07", "title": "Как можем да разпознаем дали в лекарствата има валсартан?"}
{"url": "http://www.bnews.bg/article/244842-vzriviha_i_obraha_bankomat_v_plovdiv", "text": "\n Взривен е банкомат в Пловдив, предаде bTV. \r\n\r\n Устройството, разбито тази нощ, се намира до пазара в „Тракия” до хлебозавода. \r\n\r\n Разследващи установят сумата, която е взета. Преглеждат се близки охранителни камери. \r\n\r\n ОЧАКВАЙТЕ ПОДРОБНОСТИ! \r\n  \r\n \n\t\t\t\t\t\t", "date": "2018.07.07", "title": "Взривиха и обраха банкомат в Пловдив "}
{"url": "http://www.bnews.bg/article/244820-darina_pavlova_v_uzhas_ot_ubiytsata_koyato_zakla_sestrata_na_iliya_pavlov", "text": "\n Дарина Павлова е изправена на нокти, след като разбра, че рускинята, която преди 8 години закла сестрата на Илия Павлов и сина й, е поискала от съда да й бъде променена мярката за неотклонение. \r\nРускинята Наталия Лешченко-Уилсън, която през 2010 година получи две доживотни присъди, имала надежда, че ще я помилват.   В момента адвокатът й, също руснак, се борел за това и вече е внесъл молбата във Върховния съд в САЩ. Дарина веднага била информирана за действията на Лешченко и макар да няма пряка опасност за живота й, все пак увеличила мерките за сигурност.  \r\nПредвид факта, че зълва й Славка и синът й Пол бяха открити с прерязани гърла и над 50 прободни рани в дома си в САЩ, Дарина изтръпвала, че убийцата може да излезе на свобода. Затова и наскоро увеличила охраната си и вече се придвижва с трима гарда. До скоро тя се движеше само с един охранител, предават от Ретро.  \r\n  \r\n \n\t\t\t\t\t\t", "date": "2018.07.07", "title": "Дарина Павлова в ужас от убийцата, която закла сестрата на Илия Павлов "}
{"url": "http://www.bnews.bg/article/244843-velikobritaniya_predlaga_zona_za_svobodna_targoviya_s_es_sled_brekzita", "text": "\n Британският премиер Тереза Мей обяви, че правителството е постигнало обща позиция за създаване на зона за свободна търговия между Великобритания и ЕС след Брекзита, предадоха Ройтерс и ТАСС. \r\n\"Кабинетът договори общата ни позиция за бъдещето на преговорите ни с ЕС. Предложението ни е за създаване на зона за свободна търговия между Великобритания и ЕС с набор от общи правила за промишлените стоки и селскостопанската продукция\", се казва в изявление на Мей след заседание на кабинета в Чекърс, извънградската резиденция на британските премиери на 70 км северозападно от Лондон. \r\n\r\n \"Договорихме се и за нов митнически модел, който ни дава свободата да сключваме нови търговски споразумения със страни от цял свят\", заяви Мей. \r\nСпоред в. \"Таймс\", който не цитира източници, Мей е обещала на съюзниците си в кабинета, че ще уволни външния министър Борис Джонсън, ако той се опита да подкопае преговорната позиция на правителството с ЕС, отбелязва Ройтерс. \r\n\r\n Някои британски вестници писаха, че Джонсън, който бе сред водачите на лагера за напускане на ЕС на референдума за Брекзита от 2016 г., вчера преди заседанието на кабинета се е срещнал с най-малко петима други министри, с които е обсъдил как да реагират на плана на Мей, отбелязва ДПА. \r\n\r\n В изявлението на правителството се посочва, че Великобритания ще продължи и подготовката за сценарий за Брекзит без постигнато споразумение с ЕС за бъдещо сътрудничество. \r\n\r\n Тереза Мей заяви също, че следващата седмица британското правителство ще публикува Бяла книга, в която ще бъде подробно описано как Лондон възнамерява \"да си върне контрола над своите пари, своите закони и своите граници\", отбелязва ТАСС. \r\n\r\n \r\nПреговарящият на ЕС за Брекзита Мишел Барние написа в Туитър, че с нетърпение очаква публикуването на Бялата книга и че ще направи оценка на предложенията на британското правителство, за да прецени дали те са осъществими и реалистични, пише Дарик. \r\n  \r\n \n\t\t\t\t\t\t", "date": "2018.07.07", "title": "Великобритания предлага зона за свободна търговия с ЕС след Брекзита"}
{"url": "http://www.bnews.bg/article/244852-tropichesko_bedstvie_vrahletya_sochi_pod_vapros_li_e_rusiya_harvatiya", "text": "\n Световното първенство по футбол 2018 не се размина без катаклизми. В Сочи, който днес приема четвъртфиналния сблъсък между Русия и Хърватия, бе залят от порой и за един час наваля повече дъжд, отколкото за цял месец, съобщават издания в Русия. Тропическият порой направи промени в плановете на хърватите. \r\n\r\n Видеа и снимки от руския град показват наводнени улици, блокиран транспорт, заглъзнали хора - на места до коляно, а някъде и до гърди. В един момент пътниците повече от час не можеха да напуснат спирката до стадион \"Фищ\", на който Русия ще спори с Хърватия за място на полуфиналите. \r\n\r\n Когато движението на автобусите бе възстановено, не всички можаха да бъдат извозени. На \"помощ\" са дошли такситата, чиито цени очаквано са литнали до небесата, пише \"Газета.ру\". \r\n\r\n Особено лошо е било времето в Адлер, където хърватският тим е трябвало да проведе тренировката си вчера. Наложило се отборът да отиде на резервно игрище. Все пак \"шахматистите\" успяха да проведат заниманието си в приемливи условия. Според медиите в Русия на вечерта не е имало много следи от бедствието, стоварило се върху града. \r\n\r\n Според Министерството на извънредните ситуации в страната лошото време ще се запази и днес, в деня на мача.В Адлер, където се намира стадион \"Фищ\", се очаква на някои места дъжд, придружен с гръмотевици, а скоростта на вятъра може да достигне 20 метра в секунда. \r\n\r\n Предупреждава се, че нивото на водата на малките реки и на река Кубан може рязко да се покачат. На този етап мачът Русия - Хърватия не е заплашен от провал. ФИФА няма планове да го насрочи за друга дата, твърди \"Спорт Експрес\". Според кмета на Сочи мачът не е заплашен от нищо. Но само може да се предполага в какво състояние ще бъде теренът и при какви условия ще се играе двубоят \r\n \n\t\t\t\t\t\t", "date": "2018.07.07", "title": "Тропическо бедствие връхлетя Сочи, под въпрос ли е Русия - Хърватия?"}
{"url": "http://www.bnews.bg/article/244860-na_trakiya_e_ad_ogromni_kolichestva_voda_se_izlivat_nad_autobana", "text": "\n Магистрала \"Тракия\" отново е атакувана от обилен дъжд. Над аутобана се изливат огромни количества вода. Видимостта е много лоша, а масово шофьори отбиват или намалят до критичния минимум. \r\n\r\n Всички участници в движението трябват да бъдат особено бдителни, а при възможност да отменят пътуването си.  \r\n\r\n Заради пороя към момента шосето е залято обилно с вода, която не може да се оттече, което прави опасността от аквапланинг голяма, съобщава trafficnews.bg. Припомняме, че жълт код за обилни валежи и гръмотевици е в сила за Пловдив още 11 области, включително Пазарджик и София. Очакваните сумарни количества за денонощието ще са между 15 и 35 л/кв.м, на отделни места в планинската част на областта и повече. Ще има краткотрайни, временно интензивни валежи и гръмотевични бури, възможни са и градушки, информира БЛИЦ. \r\n  \r\n \n\t\t\t\t\t\t", "date": "2018.07.07", "title": "На \"Тракия\" е ад, огромни количества вода се изливат над аутобана\r\n\r\n"}
{"url": "http://www.bnews.bg/article/244810-nikol_sas_sestra_si_na_ostrov_mikonos", "text": "\n Половинката на Григор Димитров Никол Шерцингер започна лятото с почивка на гръцкия остров Миконов. Певицата пусна снимки от плаж в курорта в личния си профил в инстаграм. \r\n\r\n Шерцингер се радва на компанията на сестра си по време на ваканцията. От снимките личи, че двете се наслаждават на времето си заедно. \r\n \n\t\t\t\t\t\t", "date": "2018.07.07", "title": "Никол със сестра си на остров Миконос"}
{"url": "http://www.bnews.bg/article/244863-vlatko_ilievski_poznat_ni_ot_evroviziya_2011_e_nameren_martav_v_kolata_si", "text": "\n Известният македонски поп и рок изпълнител Влатко Илиевски бе открит мъртъв в неговия автомобил в столицата Скопие тази нощ. Това съобщава БГНЕС. \r\n\r\n Смъртта на известния певец бе потвърдена от полицията, предава БЛИЦ. \r\n\r\n По данни в македонските медии следи от насилие по тялото на певеца не са открити. Трупът е предаден на съдебните лекари за извършване на аутопсия.  \r\n\r\n 33-годишният Илиевски, който е роден в Скопие, представи родината си на Евровизия през 2011 година в Германия с песента „Рускиня”. Музикалната си кариера започва през 2000-та година. Сред най-известните му хитове са „С теб съм най-богат на света”, „Прегърне ме”, „Скитник”, „Остави ме да умра при други”. \r\n  \r\n \n\t\t\t\t\t\t", "date": "2018.07.07", "title": "Влатко Илиевски, познат ни от \"Евровизия 2011\" е намерен мъртъв в колата си!"}
{"url": "http://www.bnews.bg/article/244861-tragediya_kray_silistra_iztrebitel_se_razbi_pilotat_zagina", "text": "\n Стар руски изтребител МиГ-21 на румънските ВВС се разби по време на демонстративен полет. Полетът бе част от ден на отворените врати в румънската авиобаза в Борча. Военновъздушната база се намира в непосредствена близост до българската граница – на 68 км по шосе от Силистра и само около 50 км по въздух. Самолетът падна в поле съвсем близо до базата, в която се бяха събрали около 3000 посетители, предаде Канал 3. \r\nПървоначалната информация бе, че пилотът на катастрофиралия изтребител се е спасил. На мястото на катастрофата веднага бе изпратен спасителен екип с хеликоптер. Първоначалните сведения бяха, че пилотът е успял да катапултира, но по-късно от румънското Министерство на отбраната обявиха, че това не е станало и той е загинал. \r\nИмето му е Флорин Ротару, на 36 години, а причината да не успее да катапултира е, че очевидно до последно се е опитвал да отклони машината достатъчно далече, за да не я забие директно в базата и събралите се хиляди хора. \r\n\r\n Предстои да се изясняват точните причини за трагедията. Военновъздушната база край Борча се намира в непосредствена близост. Това е втора авиокатастрофа само за последните два дни, пише БЛИЦ. \r\n  \r\n \n\t\t\t\t\t\t", "date": "2018.07.07", "title": "Трагедия край Силистра: Изтребител се разби! Пилотът загина\r\n\r\n"}
{"url": "http://www.bnews.bg/article/244866-pretentsii_za_ednostranno_yadreno_razorazhavane_izostriha_tona_mezhdu_phenyan_i_sasht", "text": "\n Севернокорейското външно министерство заяви днес, че преговорите с държавния секретар на САЩ Майк Помпейо предизвикват \"съжаление\" и обвини САЩ в едностранни искания за ядрено разоръжаване, предадоха АП и Ройтерс. \r\n\r\n В съобщение на севернокорейската информационна агенция КЦТА, цитиращо неназован източник от министерството, се посочва, че резултатът от преговорите с Помпейо са \"крайно обезпокоителни\" и се отправя обвинение към него, че иска пълно, подлежащо на проверка и необратимо унищожаване на ядрените оръжия. \r\n  \r\n\"Най-бързият начин\" Корейският полуостров да стане безядрена зона е постепенният подход, при който двете страни да предприемат едновременни стъпки, съобщава агенцията. Според нея \"твърдото и непоколебимо\" решение на Пхенян да изостави ядрените си оръжейни програми може да отслабне заради претенциите за едностранно ядрено разоръжаванe, пише Дарик. \r\n  \r\nПо-рано днес Майк Помпейо приключи официалното си двудневно посещение в Пхенян, където преговаря със зам.-председателя на Корейската трудова партия Ким Йон-чхол. В края на визитата си държавният секретар на САЩ изрази увереност, че страните ще успят да постигнат напредък по всички обсъждани теми. \r\n  \r\nОт Пхенян Помпейо замина за Токио, където ще има тристранна среща с министрите на външните работи на Япония и Южна Корея. \r\n \n\t\t\t\t\t\t", "date": "2018.07.07", "title": "Претенции за едностранно ядрено разоръжаване изостриха тона между Пхенян и САЩ"}
{"url": "http://www.bnews.bg/article/244864-luis_suares_frantsiya_s_nishto_ne_e_po_dobra_ot_urugvay", "text": "\n Нападателят на Уругвай Луис Суарес опита да обясни загубата на своя тим от Франция и отпадането от Световното първенство по футбол 2018. Според него ключова за изхода от мача, загубен с 0:2, е била липсата на партньора му в атака Единсон Кавани. \r\n\r\n \"Има играчи, които са много важни за отбора като Кавани, например. Не искам да омаловажавам нашата сила, но днес той ни липсваше. Но също така ние трябва да виним и себе си. Грешката на Муслера? Случват се такива неща... Веднъж на хиляда\", коментира след мача звездата на \"урусите\", цитиран от \"Чемпионат\". \r\n\r\n \"Чувствахме, че можем да стигнем далеч в турнира. Франция не е с нищо по-добра от Уругвай, но е опитен турнирен боец. Когато допуснахме гол, беше още по-трудно да създадем нещо напред. Уругвай се оказа в много трудна част от схемата на турнира - Португалия, Франция... Но тук нямаше фаворити. На Световни първенства всички са равни\", каза още Суарес. \r\n \n\t\t\t\t\t\t", "date": "2018.07.07", "title": "Луис Суарес: Франция с нищо не е по-добра от Уругвай"}
{"url": "http://www.bnews.bg/article/244825-sestrata_na_mitko_tsonev_v_yaponska_sekta_sled_opita_za_samoubiystvo", "text": "\n Теодора Цонева, която преди година се нагълта с хапчета в опит да се самоубие, е станала част от японска секта. От скоро сестрата на покойния Митко Цонев се е увлякла по източното учение юмейхо. Този вид философия няма много поддръжници у нас, а в страната на Изгряващото слънце се ползва с противоречиви мнения. \r\nЮмейхо възвеличава връщането към природата и изучаването на собствените жизнени сили. Теодора се записала при терапевт у нас, който й издал две дипломи, че може да преподава. В момента щерката на Анахид Тачева се опитвала да зариби приятелите си по учението и по този начин да изкара пари, за да се издържа.  \r\nСлед като не й провъря в \"Гласът на България\", сестрата на Митко Цонев се ориентира в съвсем различна ниша. Първо опита да преподава италиански на деца, но удари на камък.  \r\nСега се надява като терапевт да постигне по-голям успех и да води сеанси срещу скромно заплащане. От скоро Цонева се оправя сама, тъй като майка й Анахид най-сетне се отърсила от параноята, че тя отново ще посегне на живота си и се върнала в САЩ.  \r\nЕдинствените близки хора до Теодора са вдовицата на Митко Цонев Мариана и децата му Деси и Димитър, с които затопли отношенията си след скандалите за имоти, предават от Ретро.  \r\n \n\t\t\t\t\t\t", "date": "2018.07.07", "title": "Сестрата на Митко Цонев в японска секта след опита за самоубийство! "}
{"url": "http://www.bnews.bg/article/244867-avtomobil_se_razmaza_na_patya_za_slanchev_bryag", "text": "\n Лек автомобил \"Рено\" се размаза след брутален удар на пътя Бургас-Слънчев бряг, съобщава Флагман.бг, позовавайки се на очевидци. Инцидентът е станал малко преди 18:00 ч. в района на разсадника, в посока Ахелой, информира преди броени минути БЛИЦ. \r\n\r\n По непотвърдена информация шофьорът на френското возило карал с висока скорост, загубил управление и се забил в мантинелата.  \r\n\r\n Все още няма информация колко души са пътували в колата и какво е състоянието им. \r\n\r\n Bnews ще продължи да следи случая. \r\n  \r\n \n\t\t\t\t\t\t", "date": "2018.07.07", "title": "Автомобил се размаза на пътя за Слънчев бряг\r\n\r\n"}
