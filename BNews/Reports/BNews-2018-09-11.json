{"url": "http://www.bnews.bg/article/248519-eto_v_koi_sela_kray_sofiya_trafikantite_kriyat_bezhantsite", "text": "\n Трафикантите крият бежанците в две села край София. Това са Владо Тричков и Иваняне. От около месец каналджиите буквално са окупирали необитаеми вили и постройки в селата и укриват мигрантите там докато тръгнат към Западна Европа. Това разкриха пред „Телеграф“ от МВР. \r\n\r\n  „Бежанците престояват във вилите по 24 часа. Държат ги заключени докато дойдат бусове, които да ги превозят до границата със Сърбия“, споделиха разследващи. По думите им, вече плащания на ръка между мигранти и каналджии не се правят. Всичко минавало през системата Хавала.   Най-голям брой на групи бежанци откриваме в районите на вилните зони във Владо Тричков. \r\n\r\n Причината е, че повече от половината имоти там са необитаеми или с неясна собственост. Това ги прави добри скривалища“, разказват криминалисти. По думите им, от известно време се натъкват и на мигранти в районите на Ихтиман и Вакарел, както и край село Световрачене, където преди седмици беше сгащена поредната група афганистанци и сирийци. \r\n\r\n Максималното време, което бежанците стоят по вилите, е две денонощия, но това се правело в извънредни ситуации, ако транспортът към българо-сръбската граница закъснее или ги хване полицията.   „Трасетата, по които се прекарват бежанците в момента, са нацепени на няколко части. Трафикантите въведоха т.нар. точки на прекачаване, за да не се пътува рисковано по магистрали и основни пътища. \r\n\r\n Правят се обиколки по второстепенни маршрути през села и паланки. Точно при подобна операция беше хванат и полицаят от Охранителна полиция в София Владимир Стоянов“, разказаха агенти на ДАНС.   Най-големият хит при превоза на бежанците в момента е с микробуси с чужди или временни номера, обясниха агенти. По думите им, машините били вехти, повечето с десен волан и пред разпад. Причините са няколко, но основната е, че тези возила били на половин цена и не се водели официално на никой собственик. \r\n  \r\n \n\t\t\t\t\t\t", "date": "2018.09.11", "title": "Ето в кои села край София трафикантите крият бежанците!"}
{"url": "http://www.bnews.bg/article/248510-maradona_drogata_me_razspipa", "text": "\n Диего Марадона направи емоционална изповед на първата си пресконференция като треньор на втородивизионния мексикански \"Дорадос\". \r\n\r\n Той се върна към най-мрачния период от своя живот, когато се бори със зависимостта си към наркотиците. \r\n\r\n \"Бях се изгубил, разпадах се - признава Дон Диего. - Сложих край на това благодарение на моите дъщери. Искам да дам на \"Дорадос\" това, което изгубих, когато бях болен. Сега искам да виждам слънцето и да си лягам в леглото всяка вечер. Преди доста време не използвах изобщо леглото си. Дори не знаех какво е възглавница.\" \r\n \n\t\t\t\t\t\t", "date": "2018.09.11", "title": "Марадона: Дрогата ме разспипа"}
{"url": "http://www.bnews.bg/article/248518-patsientskite_organizatsii_protiv_reformite_na_kiril_ananiev_za_novi_12_leva_mesechni_osigurovki", "text": "\n Нов здравноосигурителен модел, предложен от ресорния министър Кирил Ананиев, породи противоречиви мнения в сектора. Предвижда се здравната каса да заплаща лечение до 700 лева, а разходите над тази сума да се покриват от здравни застраховки, които ще бъдат задължителни. Обсъжда се обаче дали техният размер да бъде 2 процента върху дохода или фиксирана сума от 12 лева на месечна база. Още в първите дни след представянето си новите предложения породиха недоволство сред лекари и пациенти. \r\n  \r\nИдеята е допълнителният процент да се внася при застрахователни компании, информира Дарик председателят на Центъра за защита на правата в здравеопазването д-р Стойчо Кацаров. Така, ако първият вариант, например, бъде избран, вече няма да плащаме 8 процента от осигурителния си доход за здраве, а 10 – като два ще се внасят при застрахователни компании. \"Другият вариант е да не е 2% върху дохода, а да бъде като плоския данък - всеки да плаща 12 лева месечно независимо от дохода\", посочи д-р Кацаров. \r\n  \r\nОт Лекарския съюз обаче изразиха несъгласие с новите предложения, които все още не са представени официално. Притеснението на лекарите е, че в процеса на формиране на правилата и цените вече влизат нови играчи в лицето на застрахователите, но отпадат съсловните организации. Министър Кирил Ананиев е представил идеите си освен пред лекарския, зъболекарския и фармацевтичния съюз, и пред Асоциацията на професионалистите по здравни грижи, добави председателят и Милка Василева: \"Много е рано да говорим за каквото и да било, тъй като вчера беше първа среща и министърът просто ни разказа идеите си за двата модела без сериозни цифри, без сериозен анализ\". \r\n  \r\nФармацевтите обаче откриват положителни страни в новите предложения. Председателят на Фармацевтичния съюз проф. Илко Гетов: \"Някои неща са изключително позитивни, ще успокоят системата, ще дадат възможност на пациентите наистина да са фактор в определяне на качеството на това какво се прилага като лечение\". \r\n  \r\nНе така обаче смятат пациентските организации. Според Иван Димитров, председател на Федерация „Български пациентски форум”, системата има достатъчно пари и към настоящия момент: \"Може някой непрекъснато да предлага увеличаване на нещо. Въпросът е, че ние не виждаме реално с какво ще подобри увеличаването на парите. Ние и сега имаме страшно много пари в здравеопазването, страшно много се краде, страшно много се пренасочват средства. Здравеопазването ни е най-лошото в цяла Европа. Държавните чиновници в управлението на тази държава се опитват от най-бедния народ в Европа да изискват, да имат още повече задължения, а Министерство на здравеопазването задължения няма\". \r\n  \r\nИдеите си здравният министър Кирил Ананиев разкрил и пред някои болнични асоциации. Частните болници обаче не били поканени, добави д-р Николай Болтаджиев, който ги представлява. На срещата с организациите е станало ясно също така, че министерството обмисля държавните и общинските болници да се преобразуват по модела на БДЖ. Не било уточнено обаче какво точно предвижда този модел. \r\n  \r\nПодготвяла се и друга промяна – в нормативната уредба на Националната здравноосигурителна каса, според която лекарствата за онкологични заболявания ще бъдат включени в цената на клиничната пътека. Според пациенти обаче по този начин водещи за предписването на терапията ще се окажат финансовите, а не медицинските показания. \r\n  \r\nОчаква се министърът да представи официално идеите си на кръгла маса в края на месеца. \r\n \n\t\t\t\t\t\t", "date": "2018.09.11", "title": "Пациентските организации против реформите на Кирил Ананиев за нови 12 лева месечни осигуровки!"}
{"url": "http://www.bnews.bg/article/248507-preslava_razhodi_bebeto_v_turtsiya", "text": "\n В напреднала бременност е фолк певицата Преслава, но това не я спира да пътува. Изпълнителката този път е на ваканция в Турция. Певицата си пусна снимки от хотела там и на тях се вижда, че съвсем скоро й предстои да роди. \r\nДоскоро Преслава криеше наедрялото си коремче от суеверие. И в края на бременността фолк певицата залага на черните цветове, макар феновете й да смятат, че не е качила много, пише \"България днес\". \r\nПреди години Преслава бе доста пищна и се бореше дълго време, за да отслабне. Въпреки че сега внимава какво яде, певицата си пусна шеговито стори в социалните мрежи, на което е седнала край отрупани маси с предимно сладка храна, с която в чужбина са известни. \r\n  \r\n \n\t\t\t\t\t\t", "date": "2018.09.11", "title": "Преслава разходи бебето в Турция"}
{"url": "http://www.bnews.bg/article/248508-aneliya_prasna_100_bona_za_klip", "text": "\n Топ изпълнителката Анелия се е бръкнала дълбоко в джоба за клипа на новата си песен „Просяци“. Източник на „ШОУ“ докладва, че накрая като теглила чертата, Анелия установила, че е олекнала със 100 000 лева. Няма как и да мине по-тънко, тъй като снимала в Турция с екип от 10 човека. Да, ама не платила тя цялата сума. От посолството на Турция се оказали нейни почитатели и на драго сърце финансирали проекта й. \r\n\r\n Звездата избра Кападокия като локация за снимки на видеото. За реализацията му е получила подкрепа както от посолството, така и от Министерството на културата и туризма в Анкара. За създаването на проекта съдействал лично г-н Джемал Текканат, съветник по културата и туризма към посолството на Турция у нас. \r\n\r\n Предишната си песен „Дай ми още“ също е била подкрепена от тях. Парчето се гордее с рекорден брой гледания – 22 млн. и осен това бе определена като хит на годината. „Просяци“ е на път да повтори успеха й. \r\n \n\t\t\t\t\t\t", "date": "2018.09.11", "title": "Анелия пръсна 100 бона за клип"}
{"url": "http://www.bnews.bg/article/248512-dara_prizna_s_papi_hans_se_razdelihme_predi_mesets", "text": "\n Певицата Дарина Йотова-Дара потвърди официално, че е разделена с гаджето си Папи Ханс. Двамата станаха двойка след участието си в „Черешката на тортата”, а Трендафилов дори написа песен за любимата си. Вчера той даде да се разбере, че с Дара вече няма нищо общо и тя принудена също да коментира. \r\nЗдравейте, тъй като много от вас ми писаха, сега ще обясня накратко как седят нещата между мен и @iampapihans , за да не си измисляте свои сценарии на историята ни. Връзката ни приключи преди месец, запазихме това за нас си (не е нужно всеки да знае всичко, не смятах и за адекватно да давам информация, след като много хора мислеха връзката ни за ПР стратегия). \r\nМоже да сте ни видяли някъде заедно миналата седмица, може да ни видите заедно и след излизането му от къщата. Имаме едни прекрасни приятелски взаимоотношения и това няма да се промени. \r\nНяма драма- само любов. Обичам те, стискам ти палци, успех. -Ex love \r\n \n\t\t\t\t\t\t", "date": "2018.09.11", "title": "Дара призна: С Папи Ханс се разделихме преди месец"}
{"url": "http://www.bnews.bg/article/248516-prof_dimitar_ivanov_bukvalno_razbi_na_puh_i_prah_gerb_ikonomicheskiyat_rastezh_e_baziran_na_evroinzhektsii_zashto_se_vdigat_zaplatite_na_administratsiyata", "text": "\n Предстои повишаване на цените на природния газ, от което ще последва лавинообразно повишаване на всички основни цени – транспорт, отопление, електроенергия, хранителни продукти и т.н. Това прогнозира в предаването „Лице в лице” по bTV икономистът проф. Димитър Иванов. При силно повишаване на цените се очертава свиване на потреблението, посочи той. \r\n\r\n Двигателите на икономическия растеж за последното тримесечие ще бъдат твърде слаби, отбеляза още икономистът. По думите му българската икономическа и социална есен няма да бъдат лесни. \r\n\r\n „Икономика, която представлява остров на богати сред море от бедни, няма бъдеще”, смята проф. Иванов. „Икономическият растеж е 3,4%, но той се дължи главно на евроинжекции. Това е растеж, базиран на кредитна основа, не е основан на индустрия, на земеделие или на научно-технически прогрес”, категоричен беше икономистът.   \r\n\r\n Голяма част от богатите ще си изнесат капиталите от страната. Моят призив към тях е в никакъв случай, в името на България, да не го правят, подчерта проф. Димитър Иванов. \r\n\r\n Богатите в България, особено родените през 30-годишния период на прехода, не се родиха от въздуха, а от съвокуплението им с управляващи, с правителства и с банки, посочи той. \r\n\r\n Икономистът коментира и обещанието на премиера Бойко Борисов, че ще вдигне с 10% бюджетните заплати от 1 януари следващата година. \r\n\r\n „Къде е Симеон Дянков да викне: Г-н премиер, преди да вдигнете с 10% бюджетните заплати, извършихте ли реформа в държавната администрация?”, заяви проф. Иванов. \r\n\r\n Той попита защо се вдигат заплатите „на един перфектен електорат за следващите избори, който изцяло зависи от благоразположението на управляващите към тях”. По думите му в случая се забелязват „твърде видими политически елементи на комплимент към този електорат”. \r\n\r\n Според него България се нуждае от сериозно подмладяване на държавната и местната администрация и от преформиране на структурите на министерства, агенции и други държавни органи, преди да се пристъпи към увеличаване на бюджетните заплати. \r\n \n\t\t\t\t\t\t", "date": "2018.09.11", "title": "Проф. Димитър Иванов буквално разби на пух и прах ГЕРБ: Икономическият растеж е базиран на евроинжекции, защо се вдигат заплатите на администрацията?"}
{"url": "http://www.bnews.bg/article/248517-v_sarbiya_rastat_zhertvite_i_bolnite_ot_zapadnonilska_treska", "text": "\n Жертвите на западнонилската треска в Сърбия достигнаха 29 души, а близо 300 са заразените с вируса.  \r\n\r\n Само през последната седмица са починали още четирима души, заразени с вируса, съобщава  Танюг.  \r\n\r\n По данни на Института за обществено здраве най-много случаи на заразата, която се пренася от комари, са регистрирани в Белград – 141 души. \r\n \n\t\t\t\t\t\t", "date": "2018.09.11", "title": "В Сърбия растат жертвите и болните от западнонилска треска"}
{"url": "http://www.bnews.bg/article/248511-trenyorat_na_grigor_dimitrov_zakopa_serina", "text": "\n Скандалът около женския финал на US Open и поведението на американката Серина Уилямс се разраства с пълна сила. Припомняме, че по време на мача с Наоми Осака, Серина получи наказателен гейм и буквално полудя на корта, като обвини съдията в сексизъм. \r\n\r\n Американката отказа да поеме отговорност за действията си като според нея причина за наказанието е по-различното отношение на съдията Карлос Рамос към жените и мъжете, нещо, което според нея е проблем в тениса. \r\n\r\n Отношение по случая взе и треньорът на Григор Димитров Дани Валверду. \r\n\r\n Специалистът сподели в мрежата  любопитни данни от US Open, които показват, че предупрежденията към мъжете са били 86, а към жените 22. Валверду коментира информацията с думата \"факти\", като по този начин изрази ясната си позиция, че в тениса няма сексизъм, пише БЛИЦ. \r\n \n\t\t\t\t\t\t", "date": "2018.09.11", "title": "Треньорът на Григор Димитров закопа Серина"}
{"url": "http://www.bnews.bg/article/248501-novo_za_klientite_na_olimpik_vizhte_kakvo_sledva", "text": "\n \r\nИскът за обявяване в ликвидация на „Олимпик” влиза в съдебната зала в Никозия утре. Всеки клиент на застрахователната компания ще получи писмо с разяснения за процедурата, която следва, изискванията и условията за подаване на исковете, съобщи пред БНР временният ликвидатор Павлос Накузи. \r\n\r\n Първият срок, важен за клиентите на „Олимпик”, започва да тече след обнародването на съдебното решение за обявяване на дружеството в ликвидация в Официалния вестник на Република Кипър. Възможно е на предстоящото заседание в сряда да бъдат подадени възражения срещу самата ликвидация или срещу постоянния ликвидатор, който трябва да бъде назначен от съда, а ще бъде номиниран от Гаранционния фонд на Кипър. Ако няма нови искания, съдът ще продължи с процедурата, но самото решение се очаква дни по-късно.  \r\n\r\n Потърпевшите от фалита на компанията ще имат 35 дни от деня на обнародване на решението да подадат своите искове за обезщетения или възстановяване на сумите по предсрочно прекратените застрахователни полици, като срокът може да бъде продължен от ликвидатора.  \r\n\r\n Всеки клиент на „Олимпик” в България и Кипър ще получи лично писмо, на адреса, който е предоставил в компанията, с което ще бъде уведомен какво следва да направи, посочи пред БНР временният ликвидатор Павлос Накузи. В това писмо ще бъде дадена подробна информация за процедурата, изискванията и сроковете за подаване на иска, както и формулярът, който трябва да бъде попълнен. \r\nВсички кредитори от България и Кипър ще бъдат включени в общ пул и те ще бъдат третирани равнопоставено, в прозрачна и справедлива процедура, увери Накузи. За удовлетворяване на исковете няма значение времето на тяхното подаване, изясни той. \r\nДължимите плащания ще бъдат направени в края на ликвидацията, когато е ясна цялата картина на активите на компанията и сумата от подадените искове. Според експерти се очертава дълга и нелека процедура, която може да отнеме и над 5 години. \r\n  \r\n \n\t\t\t\t\t\t", "date": "2018.09.11", "title": "Ново за клиентите на \"Олимпик\"! Вижте какво следва!"}
{"url": "http://www.bnews.bg/article/248513-angelkova_zatvori_6_plazha_na_opashkata_chakat_oshte_kandidati", "text": "\n Заради драстични нарушения концесиите на шест плажа ще бъдат прекратени, съобщи министърът на туризма Николина Ангелкова. В Бургас тя проведе работна среща с кметове на общини и отговорните институции. \r\n\r\n Сред основните нарушения са липсата на спасители и надвишаване на търговската площ, одобрена в схемите, посочи министърът на туризма Николина Ангелкова. От 1октомври започват процедурите по прекратяването на шест договора, уточни тя: \r\n\r\n \"Единият е \"Елените - 1\", \"Бяла - централен\", \"Равда\", \"Градина\" в Созопол, \"Слънчев бряг - централен\", \"Шкорпиловци\", \"Обзор - юг\"\", предаде БНР. \r\n\r\n Има и още кандидати , но очакваме до края на септември да видим дали ще са отстранили нарушенията, които сме констатирали, допълни Ангелкова. Общо до момента са наложени глоби за над 450 хил. лв. \r\n\r\n   \r\n \n\t\t\t\t\t\t", "date": "2018.09.11", "title": "Ангелкова затвори 6 плажа, на опашката чакат още кандидати"}
{"url": "http://www.bnews.bg/article/248502-sadat_ostavi_zad_reshetkite_piyaniya_nadziratel_ubil_dete", "text": "\n Пловдивският апелативен съд върна в ареста вече бившия надзирател от пазарджишкия затвор Георги Доков, който бе задържан директно в съдебната зала, след като бе произнесено решението на магистратите. \r\n\r\n Прокуратурата обжалва решението на по-долната инстанция Доков да бъде пуснат срещу парична гаранция от 10 хиляди лева. \r\n\r\n Той е обвинен за това, че на 30 август, около 20:30 часа блъсна с колата си 16-годишен велосипедист от с. Ивайло. Момчето загина. Оказа се, че Доков, който веднага бе дисциплинарно уволнен от пазарджишкия затвор, е бил пиян. Алкохолната му проба е отчела 1,58 промила. \r\n\r\n Апелативният съд в Пловдив посочи, че има опасност той отново да седне пиян зад волана и затова постанови той отново да бъде задържан. \r\n \n\t\t\t\t\t\t", "date": "2018.09.11", "title": "Съдът остави зад решетките пияния надзирател, убил дете"}
{"url": "http://www.bnews.bg/article/248503-ot_poslednite_minuti_valcho_arabadzhiev_zagubi_svobodata_si", "text": "\n Синът на Ветко и Маринела Арабаджиеви - Вълчо - да бъде върнат обратно в ареста, реши Апелативният спецсъд, отменяйки по-рано наложената му 20 000 лева гаранция. \r\n\r\n Апелативните съдии Даниела Росенова, Димчо Георгиев и Веселина Вълева нарекоха решението на първия съд за свободата на Вълчо \"незаконосъобразно и необосновано\". В него личали основни грешки от правно естество. \r\n\r\n Апелативният съд откри доказателства срещу Арабаджиев за обвинението му в пране на пари. \r\n\r\n Според прокуратурата той е държал 5,4 милиона лева в три банкови касети в трезор. \r\n\r\n Както обвинението, така и съда, прие, че за тези пари произходът е неизяснени най-вероятно са от укрити данъци на фирмата \"Виктория Груп корпорейшън\" на фамилията Арабаджиеви. \r\n\r\n \"Не е сериозно да се приеме, че Вълчо Арабаджиев не е бил запознат каква е дейността на многото на брой фирми на родителите му\", каза съдия Росенова, визирайки доказателства, че Ветко и Маринела Арабаджиеви са част от престъпна група за източване на ДДС от хазната. \r\n\r\n За магистратите делото е със сложна фактическа обстановка и за да не попречи Арабаджиев-младши за изясняването й, те прецениха, че той трябва да бъде задържан. Аргументираха се и с обществения интерес на престъплението. \r\n\r\n Задържани с Арабаджиев са и двете счетоводителки - Ромелия Кирилова и Елена Караянева. Според съда има доказателства, че те са участвали в престъпна група за укриване на данъци. И тримата бяха задържани в съдебната зала, предаде \"24 часа\". \r\n\r\n По време на заседанието стана ясно, че до дни  \r\n \n\t\t\t\t\t\t", "date": "2018.09.11", "title": "От последните минути: Вълчо Арабаджиев загуби свободата си"}
{"url": "http://www.bnews.bg/article/248495-zhoro_i_kotenceto_shte_izchervyat_puritanite_s_dreme_mi", "text": "\n Ако видеото към песента „Подводница“ на Жоро и Диона ви се е сторило скандално, то клипът на „Дреме  ми“ със сигурност ще ви изчерви. Това издават хора от екипа, които работят по новия проект на поп сензацията Жоро и скандалната рапърка kotenceto. \r\nСъс сигурност Жоро обича провокациите, след като се събира със скандалната изпълнителка, за която се говори, че може да захвърли задръжките до степен, която да накара дори Гери-Никол да изглежда като скромно момиче. \r\nЖоро разкрива, че отново работи с екипа, с който реализира и „Подводница“. \r\nМузиката и аранжимента на „Дреме ми“ са дело на Светлин Къслев, текстът е написан от  kotenceto. Гергана Паштрапанска – грим, Стоян Кунев – прически. В клипа взимат участие над 10 души, а сюжетът се пази в тайна. Снимките са продължили повече от 24 часа, сред декори построени специално за проекта. \r\nВ последната година Жоро  успя да насочи прожекторите към кариерата си на поп певец, представяйки три нови парчета, което не остана незабелязано и Жоро отнесе наградата за най-заслужилия роден изпълнител в категорията „Дебют на годината“ на годишните награди Lifestyle Awards. \r\n \n\t\t\t\t\t\t", "date": "2018.09.11", "title": "Жоро и kotenceto ще изчервят пуританите с „Дреме ми“"}
{"url": "http://www.bnews.bg/article/248504-marihuanata_ubi_bebe", "text": "\n Лекари от щата Колорадо съобщават, че са регистрирали първи в света случай на смърт вследствие на предозиране с марихуана. Случаят е описан в статия в списание Clinical Practice and Cases in Emergency Medicine, предаде БНР. \r\n\r\n 11-месечно момченце е постъпило в болница. Анализът е установил, че детето е развило миокардит, вследствие на което е направило сърдечен арест и е починало. След смъртта в кръвта му е открито високо съдържание на психоактивния компонент на канабиса - Тетрахидроканабинол. \r\n\r\n Лекарите смятат, че марихуаната е попаднала в кръвта на бебето чрез майката, която често употребявала наркотика. Бащата на момченцето също употребявал марихуана редовно. Родителите и бебето живеели по мотели.  \r\n\r\n При аутопсията и от направените хистологични проби е установено, че няма данни за съпътстващи бактериални и вирусни инфекции. \r\n\r\n Според статията, негативното влияние на канабиса върху миокарда е известно отдавна, но досега не е регистриран смъртен случай вследствие на употреба на наркотика. \r\n \n\t\t\t\t\t\t", "date": "2018.09.11", "title": "Марихуаната уби бебе!"}
{"url": "http://www.bnews.bg/article/248482-skot_istuud_vodi_kucheto_si_na_yoga_v_sofiya", "text": "\n Холивудските звезди наистина имат странни прищевки, но стане ли въпрос за домашните им любимци, нямат равни в изискванията. Така например, актьорът Скот Истууд е поискал йога за кучето си, докато е в България. Синът на легендата Клинт Истууд кацна в България вчера и веднага бе заобиколен от ловци на автографи. Актьорът е в София за снимките на филма „Преден мост”, като води със себе си и кучето си Фред. \r\nДомашният му любимец е четиригодишен бял лабрадор, а за него Истууд—младши казва, че е най-големият му приятел, с когото споделя всичките си радости и тревоги. В Америка песът се радва на специални грижи, а още с кацането в София Скот е поискал да се осигури йога курс на домашния му любимец. Изискванията му са основателни, тъй като става дума за сериозен набор от упражнения, въз основа на човешката йога. Те помагат на кучетата да поддържат добра физическа форма, пише „Телеграф”. Ден по-рано в София кацна и звездата Орландо Блум. Той също е в България с кучето си Майти, което е близнак на кучето на годеницата му Кейти Пери – Нъджет.  В София Орландо сам се грижи за любимеца си, като е поискал специални спа процедури за червения пудел, които му били осигурени.  Обикновено любимецът чака звездата на снимачната площадка, но този път кучето може и да е далеч, заради гърмежите, които могат да го депресират. \r\n \n\t\t\t\t\t\t", "date": "2018.09.11", "title": "Скот Истууд води кучето си на йога в София "}
{"url": "http://www.bnews.bg/article/248506-gerb_patrioti_i_dps_othvarliha_vetoto_na_prezidenta_za_apk", "text": "\n Парламентарната правна комисия отхвърли ветото на президента върху промените в Административнопроцесуалния кодекс. Само от БСП подкрепиха позицията на Румен Радев, че законът ограничава конституционни права. \r\n\r\n АПК, във вида, приет на второ четене от НС, бе подкрепен от депутатите на ГЕРБ, ОП и ДПС. 7 социалисти се обявиха \"против\" закона. Въздържали се нямаше. От Воля не се появиха на заседанието. \r\n\r\n От името на президента ветото му защити проф. Емилия Друмева, шеф на правния му съвет. Тя оспори промените в АПК по линия на таксите за обжалване, някои от които се вдигат до 70 пъти, подсъдността и закритите съдебни заседания. Законността не е услуга, която правовата държава предоставя на гражданите, а необходимо условие за съществуването на държавата, заяви бившият конституционен съдия. Тя укори законотворците, че с промените в АПК \"принципът става изключение, а изключението - принцип\". \r\n\r\n Защо смятате, че парламентът, след като е гласувал 4 пъти по един начин, сега трябва да си промени становището, обърна се към президентския секретар шефът на правната комисия Данаил Кирилов. \r\n\r\n От Върховния административен съд подкрепиха закона, приет от НС, и не споделят ветото. Председателят му Георги Чолаков припомни, че не за първи път се приемат такси със закон. Той припомни становището на ВАС, че таксите са принципно ниски. Чолаков припомни, че за обжалване на касационна инстанция таксата за граждани е 5 лв., а за юридически лица - 25 лв. По думите му обаче не е работа на правораздавателния орган да определя колко да се вдигнат те. Пленумът на ВАС подкрепи промените в АПК по отношение на подсъдността, не можем да споделим мотивите на президента, заяви Чолаков. Изменението бе изцяло съобразено с решение на КС. Аз считам, че ветото на президента в точка първа е неоснователно и следва да бъде отхвърлено, призова той депутатите. \r\n\r\n Голяма част от времето за техните изказвания бе иззето от НПО-та, които превзеха правната комисия и близо три часа държаха речи против приетия от НС АПК. Опитаха се дори да държат сметка кой депутат се изказал и кой - не. Сред тях особено активни бяха от зелените неправителствени организации, които се оплакаха от завишените такси, защото се отнемал достъпът до правосъдие. \r\n\r\n Не вярвам да нямате толкова средства да си платите таксата, репликира шефът на правната комисия Данаил Кирилов. Той обърна внимание, че има конфликт на интереси и трябва да се знае откъде идват парите за даден проект на неправителствена организация. От неправителствения сектор му се скараха, че репликира всеки от ораторите, които очевидно държаха да държат речи без да може някой да ги обори. БСП заплаши, че ще даде АПК на КС, защото е противоконституционен. \r\n\r\n Да не се инатим, да се възползваме от шанса, който ни даде президентът на републиката, застъпи обратното становище соцдепутатът Крум Зарков. \r\n\r\n Категорично подкрепяме ветото на президента, дали има удар срещу правата и свободите на гражданите. Таксите трябва да покриват определени разходи на администрацията, а не да водят до печалба. Трябва да се съблюдава материалната възможност на гражданите, противоконституционно е, категоричен е соцдепутатът Явор Божанков. По думите му едноинстанционните производства, закриването на заседания и увеличаването на такси водят \"стъпка по стъпка към авторитарен стил на управление\". Депутатът от ОП Християн Митев контрира, че достъп до правосъдие има и по отношение на таксите, и по отношение с оспорването пред съд, предаде Канал 3. \r\n\r\n Припомняме, че срещу промените се изказа адвокат Сава Кашъмов от програма \"Достъп до информация\". Според него промените ще „Всеки гражданин, средният и дребният бизнес ще пострадат от промените в АПК. Единствените, които могат да спечелят, са хората във властта и олигарсите, т.е. най-едрият бизнес, който би имал интерес да няма обжалвания и който иска да взима големите и апетитни парчета от обществения продукт. Това не бива да се позволява“, но то стана факт. \r\n \n\t\t\t\t\t\t", "date": "2018.09.11", "title": "ГЕРБ, патриоти и ДПС отхвърлиха ветото на президента за АПК!"}
{"url": "http://www.bnews.bg/article/248505-top_advokat_samo_vlastta_i_oligarsite_pechelyat_ot_promenite_v_apk", "text": "\n Всеки гражданин, средният и дребният бизнес ще пострадат от промените в АПК. Единствените, които могат да спечелят, са хората във властта и олигарсите, т.е. най-едрият бизнес, който би имал интерес да няма обжалвания и който иска да взима големите и апетитни парчета от обществения продукт. Това не бива да се позволява“. Това заяви в предаването „12+3“ Александър Кашъмов от Програма „Достъп до информация“ относно ветото на президента Румен Радев върху промени в АПК. \r\n\r\n „Тук става дума за достъпа до правосъдие на гражданите и на организациите. Всяко едно обжалване било на определяне на данък, размер на местни данъци и такси, на отказ дори скица да бъде издадена или удостоверение за наследници, отива в административните съдилища. Народното събрание гласува едни непосилни за голяма част от българските граждани такси за втора съдебна инстанция, което скача от 5 лева досега на 70 лева, за неправителствените организации се въвеждат още по-големи такси, които от 5 лева скачат на 370 лева за такова обжалване. Тук трябва да се има предвид, че пред административните съдилища чрез обжалването на конкретно решение или действие съществува реалната възможност да бъдат спрени злоупотреби, нарушения, дори корупция. В административните съдилища бяха спрени ключови посегателства над човешките права“. \r\n\r\n Адв. Кашъмов изказа мнение, че българските законодатели изобщо не правят анализи, преди да променят законите:  \r\n\r\n „Докладите на ВАС и на административните съдилища са напълно пренебрегнати при правенето на тези промени“.  \r\n\r\n Експертът е на мнение, че трябва да се приемат реални мерки, за да се подобри съдебната система, като се намерят истинските причини за бавното гледане на делата. \r\n\r\n „Трябва да се анализират причините, да се подкрепи съдебната система, а не да се премахва проблемът, като „ударим“ възможността на хората да влизат в съда – това решение е единствено в полза на тиранията, на автокрацията и на административния произвол“.  \r\n\r\n Според адвокат Кашъмов промяната, засягаща общините и държавните институции, които също ще трябва да внасят такси, само привидно е позитивна. Той е на мнение, че тя няма да доведе до дисциплиниращ ефект:  \r\n\r\n „Негативният ефект обаче от това, че те ще си плащат такава такса, е, че ако държавната институция спечели делото на втора инстанция, тогава тази сума ще трябва да я плати загубилият делото, т.е. жалбоподателят. Така че от джоба на българския гражданин два пъти ще излязат пари – един път ще си плати собствената такса, която се повишава толкова пъти, втори път ще плати при евентуално загубване на делото и таксата, която пак той е платил, давайки я на бюджета, но формално е излязла от институцията“.  \r\n\r\n Има и други притеснителни промени, подчерта още Александър Кашъмов. Заседанията на втора съдебна инстанция стават закрити, а много дела стават едноинстанционни, посочи той.  \r\n \n\t\t\t\t\t\t", "date": "2018.09.11", "title": "Топ адвокат: Само властта и олигарсите печелят от промените в АПК"}
{"url": "http://www.bnews.bg/article/248509-nyama_kray_skubaneto_dvoyni_i_troyni_taksi_za_zavedeniyata_s_masi_i_stolove_na_trotoarite", "text": "\n Таксите за столове и маси на тротоара в София ще бъдат върнати за преразглеждане. С изменение на Наредбата за преместваемите обекти в София се предвиждаше таксата за ресторанти с маси навън да стане двойна или тройна, като цените варират според зоната, в която попада заведението. \r\n  \r\nКметът Йорданка Фандъкова е върнала за ново обсъждане в Столичния общински съвет наредбата, за да бъде прецизирано районирането. Според Наредбата за местните данъци и такси, в София има четири зони. Първата включва централните квартали „Лозенец”, „Възраждане”, „Триадица”, „Оборище”, „Средец” и „Сердика”. За тях тротоарната такса е най-висока – 45 лева на месец. Според допълнението в наредбата обаче, тази цена скача двойно, а ако масите и столовете са върху подиум – тройно. \r\n  \r\nПроблемът е за заведенията в периферията на зоните – те също би трябвало да плащат такава такса, макар да има съществена разлика в оборота на тези заведения и тези на бул. „Витоша”, например. До съществуването на този текст се е стигнало заради лоша представителна извадка, обясни заместник-кметът по финанси Дончо Барбалов. \r\n  \r\n\"Предварителните разговори, които са водили колегите, работили по наредбата, не са включвали достатъчно представителна извадка от страна на бизнеса, който работи в града и се получава така, че не само в централната зона, където едно вдигане би било по-обосновано, но и на територията на целия град се получава значително увеличение на тротоарното право, което без предварителни разговори и подготовка не е хубаво да се прави. Затова кметът връща наредбата за ново обсъждане\", посочи Барбалов. \r\n  \r\nЕдиният вариант е да се изменят текстовете по наредбата, а другият е сегашният текст да бъде препотвърден, допълни Барбалов, макар повечето общински съветници от всички политически групи да са съгласни, че е нужна поправка. \r\n  \r\nЗаместник-председателят на Общинския съвет Николай Стойнев обясни, че предстои по-детайлно обсъждане с бранша относно районите и таксите: \"При предстоящото му разглеждане в Общински съвет ще отменим тази преходна разпоредба, за да можем да проведем обсъждане заедно с представителите на бранша и да мине по реда като промяна в наредбата\". \r\n  \r\nЗасега таксите за маси навън в останалите райони на София без изменението варират между 32 и 38 лева на месец. 32 лева е за кварталите „Нови Искър”, „Връбница”, „Кремиковци”, „Панчарево” и „Банкя”, съобщи Дарик. \r\n \n\t\t\t\t\t\t", "date": "2018.09.11", "title": "Няма край скубането: Двойни и тройни такси за заведенията с маси и столове на тротоарите!"}
{"url": "http://www.bnews.bg/article/248499-top_10_na_nay_dobre_oblechenite_balgarki", "text": "\n Българските звезди демонстрират различни вкусове спрямо облеклото си, а някои страдат от тотална липса на нюх за стил. Избраха 10-те модни икони – жени в България, които умеят да съчетават различни тоалети в един аутфит, а с класацията определено и вие ще се съгласите. Ето как в-к „Шоу“ подреди най-стилните дами. \r\n\r\n Най-стилната българка е Галена. Топ звездата винаги се е отличавала с оригинален подход, както в музикално, така и във визуално отношение. Неслучайно тя е носител на многобройни награди, свързани с модните й превъплъщения. Нейни колеги от музикалния бранш признават, че тя винаги е успявала да бъде предвестник на новите тенденции и трендове у нас, а стилът й определено е ярък и запомнящ се. Тя е рекламно лице на италианска и американска модна линия. А Филип Плейн повери на нея да изпее песен за него и работата му, а във видеото й даде да се снима с последната му колекция за сезона. Галена има и модна линия, по чиито дрехи работи със стилиста си Добромир Киряков и дизайнера Борче Ристовски. \r\n\r\n Мая Манолова е на втора позиция. Ето какво пише на официалната й страница в мрежата: „Нейна слабост са модата и дрехите. Обича да е стилна, със скъпи дрехи и обувки. Стандартът й не се е променил откакто работи в парламента – най-често избира българското качество“. Саката са й на пиедестал и много държи на тях. \r\n\r\n Веднага след нея е Цветелина Янева, която също винаги се е отличавала със стил и класа. Никога не си е позволила да бъде пошла, а тоалетите й предизвикват възхищение сред нейните фенове, че дори и колежки. С помощта на стилиста си Добромир Киряков тя успява винаги да бъде сред най-класните в бранша. Гардеробът й е пълен с марки на световни дизайнери. \r\n\r\n Юлияна Дончева е една от най-стилните жени в България и за нея годините наистина са просто цифра. От дълги лета тя буди възхищение и безупречен вкус. „Предпочитам панталон с по-спортно или официално сако, тъй като се чувствам по-свободна. Полите и роклите също имат своя чар и предимства, но ме лишават от усещането за повече свобода при движение“, изтъква тя. \r\n\r\n Мария Илиева е на пето място. Тя избира комфорта на лежерните, стрийт облекла, а от друга – внася класа и елегантност във визията си с красиви рокли, които обича да съчетава с обувки на висок ток. Ако й хареса дадена дреха, Мария не държи да е маркова. Женствените кройки с гол гръб или дълбоко деколте изключително много й отиват. \r\n\r\n Веднага след нея е Лили Иванова. Нейният стил винаги е бил строго официален със смели елементи на фриволност, но в рамките на допустимото. Лили е избирана за „Модна икона на годината“. Любимият й цвят спрямо обличането е черният. \r\n\r\n Наталия Гуркова е редовно лице в качеството си на гост, жури или експерт на модни и светски събития. Мис България 1998 никога не е изневерявала на стила си и винаги прави впечатление с безупречния си външен вид и добре подбран до най-малките детайли стайлинг. Дългите рокли са нейна запазена марка, особено на вечерни коктейли и светски събития. \r\n\r\n Николета Лозанова е друга модна икона, позната доста добре на всички с вкуса си. Ни Ло се облича по последен писък на модата, а понякога самата тя задава каква да бъде модата. Любител е на световни марки, като преимущество има дизайнерът Филип Плейн. \r\n\r\n В гардероба на Алисия присъстват много скъпи дрехи на световни дизайнери. „Като всяка жена обичам да се грижа за външния си вид, да се обличам и да изглеждам добре. Но не водя отчет колко точно са ми роклите, защото никога не съм парадирала с броя на дрехите, обувките и чантите си, нито с марките им. Споменавала съм ги само когато е ставало на въпрос за реклама“, споделя певицата. \r\n\r\n Диана Любенова също има в колекцията си награда за „Модна икона на годината“. Гардеробът й винаги е впечатлявал с изисканост и стил. Не случайно прожекторите се насочват към нея по време на всяко светско събитие, игнорирайки останалите популярни персони. \r\n \n\t\t\t\t\t\t", "date": "2018.09.11", "title": "Топ 10 на най-добре облечените българки "}
{"url": "http://www.bnews.bg/article/248497-savet_na_patriotite_obyavi_podkrepyame_volen_siderov", "text": "\n Политическият съвет на \"Обединени патриоти\" подкрепя дейността на председателя и ръководството на парламентарната група на ОП, както и на представителите на коалицията – членове на Министерски съвет. \r\n\r\n Това съобщиха от пресцентъра на коалицията. Лидерите Валери Симеонов, Красимир Каракачанов и Волен Сидеров обявиха, че твърдо стоят зад кабинета и премиера Бойко Борисов. \r\n\r\n Ето какво още пише в съобщението, разпространено до средствата за масова комуникация: \r\n\r\n \"РЕШЕНИЕ На Политическия съвет на КП „Обединени патриоти – НФСБ, АТАКА и ВМРО\" Днес, 11.09.2018 г. се проведе заседание на Политическия съвет на КП „Обединени патриоти – НФСБ, АТАКА и ВМРО\". Взе се решение, че ПС одобрява и подкрепя дейността на председателя и ръководството на парламентарната група на ОП, както и на представителите на коалицията – членове на Министерски съвет. Коалиция „Обединени патриоти – НФСБ, АТАКА и ВМРО\" подкрепя управленската програма и счита, че от нейното изпълнение зависи пълния мандат на Правителството. \r\n\r\n  СЪПРЕДСЕДАТЕЛИ:   \r\n\r\n ВАЛЕРИ СИМЕОНОВ   \r\n\r\n ВОЛЕН СИДЕРОВ   \r\n\r\n КРАСИМИР КАРАКАЧАНОВ\" \r\n  \r\n \n\t\t\t\t\t\t", "date": "2018.09.11", "title": "Съвет на патриотите обяви: Подкрепяме Волен Сидеров!"}
{"url": "http://www.bnews.bg/article/248481-bivshiyat_na_poli_genova_vdiga_svatba_s_milionerska_shterka", "text": "\n Голямата любов на Поли Генова - Вернер Москов направи годеж с милионерска щерка, пише HotArena. \r\nВернер се е залюбил с младата милионерка преди около година и вече предстоящата сватба е факт, разкриват наши източници. Момичето е престъпно богато, казва се Мелани, а животът й е по-бляскав от целия Дубай. Това е оскъдната информация с която в момента разполагаме. Дали Вернер е влюбен, или е сключил брак по сметка, никой не може да каже, поне засега. \r\nНовината за годежа дълбоко наранила Поли. Двамата имаха бурна любов, но изненадващо за всички, когато Поли бе в изолация в Къщата на „ Музикална академия\", Вернер се изнесе от дома й, при това изнесъл ценни вещи от там. \r\n„Трудно ми е, определено ми е трудно. Не сме се чували с него, между нас няма абсолютно никаква комуникация в момента. До ден-днешен нямам обяснение защо ме заряза. Няма нещо конкретно, което бих могла да посоча като причина. Честно казано, вече се отказах да търся причини за това, което се случи\" - проплака преди време Поли. Тя така и не можа да прежали Вернер и не успя да се обвърже сериозно след раздялата си с него. \r\n \n\t\t\t\t\t\t", "date": "2018.09.11", "title": "Бившият на Поли Генова вдига сватба с милионерска щерка"}
{"url": "http://www.bnews.bg/article/248493-evroparlamentat_otpuska_2_26_mln_evro_za_shtetite_ot_burite_minalata_godina", "text": "\n Европейският парламент подкрепи отпускането на 2,26 милиона евро на България за претърпени щети от природно бедствие.  \r\nПрез януари нашата страна е подала заявление за средства заради щетите от валежите и силните бури на 25 и 26 октомври миналата година. \r\nЕП отчита, че валежите на посочените дати са взели пет жертви и са засегнали около 6000 души. Бедствието е довело до наводняването на 142 жилищни и над 1200 нежилищни сгради. Българските власти оценяват общите преки щети от бедствието на 90,3 милиона евро. \r\nПредложението за отпускане на средства от ЕС бе подкрепено днес от 652 евродепутати, 36 се въздържаха, а четирима бяха против.  \r\n\r\n Припомняме, че на 25 и 26 октомври 2017 г. силни бури и дъждове засегнаха югоизточната част на страната и особено района на Бургас, в резултат на което бяха причинени щети на мостове, дренажни канали и подпорни стени и на основната инфраструктура. От гласуваната днес сума, България ще получи 2 258 225 евро, които ще покрият частично разходите за възстановителни дейности на основна инфраструктура в района. \r\n \n\t\t\t\t\t\t", "date": "2018.09.11", "title": "Европарламентът отпуска 2,26 млн. евро за щетите от бурите миналата година"}
{"url": "http://www.bnews.bg/article/248487-fandakova_pak_li_bleem_sofiya_nyama_proekti_za_namalyavane_zamarsyavaneto_na_vazduha", "text": "\n „София няма проекти за намаляване на замърсяването на въздуха от битово отопление, а то е значим източник на фини прахови частици”, сочи доклад на Европейската сметна палата, представен днес. \r\n\r\n „Планът за качество на въздуха на София не съдържа никакви мерки за намаляване на замърсяването на въздуха от домакинствата”, се допълва в документа. Палатата е направила проверка на мерките за прочистването на въздуха в Брюксел, Краков, Милано, Острава, София и Щутгарт. \r\n\r\n Страната ни заема челно място в таблицата за години загуба на живот в добро здраве заради мръсен въздух. Отбелязва се, че София не разполага с места за наблюдение „от промишлен вид” на качеството на въздуха, въпреки че в града има електроцентрали и други промишлени съоръжения. \r\n\r\n Пояснява се, че в София заради строителството на метрото през 2014 г. измервателната станция на Орлов мост е била премахната. Преди преместването тази станция е отчитала най-големия брой дни с превишения на фините прахови частици, а след това честотата на измерените превишения в столицата е намаляла рязко. \r\n\r\n България определя като двата основни източника на замърсяване на въздуха в страната битовото отопление и транспорта. За последните десетина години равнището на финансиране на мерки за опазване на чистотата на въздуха у нас е било намалено с 58% – от 120 млн. евро за 2007-2013 г., на 50 млн. евро за 2014-2020 г., сочат данните. \r\n \n\t\t\t\t\t\t", "date": "2018.09.11", "title": "Фандъкова, пак ли блеем? София няма проекти за намаляване замърсяването на въздуха!"}
{"url": "http://www.bnews.bg/article/248494-golyamoto_davane_borisov_obeshta_po_10_uvelichenie_na_zaplatite_za_byudzhetniya_sektor", "text": "\n Премиерът Бойко Борисов съобщи във Варна, че правителството обсъжда увеличение на заплатите в бюджетния сектор с 10% от 1 януари следващата година.  \r\n\r\n \"От 1-ви януари с 10 процента можем да вдигнем заплатите на целия бюджетен сектор, което ще повлече и всички останали. Защото така на парче – 150 милиона за полицаи, 100 за военни, за съдебна охрана, за учители и тук-таме остават някои сектори, които все едно пък не са важни\", уточни Борисов.  \r\n\r\n   \r\n \n\t\t\t\t\t\t", "date": "2018.09.11", "title": "Голямото даване - Борисов обеща по 10% увеличение на заплатите за бюджетния сектор"}
{"url": "http://www.bnews.bg/article/248489-sotsialno_angazhiraniyat_azis_dalzhi_na_darzhavata_okolo_1_mln_lv_danatsi", "text": "\n „Неудобни“ за обществото въпроси поставя певецът Азис във видеото на новата си песен „Позна ли ме?“. Както самият той коментира в интервю по Би Ти Ви, това са „теми, от които българинът отвръща глава: за бедността, за различните, за болните, за хората в неравностойно положение, за тези, които обичат хора от същия пол, които имат проблем с килограмите, проблем с амбицията да бъдат някой друг“.  \r\n\r\n Похвално е, че един певец от лекия жанр е решил да се ангажира със социални теми, тежки за решаване и в обществото, и от държавата. Затова не можем да отминем един позабравен проблем, който държавата имаше със самия него. През 2009 г. стана ясно, че от НАП са започнали проверка на музикални изпълнители, след която е било установено, че Азис дължи стотици хиляди левове неплатени данъци от хонорари. Съставен му е ревизионен акт. По-късно от Агенцията съобщиха, че са успели да си вземат дължимото. Но две години по-късно се оказа, че той отново е задлъжнял на държавата със значителни суми. Певецът подписал споразумение за разсрочено плащане, но тъй като не внасял редовно вноските, през 2017 г. един от апартаментите му и гараж в „Манастирски ливади“ са били предложени на публичен търг. \r\n\r\n „Площад Славейков“ потърси информация в НАП какъв е точният размер на дължимите от Азис данъци. Говорителят на Агенцията Росен Бъчваров заяви, че не може да отговори, тъй като „законът дава конфиденциалност по тези въпроси“. Но потвърдиха, че въпросните имоти на Азис са били продадени. Според източници на „Площад Славейков“, към момента дългът на певеца е около 1 млн. лв. \r\n\r\n И сега, след като се обяви за социално ангажиран към наболелите проблеми в държавата, Азис би било добре да бъде съвестен гражданин не само към обществените дела, а и в личен план. Нека певецът да даде пример и изплати дълга си към държавата, която изпитва все по-големи затруднения да гарантира нормален живот на своите граждани: на бедните, болните, различните, на хората в неравностойно положение… \r\n\r\n От НАП със сигурност са посрещнали с радост новината, че Азис се включва в новия сезон на Биг Брадър: щом певецът е получил работа, значи ще има и заплата – следователно и приходи към хазната. \r\n \n\t\t\t\t\t\t", "date": "2018.09.11", "title": "„Социално ангажираният“ Азис дължи на държавата около 1 млн. лв. данъци"}
{"url": "http://www.bnews.bg/article/248491-eto_edna_ravnosmetka_kakvo_ni_donese_9_i_septemvri", "text": "\n BNews попадна на коментар във Фейсбук от потребителя Жоро Френски  по повод какво сме спечелили или по-точно загубили след датата 9-и септември! \r\n\r\n *Публикуваме без редакторска намеса. \r\n\r\n \"Поздрав от мен по случай \"Девети\" с икономическите факти, които няма как да бъдат отречени: \r\n\r\n \"Какво докара 9-ти септември на България в пет стъпки: \r\n\r\n 1. Дошли селяните на власт, с помощта на съветската армия, и национализирали всичко, което е създадено от предприемчивите хора преди тях. После за благодарност избили повечето такива без съд и присъда. \r\n\r\n 2. Изяли и изпили каквото е можело да се изяде и изпие наготово. След това изтеглили големи кредити, с което решили да създават тежка промишленост, с която да се бият в гърдите, че градят и строят велика държава; \r\n\r\n 3. През 1960 г., в следствие на това, че индустриализацията им работи на тотална загуба, държавата ни фалира за първи път и хората задружно плащат с националния златен резерв, като дори целият такъв е далеч недостатъчен, за да покрие щетата. \r\n\r\n 4. През 1978 г. държавата фалира втори път и е спасена, криво-ляво, с помощи от СССР. \r\n\r\n 5. През 1987 г. държавата фалира за трети път, но вече СССР не желае да дава помощи, което предопределя капитулацията на режима две години по-късно. С последващо /за краен завършек на делото им/ ограбване на целия, натрупан трудно от работещите през времето им, Пенсионен фонд. \r\n\r\n Крайният ефект от тези три фалита за 45 години \"спокоен живот в полза на народа\" е, че днес пенсионерите нямат достойни пенсии, а България продължава да е на дъното на Европа по повечето показатели. \r\n(Въпреки че, преди идването на социалистите нещата са били съвсем различни). \r\n\r\n А, да, и още един почти фалит - мълниеносна криза, последвана от икономически крах и смяна на властта, поради него, през 1997г.. \r\nКойто е резултат от управлението на част от същите тези \"другари\" и техни наследници. \r\n\r\n Затова нека се повтаря и се помни - 9 септември 1944 г. е една от най-мрачните дати в българската история.” \r\n \n\t\t\t\t\t\t", "date": "2018.09.11", "title": "Ето една равносметка какво ни донесе 9-и септември!"}
{"url": "http://www.bnews.bg/article/248478-poreden_absurd_u_nas_stolichanin_plashta_za_parno_vapreki_che_se_topli_na_tok_za_10_godini_dalzhi_20_bona", "text": "\n Столичанин 11 години плаща за парно на максимална мощност, въпреки че се отоплява на ток. Това съобщава „Телеграф”, позовавайки се на абоната Ю.Ц., чието домакинство плаща по над 2 000 лева на сезон на парното. Причината е, че на радиаторите няма уреди за дялово разпределение. \r\n\r\n Според законова промяна от 2007 г. домакинството е длъжно да монтира разпределители на всички отоплителни тела, дори те да нямат връзка с тръбите на парното. Още преди въвеждане на системата за дялово разпределение столичанинът по действащия тогава закон вика топлофикация, която срещи заплащане затваря и пломбира трите радиатора в жилището. Домакинството няма право да демонтира радиаторите и ги превръща в електрически отоплителни тела, като монтира в тях електрически нагреватели. \r\n\r\n Всичко е нормално до 2007 г., когато с промяна в законодателството са вкарани наказателни текстове в енергийния закон, които предвиждат на потребителите, които не монтират върху всички радиатори, дори демонтираните и без връзка с инсталацията на парното, да се начислява максимално количество топлинна енергия за отопление. Така на домакинството се начислява максимална енергия за отопление всеки следващ сезон. \r\n\r\n Въпреки протокол на отчетниците на топлинния счетоводител, който „установява, че трите радиатора са пломбирани” и въпреки че техническата експертиза установява, „че абонатът не използва топлинна енергия от минаващата през жилището сградна инсталация, а се отоплява с електричество”, на столичанина е начислено задължение от 2691 лв. за отопление и топла вода за сезон 2017/2018 г. \r\n\r\n Това се повтаря всяка година въпреки възраженията и жалбите до фирмата за дялово разпределение, Топлофикация и Министерството на енергетиката. „Монтирането на уреди върху пломбираните радиатори при мен е невъзможно, тъй като са превърнати в електрически отоплителни тела. Ако се поставят разпределители върху тях, те ще отчитат топлината, получена от електрическия ток”, обяснява потърпевшият. \r\n\r\n „Нима е справедливо да плащам на „Топлофикация София” топлинна енергия, която не съм получил?”, пита гражданинът министъра на енергетиката. \r\n\r\n Според него е несправедливо изискването пломбираните радиатори да се приравняват на отоплителни тела без уреди, за които от 2007 г. се начислява максимално потребление. „Излиза, че не мога да ползвам собствените си радиатори по начин, който съм решил за най-благоприятен”, коментира абонатът, който с писмо предлага на енергийния министър промени в Закона за енергетиката в тази му част.   \r\n \n\t\t\t\t\t\t", "date": "2018.09.11", "title": "ПОРЕДЕН АБСУРД У НАС! Столичанин плаща за парно, въпреки че се топли на ток! За 10 години дължи 20 бона"}
{"url": "http://www.bnews.bg/article/248477-bivshata_na_dzhizasa_go_drazni_s_nov_mazh", "text": "\n Екссъпругата на футболиста Благой Георгиев – Есмер Омерова, показа новия си мъж. Шампионката по танго публикува общ фотос с гаджето си в Инстаграм. Най-верните фенове на Омерова подчертаха, че същият мъж е присъствал и на други кадри, които вече не фигурират в официалния профил на брюнетката, писа „Телеграф“. \r\n\r\n Бившата съпруга на Джизъса е във връзка с настоящата си половинка от няколко месеца, твърдят запознати. Според тях мачото нямал нищо против и дори сам изявявал желание да помага в грижите за Елай, който е плод на любовта между татарката и нашенеца. \r\n \n\t\t\t\t\t\t", "date": "2018.09.11", "title": "Бившата на Джизъса го дразни с нов мъж"}
{"url": "http://www.bnews.bg/article/248490-general_bonev_i_roman_vasilev_razmazaha_badeshtiya_mvr_ministar_zaradi_edna_negova_replika", "text": "\n Чутовното изречение на бъдещият шеф на МВР Младен Маринов: \"За мен най-важно е доверието на премиера“ го заби в земята. Подмазване, подмазване, но ти си човек на закона, не на премиера. Ето как коментира волеизявлението му бившият вътрешен министър от правителството на Иван Костов Богомил Бонев: \r\n\r\n \"Май само това е достатъчно да му се иска оставката като главен секретар, камо ли министър.\" \r\n\r\n Да си чул нещо за върховенството на закона… или други подобни?! \r\n\r\n И също бившия заместник градски прокурор на София Роман Василев: \r\n\r\n \"Младене, а закона къде го остави бе,ти на кого служиш на закона или на премиера. А кажете сега, как да уважават началниците си, като този и грам няма да ги защити ако премиера не каже. Срам ме е, че съм работил с теб.\" \r\n \n\t\t\t\t\t\t", "date": "2018.09.11", "title": "Генерал Бонев и Роман Василев размазаха бъдещия МВР министър заради една негова реплика"}
{"url": "http://www.bnews.bg/article/248486-top_psihiatar_gerb_e_ideyno_nemoshtna_tezi_koito_imat_silata_nyamat_uma", "text": "\n \r\nРазпрата в коалицията няма перспектива да се разрази като конфликт. Тези актьори са овладени от малодушие. Те не могат да се самоубият заради оставката на трима министри. Средносрочната перспектива на ПФ е повече от проблематична. Антипатична симпатия по двойки-Сидеров-Симеонов. Това каза психиатърът Николай Михайлов по БТВ. \r\n\r\n Между Цветанов и Борисов не цари голямо доверие. Мисля си, че има напрежение около Цветанов. Има често несъгласие. Когато Борисов поиска оставките, той  и хора, с които е близък политически-г-жа председател на парламента, казаха, че  това не е уместно. А всъщност, както и Цветанов призна, това е право на Борсов и парламентарната група няма основание да твърди друго. Това беше изречено публично. Взета е политическа позиция. Има различна позиция в ГЕРБ. Борисов е един уморен монарх. \r\n\r\n Той имаше през годините еднолична власт и  не допускаше такъв тип различие. Сега това различие нараства по много поводи. Това означава, че не само Борисов отслабва, а отслабва и ГЕРБ. Тя е уморена партия. Употреби я . Има и злоупотреби в някои етапи. Политическият процес крие изненади. Натрупването на проблеми от този тип-катастрофата,  Търговският регистър, едно подир друго, създават картина на управленски абсурд. Зъл театър, който изтощава морално управлението. \r\n\r\n Дисквалифицира политическата класа. ГЕРБ е застинала в политическо настояще. Няма позиция за бъдещото. Тя е идейно немощна. Няма ги интелектуалците. Тук-там има размишляващи. Но тези, които имат силата, нямат ума. Инстинктът в политиката е почти разум. Нужна е промяна, съживяване, ярка идея, която да не съдържа самохвалството на съживен икономически растеж. Никой не усеща джоба си по този начин напълнен.   \r\n\r\n Борисов е уморен, партията също е уморена, каза още Михайлов. \r\n \n\t\t\t\t\t\t", "date": "2018.09.11", "title": "Топ психиатър: ГЕРБ е идейно немощна, тези, които имат силата, нямат ума!"}
{"url": "http://www.bnews.bg/article/248415-natali_trifonova_kopira_riana", "text": "\n Сладката водеща на времето Натали Трифонова смени цвета на косата си с розов, за да прилична на любимата си певица Риана. \r\n„Слушам само аренби. Любимци са ми Риана, Джейми Фокс и Алиша Кийс. За жалост никога не съм свирила на някакъв музикален инструмент, а винаги ми се е искало да мога да пея“, казва синоптичката. Трифонова не понася чалгата, а на работното си място предпочита тишината, пише „България Днес“. \r\n \n\t\t\t\t\t\t", "date": "2018.09.11", "title": "Натали Трифонова копира Риана "}
{"url": "http://www.bnews.bg/article/248492-tova_sa_prichinite_zaradi_koito_napusna_shefkata_na_agentsiyata_po_transplantatsii", "text": "\n \"Искам да продължа да се развивам като лекар. Работата в администрацията трябва да се промени. Просто искам промяна. Администрацията е важна, но трябва да се работи отговорно. Когато става въпрос за пациента, трябва да се знае, че никой няма повече права от пациента.\" \r\n\r\n Това обяви д-р Марияна Симеонова, бивш изпълнителен директор на Изпълнителна агенция по трансплантация, на специална пресконференция. От здравното министерство обявиха вчера, че тя е подала оставка от поста. \r\n\r\n Д-р Симеонова разкри на специална пресконференция с какви трудности се е сблъскала в работата: потресаващи факти от времето, в което е поела Агенцията. \r\n\r\n \"Освен донорството, което развива Агенцията, има и много други функции, които се изпълняват. Имаме и законодателна инициатива, имаме и контролни функции, обучителни функции - лекари и експерти, водене на регистри, международна дейност. Когато постъпих през 2013 нямаше юрист, нямаше IT специалист, нямаше ПР, както и имаше половин длъжности. Такива вече няма. Информационната база трябва да се пази 30 години. Вече можем\", обяви д-р Симеонова. \r\n\r\n \"Като човек, който изкара над 5 години в държавната администрация, искам да благодаря на хората преди мен. И на тях им е било трудно, но е важно да не се поддаваме на влияние. Когато поех Агенцията нямаше копия на външен диск за информацията, която имам в Агенцията. В Началото само пет експерта можеше да работят в мрежата, а това означава, че другите чакат. Това не бе нормално. Компютрите нямаха нужните лицензи. Сега има мрежа, компютрите са модерни. Създадохме електронни регистри и услуги. Над 100 болници вече могат да подават информацията си електронно. Информацията няма да е в свободен текст, а под нужната форма, за да може да се анализира\", добави тя. \r\n\r\n \"Обученията са много важна част от работата на хората в Агенцията. Смея да твърдя, че в Агенцията работят експерти, които може да се използват много по-добре като капацитет, а не да губят време в чисто административни задачи. Това също се промени. Електронното управление ще позволи на експертите да обръщат много повече внимание на пациентите, след като се освободят от административната от работа\", каза още Симеонова, съобщи Дир.бг. \r\n\r\n \"Броят на трансплантациите е пряко зависим от донорите. Проблемът не е в хората, които не даряват. Има 7-8% увеличение на донорите от 2014-а. Благодарност към колегите от всички болници в страната, защото те са в основата на това донорството да го има\", каза още Симеонова. \r\n \n\t\t\t\t\t\t", "date": "2018.09.11", "title": "Това са причините, заради които напусна шефката на \r\nАгенцията по трансплантации"}
{"url": "http://www.bnews.bg/article/248488-izvanredno_vetko_i_marinela_arabadzhievi_se_vrashtat_do_dni_v_balgariya", "text": "\n До дни Маринела и Ветко Арабаджиеви ще се върнат в България доброволно, съобщи техният адвокат Илиян Василев на заседание на Апелативния специализиран съд (АПС), предаде БНР. \r\n\r\n Бизнесменът и съпругата му бяха обявени за издирвани с европейска заповед за арест от края на август, след като прокуратурата проведе показна акция в техните хотели - \"Маринела\" в София, и \"Марица\" в Пловдив. Те бяха обвинени за участие в организирана престъпна група за данъчни престъпления - укриване на данъци в размер на 6 млн. лева и пране на пари. Снимките им обаче не са публикувани на сайта на Интерпол, тъй като е преценено, че не са опасни. \r\n\r\n В началото на септември зам. главният прокурор Иван Гешев заяви, че Арабаджиеви най-вероятно са във Франция. Известно е, че те имат къща в Сен Тропе. Според някои източници двамата са напуснали града, но са останали във Франция, според други - са заминали за Мароко, съобщи Mediapool. \r\n\r\n Днес АПС гледа жалба на Специализираната прокуратура срещу пускането под парична гаранция от по 20 000 лева на други трима от групата - синът им Вълчо Арабаджиев и счетоводителките Ромелия Кирилова и Елена Караянева. На 2 септември съдът ги пусна от ареста с мотива, че няма доказателства младежът да е знаел дали родителите му се занимават с нещо незаконно, защото от години учел в Лондон. Освен това според справка от НАП за доходите на семейството за предишни години, които възлизат на 25 млн. лева, са законни. \r\n\r\n За двете счетоводителки пък имало само косвени доказателства да са участвали в престъпната група, но няма опасност да се укрият или да извършат ново престъпление. \r\n\r\n Обвиняемите настояват за по-лека мярка. Съдът се оттегли на съвещание и се очаква решението по казуса. \r\n \n\t\t\t\t\t\t", "date": "2018.09.11", "title": "Извънредно: Ветко и Маринела Арабаджиеви се връщат до дни в България"}
{"url": "http://www.bnews.bg/article/248479-oshte_na_samiya_start_vip_bradar_2018_zapochna_s_grandiozni_skandali", "text": "\n Снощи започна \"Женското царство\" във VIP Brother! Сезонът, вдъхновен от силата на нежния пол, посрещна 17 съквартиранти, които в следващите месеци ще живеят под покрива на най-известната Къща в България. Като едно от най-интересните съжителства в Къщата се очертава това на Ева и Ваня от Фамилия Тоника - групата, която се превърна в емблема на българската естрада. Преди да влезе в Къщата, Ваня Костова сподели, че именно Ева е била една от причините да напусне групата. Какво ще се случи между двете след толкова години, ще видим само във VIP Brother!  \r\nВеселин Плачков, изиграл образа на Васил Левски, заяви, че влиза в шоуто, за да победи. Актьорът определя себе си като \"куражлия\" - не приема някой да му казва как да обича или как да живее. Жената до него е певицата Мариана Попова, от която очаква дете. Половинката на Гала също прекрачи прага на Къщата. Стефан Николов влиза в шоуто с нагласата да го спечели и твърди, че той ще определя правилата в Къщата. Смята се за самоуверен, способен и надарен. Но дали няма да срещне сериозен отпор в лицето на гримьора Валентин Кулагин, който заяви в първите минути на шоуто \"Ще имат два варианта: или да играят по моите правила, или да ги накарам да играят по моите правила\".  \r\nБожана Кацарова е готвила за президенти, артисти и много богати хора, но влиза в Къщата, за да покаже на хората, че е повече от това, по нейните думи - “много повече от кухненски пастор\". Мистър София 2018, Ричард, е Съквартирантът с най-ясни мотиви за участие във VIP Brother 2018 - \"Някои се борят за любов, други за семейство, за мен най-важното е да съм успял! Целта ми е до една година да съм най-известния треньор в България\".  \r\nВ Къщата влезе и семейство - Петко и Яна Димитрови. Двамата се запознават в телевизионното шоу Dancing Stars, а от пет години са и женени. Влизат в Къщата, защото искат да избягат за малко от децата и да си починат. Двамата ще бъдат със статут на самостоятелни Съквартиранти, но с право на един глас при номинации.  \r\nКонстантин Трендафилов, известен с алтер-егото си Папи Ханс, също с сред участниците в новия сезон на VIP Brother. За себе си споделя, че е притеснителен, честен, добър, скромен, срамежлив, а когато се забавлява, става Папи Ханс. \"Ако човек не се излага, не се забавлява. Излагането е пирът на душата\".  \r\nБъдещият лекар Атанас, по-известен като певецът Наско Колев, заяви, че се плаши от Женското царство, защото много жени на едно място \"не е свежа работа\". Друг музикант в Къщата ще е лошото момче на българския рап Ванко 1. Ванко смята, че е единственият български изпълнител, който отговаря на изискванията на американския шоу бизнес. Влизайки в Къщата заяви, че не би приел мисии, в които го карат да се облича като балерина или жена, но дали наистина ще откаже?  \r\nВ Къщата влезе и Нора Недкова, която заяви, че е родена да бъде директор и Биг Брадър веднага й даде първата тайна мисия в Къщата, а именно - тази на директор. Мис Плеймейт 2017 смята, че е родена да бъде звезда, но смята, че е объркала държавата, в която се е родила! И тя...  \r\n\"Много мразя да ми се надуват и много обичам да ги пукам. Мога да надговоря всеки и то в рими, така че да не ме ядосват\", това пък заяви изпълнителката Диона, която определя себе като “българския Еминем\". Заедно с нея ще гледаме и друга БГ изпълнителка – Лора Караджова, която каза, че се гордее с песните си и стила, в който работи и се надява в Къщата да не влезе и тъмната й страна.  \r\nТелевизионната водеща Мира Добрева харесва идеята за Женско царство. Иска да види дали жените могат да са обединени \"Като едната донесе ябълка на другата, останалите да не изплюят бръмбари по нея. Най-много обичам чепатите характери, много обичам сложните характери. Смятам, че ще ги покоря. Умирам от страх, че някой може да ме нарани\". \r\nИ накрая - моделът в Къщата се казва Розмари. Тя е от смесен брак - баща й е германец, а майка й - от Казанлък. Снимала е в Лондон, Дубай, Маями и Кейптаун. Участвала е в дефилета в седмицата на модата в Милано и в Берлин, но не смята, че е типичен модел, защото няма типичната фигура, изглеждала по-женствена и обичала да яде от всичко. Дали Розмари, за разлика от Нора Недкова, не е родена в правилната държава?!  \r\nКакво ще се случва със Съквартирантите, как ще живеят под един покрив, дали царството ще е наистина женско или мъжете бързо ще направят преврат? Това са само част от въпросите, на които Биг Брадър ще търси отговор този сезон. \r\n \n\t\t\t\t\t\t", "date": "2018.09.11", "title": "ОЩЕ НА САМИЯ СТАРТ!  \"Вип Брадър 2018  започна с грандиозни скандали"}
{"url": "http://www.bnews.bg/article/248468-nikoleta_oshte_zhenena_za_bozhinov", "text": "\n Николета Лозанова и Валери Божинов все още са женени! Плеймейтката нее загърбила миналото и продължава да носи фамилията Божинова. \r\n\r\n Три години след официалната им раздяла и въпреки връзката си с неговия колега Николай Михайлов НиЛо така и не е прекъснала официално отношенията си с бившия. Силиконката сама разкри семейния си статус. Тя се похвали, че заминава на романтична почивка на Бахамите и публикува самолетен билет. На него е изписана фамилията Божинова, а това означава, че Николета така се води и по лична карта и във всичките си официални документи фигурира с това име, пише България Днес. . \r\nНиЛо така и не е признавала да има официален развод с Валери. Известно време след раздялата тя дори отказваше да даде такъв. Николета имаше куп изисквания каква да бъде издръжката, която да получава от Валери. Още през 2016 година в интервю, което даде за собственото си предаване тогава \"Папараци\", Лозанова недвусмислено намекна, че добрите йотношения с Божинов са прекратени. \r\n\"Сама взех това решение, сама подадох исковата молба за развод и самаискам да обявя това. Моят развод по документи скоро ще бъде факт. Аз първа подадох молбата за развод преди около месец\", казва Николета. \r\nДо реални действия и разтрогване на брака така и не се стигна. Лозанова бе обидена на Валери заради неговите изневери със серия \"малки котета\", които я направиха за смях. Николета дълго не можа да прости и факта, че Божинов бързо избяга в Белград, залюби се с Биляна Дол и все по-рядко се прибираше при дъщеря им Никол. Плеймейтката дори изложи публично футболиста, като сподели, че не е дал лев за рожден ден на наследничката им и дори не се е появил на тържеството, а е избрал да бъде в компанията на новата си любов. Постепенно двамата затоплиха отношенията, като основна заслуга за това има Ники Михайлов. Всеобща тайна дори за Валери е неугасващата любов на НиЛо към вратаря, затова занего не е никаква изненада подновената им връзка. Ники успява да запазидобри отношения със съотборника си в националния отбор, а покрай него Валери и Николета подновяват контактите си. \r\nЛипсата на развод все пак е изненадваща, имайки предвид сериозните намерения, които демонстрират един към друг Николета и Михайлов. Според техни близки двамата дори мислят за общ наследник. Това няма как да стане, докато Лозанова не се раздели със старата си фамилия и не получи развод. \r\n \n\t\t\t\t\t\t", "date": "2018.09.11", "title": "Николета още женена за Божинов"}
{"url": "http://www.bnews.bg/article/248480-ep_veche_e_vzel_reshenie_za_ungariya_nedovolstva_orban", "text": "\n Премиерът на Унгария Виктор Орбан подготвя поддръжниците си за потенциална загуба на ключов вот в Европейския парламент в сряда относно върховенството на закона в централноевропейската страна, информира \"Политико\". \r\n\r\n \"Промигрантските представители имат мнозинство в Европейския парламент\", подчерта премиерът във видео във \"Фейсбук\" тази сутрин. \r\n\r\n \"Истината е, че решението вече е взето\", изтъкна той. \r\n\r\n Орбан ще говори на пленарна сесия на Европейския парламент днес в Страсбург по време на дебат за резолюция, призоваваща за започване на процедура за защита на европейските договори от Съвета на ЕС. Процедурата по Член 7 евентуално може да доведе до отнемане правото на глас на Унгария в Европейския съвет заради системно нарушаване на върховенството на закона, въпреки че се изисква единодушие от другите 27 страни членки. Резолюцията на европарламента разединява водещата Европейска народна партия, в която членува ФИДЕС на Орбан. \r\n\r\n \"Отивам в Брюксел да защитя Унгария и унгарския народ срещу несправедливите обвинения и лъжи\", обяви Орбан. \r\n\r\n По-рано австрийският канцлер Себастиан Курц призова за задействане на процедурата срещу Унгария. \r\n \n\t\t\t\t\t\t", "date": "2018.09.11", "title": "ЕП вече е взел решение за Унгария, недоволства Орбан"}
{"url": "http://www.bnews.bg/article/248485-bsp_iskat_izbori_borisov_i_tsvetanov_sa_na_finala_nie_sme_badeshteto", "text": "\n \"Ще търсим максимално широко съгласие, надпартийно, българско по теми като демография и икономика\", заяви на брифинг за медиите Нинова в с. Баня, Разлошко, където червената парламентарна група и Изпълнителното бюро се събраха на семинар. \r\n\r\n Предлагаме разговор за бъдещето, а не партийна свада за настоящето, разговор за това какво следва след ГЕРБ и патриотите, заяви Нинова. \r\n\r\n Помолена да коментира последните скандали в управляващата партия лидерът на БСП заяви: Борисов и Цветанов са на финала, ние сме бъдещето. \r\n\r\n По повод оценката президента Радев, че в момента нови избори не са алтернатива, Нинова заяви: Уважаваме мнението на президента, той е институция, има своето мнение, което не съвпада с нашето. Различията ни с Радев не са драма. \r\n\r\n Социалистите са одобрили законодателната си програма за парламента. \r\n\r\n Те са готови с четири законопроекта - за управление на държавните предприятия не по бордовашки, партиен начин; за наследството на тракийските българи; за защита от домашното насилие; за защита на българското производство и срещу двойния стандарт на храните. \r\n \n\t\t\t\t\t\t", "date": "2018.09.11", "title": "БСП искат избори: Борисов и Цветанов са на финала, ние сме бъдещето"}
{"url": "http://www.bnews.bg/article/248476-evroizborite_bitka_za_spasyavane_na_es_ot_politicheski_sili_koito_iskat_da_go_unishtozhat_predupredi_tsipras_pred_ep", "text": "\n Министър-председателят на Гърция Алексис Ципрас предупреди, че изборите за Европейски парламент през 2019 г. ще бъдат битка за спасяване на ЕС от политически сили, които искат да го унищожат. Ципрас също призова \"прогресивните\" партии да формират обща платформа, пише \"Файненшъл таймс\". \r\n\r\n В обръщение пред Европейския парламент в Страсбург Ципрас отбеляза, че изборите през следващата година \"ще бъдат повече от само едни избори, ще бъдат борба на базата на принципи и ценности\" с проевропейски сили \"срещуекстремисткия неолиберализъм и крайнодесния популизъм\". \r\n\r\n \"В тази борба всички прогресивни, демократични и проевропейски сили имат задължението да останат на една и съща страна на историята. Не трябва да позволяваме Европа да се върне в миналото\", поясни той. \r\n\r\n Коментарът му е сигнал как подготовката на правителствата за следващите избори ще се превърне в ключово изпитание за политическата стабилност на ЕС, след като появата на партии като \"Лига\" в Италия увеличи спекулациите, чеизборите ще бъдат далеч по-разединяващи. \r\n\r\n Ципрас, чиято страна през август напусна 8-годишна международна спасителна програма, изтъкна, че икономическата криза и бежанската криза на Стария континент са отслабили ЕС, подчертавайки, че споровете за миграционната политика са принудили държавите \"да не вярват\" в \"основните ценности\" на ЕС. \r\n\r\n \"Неуспехът на ЕС да даде демократични и структурни отговори на днешните предизвикателства неизбежно ще доведе до триумф на шовинизма\", предупреди гръцкият лидер. \r\n\r\n Според него краят на спасителната програма за Гърция бележи \"ново начало\" за страната. \r\n\r\n \"Ние сме решени да избегнем грешките и поведението в миналото, довели до кризата. Ще продължим по нашия път на фискална стабилност\", обеща Алексис Ципрас. \r\n\r\n \r\n\r\n   \r\n \n\t\t\t\t\t\t", "date": "2018.09.11", "title": "Евроизборите - битка за спасяване на ЕС от политически сили, които искат да го унищожат, предупреди Ципрас пред ЕП"}
{"url": "http://www.bnews.bg/article/248475-vnimanie_gripat_udrya_prez_oktomvri", "text": "\n Грипът ни връхлита през октомври с два нови щама - \"Сингапур\" и \"Колорадо\". Заедно с тях се очаква да се завърне близнакът на свинския грип \"Мичиган\", както и вече познатият ни \"Пукет\". Епидемиолози обаче алармират, че тази година заразата ще подрани. \r\n\r\n Проверка в аптеките показва, че ваксини срещу грип в момента не са налични, но според фармацевтите доставка се очаква още в края на този месец, пише „Телеграф“. \r\n\r\n Прогнозите на СЗО са, че през зимата ще ни мъчат два нови щама. Единият е \"Сингапур\" от типа А – Н3N2, който е братовчед на вече познатия ни „Хонконг'. Другият нов тип ще бъде \"Колорадо\" (тип В). Освен тях се очаква да се завърне \"Мичиган\", който пък е А/Н1N1 и е брат близнак на свинския грип. Четвъртият щам , който ще върлува е познатият ни вече „Пукет“. Първите три грипа трябва да бъдат включени в състава на тривалентните ваксини, докато четиривалентните ще ни защитават от всички очаквани щамове. \r\n\r\n Ваксината, която ще ни пази от три грипа, ще се продава на цена около 10 лева, а другата, която защитава от четирите щама – около 20 лева. \r\n\r\n Сингапурската зараза е изолирана за първи път преди две години. Грипът „Колорадо“ пък е открит през 2017 година като вариация на друг щам, който вече е върлувал в страната ни - „Виктория“. За двата нови грипа не се знае почти нищо. Епидемиолозите обаче са категорични, че независимо от името симптомите са едни и същи – остро начало, което ни поваля на легло и се характеризира с отпадналост, болка в мускулите, висока температура, понякога кашлица и хрема, непоносимост към светлина. \r\n \n\t\t\t\t\t\t", "date": "2018.09.11", "title": "ВНИМАНИЕ! Грипът удря през октомври"}
{"url": "http://www.bnews.bg/article/248470-britanskiyat_deyli_star_s_unishtozhitelna_statiya_za_slanchev_bryag_evtin_alkohol_i_100_evro_za_seks_na_chas_pazete_se_ot_hrasti_i_parkingi", "text": "\n Пазете се от храсти и паркинги, дебнат проститутки, съветва изданието \r\n\r\n Ядрото на проститутките и сводниците в България се нарича Слънчев бряг, а цената за час секс с елитна компаньонка може да стигне и 100 евро. \r\n\r\n За това алармира читателите си британското издание \"Дейли Стар\" с унищожителна статия за летния туризъм в курорта ни. Според вестника Слънчака е пълен с проститутки, като елитните момичета на повикване са почти толкова, колкото и по-евтините им колежки по храстите. \r\n\r\n \"Курортът е с уникална крайбрежна плажна ивица от над пет километра, жестоки партита и нощни клубове, които побират над 2500 души всяка вечер. Популярен е с евтиното пиене, двоен ром с кола е под две лири (4,38 лв. - бел. ред.). Но купонджийският курорт има и тъмна страна - огромен брой момичета за ескорт, които примамват британските младежи\", пише изданието. Според \"Дейли Стар\" освен обикновени жрици на Слънчака има и високоплатени проститутки, които търсят по-елитни клиенти. Такава е Тома, на 28 години, която се предлага чрез агенция в интернет. Красавицата продава \"всичко специално, което искате да ви направя\" срещу 100 евро на час. Проститутката приканва през нета скучаещите англичани, като задължително иска да се срещне с потенциалните клиенти в бар или тихо заведение. Предлага \"масажи и нещо повече\", а снимките й в профила разказват повече от обясненията й. Но Тома също не крие много - \"Обещавам, че ще бъдете в рая в моята компания\", споделя изкусителката, надупена към телефона си. \r\n\r\n Голите красавици на по-солени цени имат и изисквания, посочва \"Дейли Стар\". Сабрина, на 29 години, е категорична, че \"отговарям само на учтиви и разумни съобщения\" и ако получи такива, \"мога да дойда в хотела ви или вие да дойдете при мен и да ми кажете какво искате да ви направя\". Всички скъпоплатени проститутки са с отличен английски език. От \"Дейли Стар\" отбелязват и не без самоирония, че напливът от жрици се дължи на пияните британци, които изпълват курорта всяко лято. Не всички клиенти обаче са в рая на Слънчака. От британското външно министерство признават пред изданието, че всяка година имат многобройни оплаквания от зажаднели за секс сънародници. \"Туристи са ставали жертви на надценки в стриптийз барове, били са бити, ако не платят. Затова избягвайте тъмни места, паркинги, места с храсти и дървета, включително и на плажа, тъй като там са повечето проститутки в Слънчев бряг\", пишат от \"Дейли Стар\". \r\n \n\t\t\t\t\t\t", "date": "2018.09.11", "title": "Британският \"Дейли Стар\" с унищожителна статия за \"Слънчев бряг\": Евтин алкохол и 100 евро за секс на час, пазете се от храсти и паркинги "}
{"url": "http://www.bnews.bg/article/248472-spetsprokuraturata_s_nov_udar_sreshtu_arabadzhievi_povdiga_im_obvinenie_za", "text": "\n Специализираната прокуратура нанесе нов, още по-тежък удар срещу семейство Арабаджиеви. Ръководените от Иван Гешев магистрати са повдигнали обвинение срещу фамилията за укрито ДДС в размер на 8 милиона лева, информира БЛИЦ. \r\n\r\n До този момент прокуратурата бе повдигнала обвинение за данъчни престъпления в общ размер на 600 000 лева по отношение на Ветко и Маринела Арабаджиеви. Новото обвинение ще бъде представена по време на съдебното заседание за разглеждане на мярката за неотклонение на сина на Арабаджиеви - Вълчо, което ще е днес пред Специализирания апелативен съд.  \r\n\r\n Очаква се спецпрокуратурата да поиска постоянното задържане на Арабаджиев-младши, който бе освободен от първоинстанционния съд срещу 20 000 лева гаранция. Магистратите ще аргументират настояването си с обстоятелството, че при обиските на пловдивската фамилия бяха открити над 10 000 000 лева в кеш, както и че съществува реална опасност Вълчо Арабаджиев да се укрие. \r\n  \r\n \n\t\t\t\t\t\t", "date": "2018.09.11", "title": "СПЕЦПРОКУРАТУРАТА С НОВ УДАР СРЕЩУ АРАБАДЖИЕВИ! Повдига им обвинение за..."}
{"url": "http://www.bnews.bg/article/248444-e_ne_miglena_angelova_pak_s_nov_mazh", "text": "\n В компанията на тайнствен мъж се появи телевизионната водеща Миглена Ангелова.  Дамата от малкия екран се появи в столичен мол с наръч от дрехи, които взе от химическо чистене. Край нея потичваше непознат мъж, който се опитваше да стои плътно до телевизионерката. Ангелова се качи с него в асансьора и изчезнаха в неизвестна посока, пише \"България Днес\". \r\n \n\t\t\t\t\t\t", "date": "2018.09.11", "title": "Е, не! Миглена Ангелова пак с нов мъж?"}
{"url": "http://www.bnews.bg/article/248474-klimatolog_iznese_informatsiya_ot_kuhnyata_vizhte_kakva_esen_i_zima_ni_ochakvat_tazi_godina", "text": "\n Oчаква ни нормална есен, в повечето случаи топла. Това каза пред Novini.bgклиматологът проф. Георги Рачев. \r\n\r\n Поне до края на месеца няма възможност за образуването на слани или ако се образуват, ще е с много малък териториален обхват, добави той. \r\n\r\n Температурите се очаква да са с около един градус над нормата за цялата есен. Все пак трябва да сме наясно, че Американската агенция за изследване на атмосферата и океаните дава октомври месец малко по-студен от нормалното, а ноември – отново топъл, посочи проф. Рачев. \r\n\r\n Прогнозите са валежите тази есен да са в нормата, на някои места, особено за Западните Балкани, с малко по-ниска валежна сума, отбеляза климатологът. \r\n\r\n Той разкри и каква зима ни очаква. Дългосрочните прогнози трябва да се приемат с известна доза условност, но повечето метеоцентрове, които се занимават с шестмесечни прогнози, дават топла зима. Особено топла ще бъде в Европа, като в този случай Балканският полуостров стои малко встрани от тази посока. При нас температурите през декември, януари и февруари ще бъдат с около 1-1,5 градуса от нормалното, докато за останалата част от Европа засега прогнозата е за още по-топла зима. Това не означава, че няма да има сняг, поледици, виелици, температури минус 10-минус 15 градуса, но периодите на по-топло време от обикновеното ще бъдат повече и по-дълги, в резултат на което зимата се очаква да бъде доста топла в Европа и малко по-топла на Балканския полуостров, каза още проф. Георги Рачев. \r\n \n\t\t\t\t\t\t", "date": "2018.09.11", "title": "КЛИМАТОЛОГ ИЗНЕСЕ ИНФОРМАЦИЯ ОТ КУХНЯТА! Вижте каква есен и зима ни очакват тази година! "}
{"url": "http://www.bnews.bg/article/248469-patyat_ot_yuventus_do_vratsa_e_kas_valeri_bozhinov_udari_danoto", "text": "\n Валери Божинов от вчера е във Враца, като дори тренира с местния Ботев, където треньор е вторият му баща Сашо Ангелов. \r\nБившият национал беше посрещнат с огромен интерес от местните фенове, но все още договор с клуба няма, но нещата са близо до подписването му. Божинов ще има среща с кмета на града Калин Каменов, който е и председател на УС на Ботев. \r\nПред \"Меридиан Мач\" Божинов разкрива, че парите не са водещи за него в този трансфер, който сякаш съдбата е пожелала. \r\n\"Както Сашо ми е помогнал, когато съм имал нужда от него, така е време и аз да му върна този жест. В живота на футболиста съдбата е едно от най-важните неща. Ето, дойде време и аз да направя нещо добро за Сашо\", казва Валери. \r\nТой е приел да дойде във Враца и защото му се играе и иска отново да усети тръпката от футбола. Духът и атмосферата в Ботев са допаднали на Божинов, който е готов да се раздаде за постигане на целите пред отбора. \r\n  \r\n \n\t\t\t\t\t\t", "date": "2018.09.11", "title": "ПЪТЯТ ОТ ЮВЕНТУС ДО ВРАЦА Е КЪС! Валери Божинов удари дъното!"}
{"url": "http://www.bnews.bg/article/248473-priyatelki_na_gyuldzhan_sledyat_fiki_na_uchastiya", "text": "\n Сексапилни жени под прикритие следят фолкпевеца Фики.Чалгарят, който през последните месеци се е отдал на бащинството и има все по-малко публични изяви, е подложен на строг контрол от съпругата си Гюлджан. Младата жена няма много доверие на благоверния си, който в миналото имаше славата на голям женкар. \r\nЗатова и Гюлджан се е решила на крайната мярка - наела е свои приятелки да следят Фики, докато той ходи на участия, а тя гледа бебето им вкъщи. Разкрепостените девойки обикалят и купонясват в дискотеките, където чалгарят пее, и тайно наблюдават дали не се задява с почитателките си, пише \"България Днес\". \r\nНа едно от последните си участия Фики беше изненадващо кротък и безразличен към женското внимание спрямо него. Девойките все така напористо го заобикаляха, но той не смееше да докосне нито една от тях. Вероятно чалгарят знае, че е наблюдаван, и затова демонстрираше поведение на примерен съпруг, който няма нужда от чужди ласки. \r\nСледенето на любимия мъж не е нещо, което само Фики е преживял. Подобно нещо преди години се случи и на тромпетиста от \"Ку-ку бенд\" Йордан Йончев-Гъмзата. Жената до него се съмняваше във верността му и лично се зае да го следи дали не кръшка от правия път. Многобройните му участия я умориха и тя се отказа по цели нощи да ходи по петите му. \r\n\"И за Фики има лъч надежда, че ще може спокойно да се забавлява и няма да го сочат с пръст, че е станал мъж под чехъл, а само преди няколко месеца беше най-желаният мъж в страната\", коментират фенове. \r\n  \r\n \n\t\t\t\t\t\t", "date": "2018.09.11", "title": "Приятелки на Гюлджан следят Фики на участия"}
{"url": "http://www.bnews.bg/article/248466-poredna_zhertva_dzhigit_s_bmv_premaza_velosipedist_na_patya_toy_pochina_na_myasto", "text": "\n Шофьор е блъснал велосипедист във Варна, като по-късно той е починал, съобщават от пресцентъра на МВР в морската столица.  \r\n\r\n Уточнява се, че около 19:50 часа снощи, на бул. \"Приморски\", близо до кръстовището с ул. \"Македония\", неустановен към момента водач на БМВ, по време на движението си блъска велосипедист. \r\n\r\n Пострадалият 39-годишен мъж е настанен в болница с тежки травми. По-късно човекът е починал. \r\n\r\n Полицията все още изяснявала причините и обстоятелствата около инцидента. \r\n \n\t\t\t\t\t\t", "date": "2018.09.11", "title": "ПОРЕДНА ЖЕРТВА! Джигит с БМВ премаза велосипедист на пътя, той почина на място "}
{"url": "http://www.bnews.bg/article/248467-stotitsi_rumantsi_otnovo_okupiraha_ulitsite_na_bukuresht_za_da_kazhat_ne_na_koruptsiyata", "text": "\n Стотици румънци отново излязоха на протест срещу корупцията, предаде АП. Демонстрацията се проведе вчера вечерта в столицата Букурещ \r\n\r\n Протестът се проведе месец след предишната серия масови протести, при един от които бяха ранени 450 души и на властите се наложи да се извиняват и od провеждат проверка за полицейско насилие след подадени 20 жалби. \r\n\r\n Вчера демонстрантите се събраха пред правителствените сгради и поискаха оставката на правителството. Те се заканиха да постигнат целта си с упорити акции.  \r\n\r\n Събралите се развяваха румънското знаме, заедно с флага на Европейския съюз.  \r\n\r\n Исканията на протестиращите през август бяха за разпускане на парламента, предсрочни избори и независима съдебна власт, създаване на еднокамерен парламент от 300 сенатори, от които 100 да са представители на диаспората (румънци във Франция, Италия, ФРГ, САЩ и др. страни) \r\n \n\t\t\t\t\t\t", "date": "2018.09.11", "title": "СТОТИЦИ РУМЪНЦИ ОТНОВО ОКУПИРАХА УЛИЦИТЕ НА БУКУРЕЩ, ЗА ДА КАЖАТ: Не на корупцията! "}
{"url": "http://www.bnews.bg/article/248455-pamela_potvardi_za_razdyalata", "text": "\n 51-годишната легендарна сексбомба Памела Андерсън до голяма степен потвърди за раздялата си с френския футболен национал Адил Рами. Преди два дни медиите по света гръмнаха с новината, че блондинката е била шута на играча. \r\n\"Ако обичаш нещо, пусни го на свобода. Ако се върне, е твое. Ако не - никога не е трябвало да бъде\", написа Памела в профила си в инстаграм вчера. С това тя недвусмислено показа, че действително нещата на любовния фронт с Адил не вървят. \r\nСпоред слуховете френският национал е предложил брак на Андерсън веднага след световното първенство в Русия, където стана шампион. Няколко седмици по-късно Памела го е напуснала. До момента Адил Рами запазва пълно мълчание по темата. \r\n \n\t\t\t\t\t\t", "date": "2018.09.11", "title": "Памела потвърди за раздялата"}
{"url": "http://www.bnews.bg/article/248471-barekov_ot_strasburg_novata_partiya_na_slavi_tragna_li_na_zhivo_ili_oshte_e_na_zapis_po_btv_ili_shte_izchakat_parvo_da_mine_konkurentsiyata_ot_big_bradara", "text": "\n \r\n\r\n *публикуваме без редакторска намеса \r\n\r\n \r\n\r\n \r\n\r\n   \r\n \n\t\t\t\t\t\t", "date": "2018.09.11", "title": "БАРЕКОВ ОТ СТРАСБУРГ: Новата партия на Слави тръгна ли на живо или още е на запис по БТВ или ще изчакат първо да мине конкуренцията от Биг Брадъра?"}
{"url": "http://www.bnews.bg/article/248462-ostavame_bez_prognoza_za_vremeto_vizhte_prichinata_tuk", "text": "\n Националният институт по метеорология и хидрология ще спре да работи следващия вторник заради липса на ръководство. Това заяви вече бившият директор на института проф. Христомир Брънзов, който беше освободен от поста миналата седмица. \r\n\"В момента институтът работи по инерция. Тази инерция рано или късно ще спре, най-вероятно следващият вторник. Ще спре прогнозата за времето, ще спрат системите за ранно предупреждение. В момента не можем да си платим ток, комуникация, хората не получават заплати, не можем да платим доставки, защото няма кой да подпише документите\", поясни Брънзов. \r\nТой уточни, че бюджет има, тъй като МОН са превели един транш, достатъчен до края на този месец на НИМХ, но няма кой да ръководи институцията. \r\n\"Не знам защо ме освободиха, трябва да питате БАН. В заповедта за освобождаване няма мотиви. От медиите разбрах, че било заради оронване на престижа на институцията\", коментира Брънзов. \r\nПо думите му позицията директор на НИМХ се заема на ротационен принцип, като се обявява конкурс. Срокът за подаване на документи обаче изтекъл на 4 септември тази година и никой не е подал документи за директор. \r\n\"Според мен им трябва по-удобен директор в процеса на разделяне на НИМХ от БАН, след като се дели имущество, активи – аз така си го обяснявам. По-удобен директор за по-лесни преговори\", коментира още Брънзов. \r\nВчера стана ясно, че част от НИМХ ще остане в БАН, но не е ясно в какъв състав. \r\n\"Чух, че 94% от НИМХ излизат, а 6% остават. 6% бяха въздържали се. След събитията, които се случиха, особено след отстраняването ми като директор, БАН показа, че автономията на институтите е само на хартия. Почти съм убеден, че тези 6% от колегите въобще не се колебаят и ще си тръгнат с института\", коментира още Брънзов. \r\n\"В ръководството на БАН има чувство за непогрешимост\", каза още Брънзов. \r\nПо думите му настоящата процедура по отделяне на БАН е измислена по такъв начин, че да се протака във времето. \"Това ще продължи най-малко до края на годината. Предвижданията ми са, че ще се опитат да продължи и следващата година, когато отделянето на НИМХ от БАН ще стане безпредметно. Тогава ще бъде приеман бюджета и ако в него НИМХ е в БАН никой няма да прекроява бюджета заради нас\", коментира Брънзов. \r\n \n\t\t\t\t\t\t", "date": "2018.09.11", "title": "ОСТАВАМЕ БЕЗ ПРОГНОЗА ЗА ВРЕМЕТО! Вижте причината тук! "}
{"url": "http://www.bnews.bg/article/248463-politicheskiyat_sezon_v_evropeyskiya_parlament_veche_zapochna_kakvo_shte_se_sluchi_dnes", "text": "\n Новият политически сезон за евродепутатите започва с дебати по най-горещите теми за Европейския съюз в момент на разединение между про-европейски настроените страни и тези, в които крайната десница печели все повече симпатизанти. Какво се очаква днес в Страсбург? \r\n\r\n \r\nОколо 10 ч. българско време в пленарна зала влиза министър-председателят на Гърция Алексис Ципрас. Той е поредният лидер на страна-членка, който приема да участва в пряк диалог с евродепутатите, при това само няколко седмици, след като страната му излезе от третата спасителна финансова прогама. Следобедът може да се окаже доста по-напрегнат. \r\n\r\n Този път пред евродетутатите ще застане премиерът на Унгария Виктор Орбан. Наричан често от европейски медии „новият герой на популистите в Европа”, той реши да присъства лично на дебата за положението в Унгария, предложен заради сериозна заплаха за основни ценности на Съюза, като правовата държава и правата на човека. Днес е решаващ ден и за авторските права в Европа. От една страна – издатели, медии, журналисти, артисти. От друга – мощният лагер на лобисти и защитници на гигантите „Гугъл”, „Епъл”, „Фейсбук” и „Амазон” – противници на директива за авторските права. Вотът ще е утре следобед. \r\n\r\n \r\n  \r\n\r\n   \r\n \n\t\t\t\t\t\t", "date": "2018.09.11", "title": "Политическият сезон в Европейския парламент вече започна! Какво ще се случи днес?\r\n\r\n"}
{"url": "http://www.bnews.bg/article/248464-izvanredno_ubietsat_na_malkata_damla_otnovo_vliza_v_sada", "text": "\n Убиецът на малката Дамла ще влезе отново в съда. Този път той ще се изправи пред апелативните магистрати в Пловдив. От Окръжна прокуратура в Кърджали ще обжалват присъдата от 23 години затвор, която получи 26-годишният Мехмед Хасан. \r\n\r\n Предстои от държавното обвинение да изготвят протест, който да бъде входиран в 15-дневния законоустановен срок, съобщава 24rodopi.com, позовавайки се на прокуратурата. Припомняме, че делото се гледа на първа инстанция по съкратената процедура от състав на Окръжния съд в Кърджали. 26-годишният убиец на Дамла получи 23 години затвор, а след изчитането на присъдата родителите на момиченцето огласиха съдебната зала с викове „Смърт!”. „Да, съгласен съм. Аз съм си признал още миналия път”, пък бяха думите на Мехмед Хасан при въпрос на съдията дали признава изцяло фактите в обвинителния акт и желае делото да бъде по съкратеното съдебно следствие. „Не знам какво да кажа! Няма как с думи да изразя, това което е в мен!”-изрече първият братовчед на Дамла преди съдът да се оттегли за вземане на решение. От държавното обвинение поискаха доживотен затвор за убиеца, като с редукцията наказанието да бъде 29 години „лишаване от свобода” при строг режим. Зверското убийство бе извършено на 17 декември миналата година. Дни преди това Мехмед открил ключовете за жилището на леля си Седат Муса в своя автомобил и решил да се възползва. Във фаталната нощ майката на Дамла била на работа в завод край Кърджали. Жената карала извънредна смяна. 30 минути след полунощ първият братовчед на Дамла се промъкнал в жилището. Той обикалял стаите, а след като влязъл в спалнята детенцето се събудило. За да прикрие влизането си в жилището младият мъж убил момиченцето. Той го задушил с голи ръце, притискайки устата и носа му. След това увил главата и раменете с тиксо, след което напуснал дома, а дни по-късно бе арестуван. В шахта в близост до блока разследващите открили захвърлените ръкавици, тиксо, ключ за дома, както и два презерватива. Влизането в дома на спящата Дамла от страна на 26-годишния убиец на детето е продиктувано от „нотка на любопитство” - това обяви в пледоарията си служебният защитник на Мехмед Хасан по време на делото за зверското деяние, което разтърси региона. „Той е посочил по-късно и пред разследващите, че ако е имал възможност щял да се върне и да помогне. Този млад мъж не е осъзнавал какво е извършил. Винаги е помагал на семейството, гледал е детето”, посочи в мотивите си за по-леко наказание служебният защитник. Съдът реши убиецът да изплати на родителите на детето общо 400 000 лева кръвнина. \r\n\r\n \r\n  \r\n \n\t\t\t\t\t\t", "date": "2018.09.11", "title": "ИЗВЪНРЕДНО! Убиецът на малката Дамла отново влиза в съда"}
{"url": "http://www.bnews.bg/article/248449-frizyorat_na_geri_nikol_pusna_klentkite_si_na_kseroksa", "text": "\n Кариерата на Камелия залязва и вече никой не обръща внимание на провокативните й снимки без дрехи, качени в нета. Затова тя трябваше да измисли друг вариант, чрез който да спечели малко внимание. \r\n\r\n Сексапилната 47-годишна красавица посети фризьора на Гери-Никол, в резултат на което излезе от салона като копие на варненката.Ками се радва на цветни плитки, с каквито се подвизаваше доста отдавна изпълнителката на „Над закона“. Феновете веднага забелязаха приликите, а подобно сравнение с 20-годишна колежка, Камелия трябва да възприеме като огромен комплимент. \r\n\r\n \"Тоя пе..л Ивайло Колев прави на всички една и съща прическа\", забелязаха хейтърите. \r\n  \r\n \n\t\t\t\t\t\t", "date": "2018.09.11", "title": "Фризьорът на Гери-Никол пусна клентките си на ксерокса "}
{"url": "http://www.bnews.bg/article/248452-gadzheto_na_krisko_zaprilicha_na_lelka", "text": "\n Цветелина, гаджето на Криско, реши да промени визията си, но в резултат на това по-скоро се състари, вместо да се разкраси. Стюардесата е сменила черния цвят на косата си с червеникав, който също й отива, но не стои толкова добре колкото предходния. Красавицата е скъсила дължината на гривата и си е направила бретон. \r\n\r\n В крайна сметка експериментът й вместо да й придаде по-свеж вид, я е издокарал досущ като лелка. Стилът, който е избрала, е доста ретро и отдавна демоде. \r\n\r\n На последното си стори в Инстаграм Цвети е с още по-светла коса от тази на снимките. Последователите й предполагат, че всъщност тя обезцветява черното и съвсем скоро ще я видим като блондинка.   \r\n \n\t\t\t\t\t\t", "date": "2018.09.11", "title": "Гаджето на Криско заприлича на лелка "}
{"url": "http://www.bnews.bg/article/248465-goranov_za_ministerskite_ostavki_nikoy_ne_e_zastrahovan_vseki_mozhe_da_si_otide_osven_edin_edinstven_chovek_v_pravitelstvoto", "text": "\n Всеки един от новите министри може да се справи със задачите. Познавам ги добре. Това заяви финансовият министър Владислав Горанов в ефира на bTV. \r\n\r\n \"Младен Маринов го познавам покрай работата с опитите за повишаване на събираемостта през годините. Народният представител от Враца Петя Аврамова и Александър Манолев също ги познавам. Мисля, че са добри решения. Заслужава обаче да кажем добри думи и за колегите, които си тръгват от правителството\", добави той. \r\n\r\n Запитан дали старите министри са по-добри от новите, Горанов отвърна: \"Ако рутината и опитът дават предимство, със сигурност си тръгват едни от опитните. Московски ще остане в историята като най-дълго стоелият министър на транспорта. И Ники Нанков, който няколко пъти бе министър на регионалното развитие – изключително енергичен, млад и симпатичен човек, който подходи много достойно в ситуацията, станала повод за оставките\". \r\n\r\n \"Самоцелното стоене на постовете не е полезно нито за тези, които ги заемат, нито за обществото. Дебат за определени министри да си ходят не е спрян. Никой не е застрахован освен премиера, защото с него си тръгваме всички. Важно е да се отбележи, че не трябва, много лесно да се дават кадрови жертви дотоколкова доколкото качествените хора не са безкрай. Второ се създава усещане за това, че всеки може да бъде лесно похарчен. Като говорим за такъв тип трагедия, мисля че действията на премиера са удачни\", каза още министърът \r\n\r\n . По повод това дали ще се окаже, че има сериозни нарушения в пътната настилка Горанов заяви: \"Пътното строителство не ми е сила. Ако се установи, че в този път има подобни нарушения много лесно ще установим дали ще бъде понесена отговорност в тази посока\". \r\n  \r\n \n\t\t\t\t\t\t", "date": "2018.09.11", "title": "ГОРАНОВ ЗА МИНИСТЕРСКИТЕ ОСТАВКИ: Никой не е застрахован, всеки може да си отиде, освен един единствен човек в правителството! "}
