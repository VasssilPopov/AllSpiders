{"url": "http://www.bnews.bg/article/258898-dimitar_bayraktarov_v_delnitsi_dzhambazki_e_stimuliran_da_obsluzhva_tesni_korporativni_interesi", "text": "\n \"Философията на Пакет \"Мобилност\" е много елементарна и много справедлива. За равна работа, получаваш равно заплащане.\", това заяви журналистът и най - неудобен български парламентарист Димитър Байрактаров в студиото на предаването \"Делници\" по телевизия \"Евроком\". \r\n\r\n Байрактаров подчерта, че извършващи транспортни услуги в Люксембург например, трябва да получават заплащане, според резценките в Люксембург и съответно, ако превозвачът прави дъмпинг на другите, това означава, че той го прави на гърба на работника. Въвеждането на \"Пакет 1\" моментално увеличава заплатите на българските шофьори. Журналистът сподели наблюдение, че всички те са съгласни с въвеждането на пакет \"Мобилност\". \r\n\r\n Байрактаров констатира факта, че във вътрешното законодателство на голяма част от европейските държави забраната за шофьорите да спят в кабините на камионите си, вече съществува. Санкциите за нарушение на забраната са солени и въпреки всичко превозвачите плащат тези глоби, но ги компенсират с ниските заплати, които плащат на своите шофьори. \r\n\r\n По повод изказването на Джамбазки, че българи са забили нож в гърба на българските превозвачи, Байрактаров изрази съмнения, че на евродепутата Джамбазки e даден стимул, за да обслужва тесни корпоративни интереси.  \r\n\r\n \"Не мога да си представя един депутат да гласува срещу увеличаване заплатите на българския работник, срещу подобряване условията на труд и да казва, че е бил предаден и да сочи с пръст този, който е защитил българския работник.\", отсече Димитър Байрактаров. \r\n\r\n Байрактаров изрази желание да присъства на дебат в студиото на \"Делници\" заедно с господин Джамбазки, за да го попита дали въобще притежава диплома за завършено висше образование, тъй като такава все още не е представена от евродепутата. В отговор, водещият Николай Колев разкри, че Ангел Джамбазки е получавал множество покани за гостуване, но те са били отхвърлени. Пиарите на ВМРО пък са отправяли предупреждения към екипа на \"Делници\", името на Красимир Каракачанов да не бъде споменавано.  \r\n\r\n Както ние от екипът на БиНюз, така и гостът и водещият в студиото стигнаха до извода, че е доста по- удобно за господата от ВМРО да гостуват в телевизии и продукции, които обслужват самите тях.  \r\n\r\n Росен Желязков, известен като основният обвиняем по Костинбродската афера реагира изключително остро срещу пакета \"Мобилност\". Запитан как си обяснява това, Байрактаров разказа, че преди три години е водил спор в Народното събрание, заради предложението си минималната пенсия в България за бъде 300 лева.  \r\n\r\n \"Аз поисках да ми бъдат представени заложените заплати в европейските проекти, от които се усвояват милиарди. Оказа се, че във всички европейски проекти заложените разходи за работна заплата са по европейските стандарти. Интересно обаче защо българските работници не получават европейско заплащане.\", коментира Байрактаров. \r\n\r\n Журналистът даде пример с показателен случай със строежа на магистрала \"Люлин\", който се извършваше от турска фирма. Турските работници получаваха европейски заплати, а техните колеги български работници получаваха по 600 лева заплата.  \r\n\r\n \"Изпитвам огромно уважение към българския бизнес, но той трябва два се научи да заплаща труда на хората, защото като родители ние полагаме усилия да образоваме децата си например, което е страшно голяма инвестиция.\", сподели Байрактаров. \r\n\r\n Гостът разкри, че в рамките на един ден е получил десетки обаждания от български шофьори с молба да поздрави Николай Бареков за ясната му позиция. Шофьорите не протестират, защото те разбират, че пакетът \"Мобилност\" е в тяхна полза.  \r\n\r\n Преди години превозвачите потърсиха Димитър Байрактаров като разследващ журналист, да защити интереса им от един страхотен рекет, който се извършваше на митниците в Молдова и Украйна. Нито една медия и нито един журналист не се осмели да го направи, защото рискът да не се върне жив в България беше огромен. \r\n\r\n БиНюз припомня, че единствено Димитър Байрактаров отиде на място и засне със скрити камери как българските превозвачи биват изнудвани и как трябва да плащат за всеки курс солидни откупи на митницата. Тази практика бе преустановена след намесата на журналиста, след като неговото разследване отприщи широк международен скандал. \r\n\r\n В тази връзка Димитър Байрактаров не може да бъде обвинен, че има нещо против первозвачите, но самият той бе категоричен, че не може да бъде равнодушен, когато става свидетел на експлоатация на българските шофьори.  \r\n\r\n \"Европа няма полза да бъде Европа на три скорости, да бъде Европа с двойни стандарти. Не мога да приема българските граждани да се чувстват втора ръка хора.\", заключи Байрактаров. \r\n\r\n   \r\n\r\n   \r\n \n\t\t\t\t\t\t", "date": "2019.03.26", "title": "Димитър Байрактаров в \"Делници\": Джамбазки е стимулиран да обслужва тесни корпоративни интереси!"}
{"url": "http://www.bnews.bg/article/258889-dzhenifar_lorans_i_adel_se_zabavlyavaha_v_gey_bar_v_nyu_york", "text": "\n Посетителите на гей бара \"Pieces\" в нюйоркския квартал Гринич вилидж посрещнаха радушно британската певица Адел и американската актриса Дженифър Лорънс. \r\n\r\n Двете звезди са носителки на награди Грами и Оскар. Те видимо се забавляваха, като танцуваха и прегръщаха мъже голи до кръста, с които си правиха селфита. Адел и Дженифър Лорънс танцуваха под звуците на парче на Кайли Миноуг, след като участваха в състезание по надпиване. \r\n\r\n Адел отдавна е любимка на гей общностите, припомня агенцията. В интервю пред списание \"Тайм\" от 2015 година тя заяви, че с нетърпение очаква да види, когато порасне, нейният син дали ще ѝ представи гаджето си от женски или от мъжки пол. \"Какъвто и да е изборът му, аз като майка винаги ще го подкрепям\", твърди певицата. \r\n \n\t\t\t\t\t\t", "date": "2019.03.26", "title": "Дженифър Лорънс и Адел се забавляваха в гей бар в Ню Йорк"}
{"url": "http://www.bnews.bg/article/258885-gloriya_petkova_razkri_kak_otslabva_sled_razhdaneto", "text": "\n Актрисата Глория Петкова от сериала „Денят на бащата“ разкри как си връща фигурата след раждането на Анабел. \r\n\r\n „Истината е, че гладувам. Ако някой ви казва, че можете да отслабнете с ядене по пет пъти на ден, няма да стане. Аз се храня веднъж на ден с нещо по-леко, гледам да пия и достатъчно течности. Не се умира, точно обратното – организмът се пречиства и аз в момента се чувствам прекрасно“, споделя Глория, цитира „България Днес“. \r\n \n\t\t\t\t\t\t", "date": "2019.03.26", "title": "Глория Петкова разкри как отслабва след раждането"}
{"url": "http://www.bnews.bg/article/258897-14_godini_zatvor_za_bivshiya_glaven_administrator_na_internet_v_kitay", "text": "\n Бившият главен администратор на интернет в Китай, някога ревностен защитник на цензурата, беше осъден на 14 години затвор за получени подкупи от общо 32 милиона юана (над 4 млн. евро), предаде Франс прес. \r\n  \r\nЛу Вей беше заместник-министър в пропагандния отдел на Китайската комунистическа партия. През 2013 г. той оглави Управлението по въпросите на киберпространството, което упражнява надзор върху съдържанието в интернет. \r\n\r\n Авторитетът му беше толкова голям, че през 2015 г. американското сп. \"Тайм\" го нареди сред 100-те най-влиятелни личности на планетата, наред със собствениците на Facebook и Apple. \r\nНароден съд в град Нинбо, Източен Китай, съобщи, че Лу Вей е осъден на 14 години затвор и глоба от 3 млн. юана, тъй като приел колосална сума подкупи. \r\n\r\n В комюнике, публикувано в социалната мрежа Вейбо, съдът изтъква тежестта на деянията, извършени между 2002 и 2017 г. от бившия журналист в агенция Синхуа, издигнал се до неин заместник-директор. \r\nСпоред съда използвайки служебното си положение, той съдействал на физически лица и фирми по отношение на контрола в интернет, при търговски операции и издигане в йерархията и получил за услугите си равностойността на общо 4,2 млн. евро. \r\n  \r\nКато важен фактор, Лу Вей беше ухажван от чуждестранни технологични компании, които се стремяха към китайския пазар. През 2014 г. той посети централата на Фейсбук в САЩ и се срещна с шефа на компанията Марк Зукърбърг. \r\n\r\n   \r\n \n\t\t\t\t\t\t", "date": "2019.03.26", "title": "14 години затвор за бившия главен администратор на интернет в Китай"}
{"url": "http://www.bnews.bg/article/258887-mariya_silvestar_krie_novo_mlado_gadzhe", "text": "\n Водещата Мария Силвестър се гушка с млад мъж с голяма татуировка, който прилича на колегата й от предаването „Бригада нов дом“ Влади Караджов. Според близки на водещата това е мистериозният приятел на брюнетката, когото тя крие от години. \r\n\r\n „Мария и Караджов нямат нищо общо. Просто нейният приятел наистина прилича на него“, издават близки на Силвестър, писа „България Днес“. \r\n\r\n Още преди година бившата жена на Силвестър Силвестров разкри, че има нов мъж до себе си. Ревниво обаче пази самоличността на своя любим с обяснението, че не е публична личност и предпочита да не става популярен. \r\n\r\n Едва сега Мария показа снимка, на която се вижда опасна близост между нея и непознатия мъж. \r\n \n\t\t\t\t\t\t", "date": "2019.03.26", "title": "Мария Силвестър крие ново младо гадже "}
{"url": "http://www.bnews.bg/article/258894-obviniha_doznatelkata_ot_blagoevgrad_za_4_prestapleniya", "text": "\n Прокуратурата е повдигнала обвинения за 4 престъпления срещу разследващия полицай от Първо РПУ в Благоевград Розалина Кьосева, която бе задържана вчера приспецоперация на прокуратурата и отдел \"Вътрешна сигурност\" на МВР, съобщи на брифинг говорителят на главния прокурор Румяна Арнаудова. \r\n\r\n По думите й, по случая се работи активно от 4 месеца. \r\n\r\n Пред Dir.bg Арнаудова обясни, че срещу Кьосева, която е дъщеря на началника на \"Охранителна полиция\" в Благоевград Георги Кьосев, са повдигнати обвинения за изнасяне на поверителна информация и предаването й на лишен от свобода; за престъпление срещу правосъдието; за документно престъпление и лично укривателство. \r\n\r\n Затворникът, на когото Кьосева помагала, е приятелят й Владимир Б., известен в Благоевград като Владо Боклука. След като станало ясно, че е издадена европейска заповед за арест на Владимир Б. от Гърция във връзка с негова 6-годишна присъда, дознателката го информирала за нея, след което той се скрил, а тя му носела редовно храна. \r\n\r\n \"Давала му е информация и за следователи, съдии, прокурори и надзиратели в затвора и техните семейства. Докато той лежал в Софийския централен затвор, заплашвал надзирателите и се наложило да бъде преместен в Бобов дол\", допълни говорителят на главния прокурор. \r\n\r\n Розалина Кьосева изтеглила и потребителски заем в размер на 25 000 лева, като парите отново дала на Владо Боклука. Освен това пет пъти в качеството си на разследващ полицай, Кьосева заявявала, че ще извършва с затворника процесуално-следствени действия, за да се среща нерегламентирано с него в стая за разпити, където няма камери. \r\n\r\n Вчера е била претърсена килията на Владимир Б. в затвора, където е открит мобилен телефон, чрез който двамата са си говорили. \r\n\r\n Вчера бащата на Розалина - Георги Кьосев е бил отведен за разпит, след който е освободен, тъй като по закон той може да откаже да дава показания срещу дъщеря си. Румяна Арнаудова уточни, че началникът на \"Охранителна полиция\" не е бил задържан, а е отведен до полицията в Благоевград в качеството му на свидетел. \r\n \n\t\t\t\t\t\t", "date": "2019.03.26", "title": "Обвиниха дознателката от Благоевград за 4 престъпления"}
{"url": "http://www.bnews.bg/article/258878-ep_podkrepi_prekratyavaneto_na_smyanata_na_chasovoto_vreme", "text": "\n Европейският парламент подкрепи предложението за прекратяване на смяната на сезонноточасово време. \r\n  \r\nЕП предлага смените да престанат от март 2021 г. за държавите в ЕС, които изберат да запазят постоянно \"лятно\" часово време, а онези, които предпочитат астрономическото (зимното), да прекратят промените от октомври същата година. \r\nОтбелязва се, че в допитване, в което участваха под един процент от гражданите на ЕС, 84 процента са поискали прекратяване на часовата смяна. \r\nДо 1 април догодина държавите в ЕС трябва да съобщят на Европейската комисия в кой часови пояс избират да бъдат занапред. \r\n  \r\nПредвижда се дотогава да приключи съгласуването между съседните държави, обявили предварително, че желаят да останат в един и същи часови пояс. \r\n \n\t\t\t\t\t\t", "date": "2019.03.26", "title": "ЕП подкрепи прекратяването на смяната на часовото време"}
{"url": "http://www.bnews.bg/article/258893-lamarina_padna_ot_pokriva_na_hotel_i_rani_tezhko_mlad_mazh", "text": "\n Ламарина падна от покрива на хотел в курортния град Баня, Карловско и замалко не уби 27-годишен турист. Младият мъж е настанен в пловдивска болница без опасност за живота, но със сериозни наранявания в областта на рамото, съобщи БНТ. \r\n\r\n Младият мъж и майка му, които са от Сопот, били на открития плувен басейн към хотелския комплекс. Ламарината паднала от покрива и по чудо не обезглавила мъжа, който в този момент бил в непосредствена близост до басейна. \r\n\r\n Вследствие на удара той паднал във водата. Управителят на хотела посочи, че веднага са предприели мерки като се обадили на частна медицинска помощ, с която имали сключен договор. Дошла линейка на място. \r\n\r\n Медицинският екип оказал първа помощ на пострадалия и го откарали в пловдивска болница. \r\n\r\n Вече една седмица строителна фирма от Баня извършва ремонт на покрива на хотела. По думите на управителя в деня на инцидента не е имало работници, тъй като е бил почивен ден. \r\n\r\n Собственикът на строителната фирма каза, че ламарината е изхвърчала от покрива заради внезапно появила се вихрушка. По същото време излетяла още една ламарина на север от хотела. \r\n\r\n Полицията в Карлово започна разследване по случая. \r\n \n\t\t\t\t\t\t", "date": "2019.03.26", "title": "Ламарина падна от покрива на хотел и рани тежко млад мъж"}
{"url": "http://www.bnews.bg/article/258874-konfiskuvani_ot_indiyski_miliarder_kartini_otivat_na_targ_v_mumbay", "text": "\n 68 произведения на изкуството, притежавани от индийския милиардер Нирав Моди, ще бъдат изложени на търг в Мумбай, предаде Би Би Си. \r\n\r\n Търговецът на диаманти, чиито бижута са носени от звезди от ранга на Приянка Чопра-Джонас, бе задържан във Великобритания миналата седмица. Моди (48 г.) е издирван за предполагаемата си роля в мащабна банкова измама в родината си на стойност около 2 млрд. долара, съобщи БНР.  \r\n\r\n Властите се надяват да възстановят до $7,3 млн. с помощта на продажбите на конфискуваното имущество. Колекцията му включва редки картини на индийски художници като Раджа Рави Варма. \r\n \n\t\t\t\t\t\t", "date": "2019.03.26", "title": "Конфискувани от индийски милиардер картини отиват на търг в Мумбай"}
{"url": "http://www.bnews.bg/article/258884-andrea_potvardi_sluhovete_che_s_kobrata_sa_razdeleni", "text": "\n Половинката на Кубрат Пулев - Андреа, разбуни духовете в интернет с любопитни думи, които впоследствие изтри от профила си. \r\n\r\n Фолк певицата, която по принцип е много активна след успехите на своята половинка, този път запази мълчание, с което породи слухове, че двамата са се разделили. \r\n\r\n Посланието на русокосата сексбомба дава поводи за сериозни размисли.  \r\n\r\n В него тя признава, че се е научила да приема чувството, че не знае накъде отива и че се е научила да се обича.  \r\n\r\n \"Докато летим, може все още да не знаем накъде отиваме\", пише тя. Същевременно чудесата са всяко разгъване на крилете, с които лети. \r\n\r\n \"Може и да не знаеш накъде отиваш, но знаеш, че щом разпериш крила, ветровете ще те понесат\", добави певицата в публикация, която, уви, вече не съществува.  \r\nВ същото време проверка на БЛИЦ установи, че Андреа вече не следва Кубрат Пулев, както и брат му Тервел, в социалната мрежа \"Инстаграм\". От своя страна и Кобрата не я следва. \r\n \n\t\t\t\t\t\t", "date": "2019.03.26", "title": "Андреа потвърди слуховете, че с Кобрата са разделени "}
{"url": "http://www.bnews.bg/article/258882-naprezhenieto_v_gaza_spada_sled_razmyanata_na_udari_mezhdu_izrael_i_hamas", "text": "\n Напрежението в Газа започна да спада тази сутрин след разменените през нощта удари между Израел и Хамас, предаде Асошиейтед прес. \r\n\r\n Училищата в южен Израел са затворени за целия ден, а военните наложиха ограничения за обществени събрания близо до границата с Газа, след като десетина ракети бяха изстреляни от палестинската територия срещу израелски населени места в района. \r\n\r\n Израелската авиация порази в Газа военни цели на Хамас и по-малобройната организация Палестински ислямски джихад. Според министерството на здравеопазването на Газа при израелските удари са ранени седем палестинци. \r\nИзраелската армия съобщи, че изтребителите ѝ са поразили сграда, служила за база на военното разузнаване на Хамас, и офиса на лидера на Хамас Исмаил Хания. \r\n\r\n Размяната на удари между израелските въоръжени сили и Хамас бе провокирана от ракетна атака от Газа срещу Израел вчера сутринта, при която бе улучена къща в централен Израел и бяха ранени седем души. \r\n \n\t\t\t\t\t\t", "date": "2019.03.26", "title": "Напрежението в Газа спада след размяната на удари между Израел и Хамас"}
{"url": "http://www.bnews.bg/article/258892-piyan_otmakna_mikrobus_i_katastrofira_pri_gonka_s_politsiyata", "text": "\n След преследване, служители от СДВР са задържали водач, употребил алкохол и без свидетелство за управление на МПС. В първите минути вчера, в района на Сточна гара, след неподчинение, полицаи започнали преследване на бял микробус \"Ивеко\", съобщават от полицията. \r\n\r\n В района на улиците \"Черковна\" и \"Гео Милев\" шофьорът бил задържан, след като катастрофирал в няколко бетонни колчета. \r\n\r\n При последвалите действия е установено, че микробусът е противозаконно отнет от паркинг в ж.к \"Красна поляна\", а 43-годишният водач не притежава свидетелство за правоуправление на МПС. \r\nТестът с техническо средство отчел над 1,2 ‰ алкохол. Мъжът е задържан в Първо РУ-СДВР с полицейска мярка за срок до 24 часа. \r\n \n\t\t\t\t\t\t", "date": "2019.03.26", "title": "Пиян отмъкна микробус и катастрофира при гонка с полицията"}
{"url": "http://www.bnews.bg/article/258888-eltan_dzhon_razkazva_za_narkotitsite_i_izbora_da_stane_bashta_v_avtobiografiya", "text": "\n Елтън Джон отбеляза 72-рия си рожден ден на 25 март като съобщи в Туитър, че неговата автобиография ще излезе на 15 октомври и ще носи простото заглавие \"Аз\". \r\n\r\n Певецът показа и корицата на книгата в Туитър. В кратко видео той шеговито написа: \r\n\r\n \"За първи път някой вижда това, с изключение на мен, разбира се\". \r\n\r\n Музикантът, който има двама сина - на осем и на шест години, от съпруга си Дейвид Фърниш, ще разкаже открито за бурните си дни на поп звезда, за наркотиците и как се е установил и създал семейство. \r\n\r\n \"След Елтън Джон светът на музиката никога няма да бъде същият\", гласи официалното съобщение за книгата - \"Животът му е изпълнен с драма - от ранното отхвърляне на работата му с партньора му Бърни Таупин до разгръщането му като водеща попзвезда; от слабостта, когато се опитва да се удави в басейн в Лос Анджелис, до танц с британската кралица; от приятелството с Джон Ленън, Фреди Меркюри и Джордж Майкъл до основаването на фондацията за борба със СПИН\". В автобиографията Елтън използва открит, смирен и прям тон и говори за своята музика и за своите отношения, страсти и грешки.\" \r\n \n\t\t\t\t\t\t", "date": "2019.03.26", "title": "Елтън Джон разказва за наркотиците и избора да стане баща в автобиография"}
{"url": "http://www.bnews.bg/article/258881-46_godishen_mazh_pochina_sled_padane_ot_blok_v_blagoevgrad", "text": "\n 46-годишен мъж почина след падане от блок в Благоевград. \r\n\r\n Сигналът за инцидента е получен в 10:35 часа. \r\nМъжът е паднал от прозорец на 7-ми етаж в жк \"Запад\". Медицински екип е констатирал смъртта на мъжа. \r\n\r\n На този етап се работи по версията за самоубийство. \r\n \n\t\t\t\t\t\t", "date": "2019.03.26", "title": "46-годишен мъж почина след падане от блок в Благоевград "}
{"url": "http://www.bnews.bg/article/258891-tereza_mey_na_praktika_e_izvan_igrata_tya_ostava_lider_samo_na_dumi", "text": "\n Брекзит е най-голямата мирновременна криза, пред която сме се изправяли, а Брекзит без сделка може да предизвика извънредна ситуация в държавата. Дълбочината и мащабът на разделенията и крехкото мнозинство в подкрепа на напускане на Европейския съюз означават, че най-разумната стъпка би била да се отложи решението, да се завършат преговорите и тогава да се произведе референдум. За съжаление този вариант е неизпълним. \r\n\r\n Но именно в следващата фаза на преговорите ще бъдат избистрени детайлите около бъдещите отношения на Великобритания с ЕС. В зависимост от онова, което се случи на тези преговори, може фактически да няма промяна на настоящия ни статут, а в такъв случай какъв е смисълът от напускането? Или, което е много по-вероятно, привържениците на Брекзит ще поискат значителни промени, които да отразяват собствените им възгледи - виждания, които ще ужасят и изплашат по-голяма част от избирателите, когато те осъзнаят мащабите на това, което се случва. Всъщност поддръжниците на Брекзит искат да разрушат по-голяма част от онова, което смятаме за опора на цивилизования живот в съвременния свят. \r\n\r\n Произвеждане на референдум сега поне ще даде възможност на хората да реагират на осъзнаването, че лесните и лековати обещания от преди три години са се изпарили. Сумата от допълнителни 350 милиона лири на седмица за Националното здравеопазване се превърна в 39 милиарда лири като цена на Брекзит, а всяко пени от тях ще бъдат заеми, взети от сегашната политическа върхушка, но ще бъде изплащано от младото поколение, идващо след тях. \r\n\r\n Самият аз съм против всички предлагани компромиси, от варианта \"Норвегия плюс\" до оставане в Общия пазар 2.0 и споразумение, подобно на това на ЕС с Канада. По един или друг начин те ще ни направят втора категория граждани във втора категория държава. Депутатите правилно отхвърлиха заплахата от Брекзит без сделка, което предотвратява катастрофален вариант. Всички други варианти и половинчати решения не устройват никого. Само нов референдум ще ни даде шанса да останем в ЕС и да продължим курса, който следвахме толкова успешно през последните 50 години. \r\n\r\n Както казах на протестиращите миналата събота на демонстрацията в Лондон, отхвърлям с презрение нашия имидж на остров, обвит в националния флаг, възхвален в прочутата фраза, вдъхновила мнозина със смелия дух на Уинстън Чърчил през 1940: \"Много добре, сами сме\". Аз съм свидетел на това. Видях как армията ни се изтегля, как градовете ни са бомбардирани, конвоите ни потопявани. Чърчил направи всичко по силите си да излезе от тази изолация. Да останем сами никога не е било надеждата или желанието на Чърчил: това бе страхът му. \r\n\r\n Сега се връщам назад в годините : 70 години мир в Европа, 50 години партньорство между Великобритания и останалата част от ЕС. Фашистите са изчезнали от Испания и Португалия, полковниците - от Гърция. Сега имаме 28 демокрации, работещи заедно на основата на споделен суверенитет, които постигат много повече от онова, което бихме постигнали поотделно. Не забравяйте, че именно спомените от войната в Европа положиха основите на днешния ЕС. \r\n\r\n Маргарет Тачър би била ужасена да види Великобритания изключена от европейската общност. Тереза Мей се втурна през Ламанша миналата седмица, единствено за да бъде изключена от срещата на бившите ни партньори и да се изправи пред избора на по-малкото зло. Ето какво направиха със страната ни привържениците на Брекзит: национално унижение, произведено във Великобритания, произведено от Брекзит. \r\n\r\n Великобритания не може да избяга от днешните глобални реалности, от един все по-малък свят, заплашен от тероризъм, международно избягване на данъци, гигантски корпорации, суперсили, масова имиграция, от възхода на крайната десница, климатичните промени и цял куп други опасности. Наш дълг е да им противодействаме, като се опрем на нашите постижения в областта на мира и сигурността, които ЕС ни е дал, да запазим търговските си връзки, където е належащо и да запазим мястото си в центъра на световната сцена. \r\n\r\n Носим отговорността да оставим и предадем на младото поколение страна, която е по-богата, по-силна и сигурна, отколкото сме я наследили. Да направим това в партньорство с Европа е наша съдба, а не да се потопим в самотния свят и заблудата, която ни предлага Доналд Тръмп като лесен изход. \r\n\r\n Камарата на общините е разделена и това отразява, случващото се във всяко селце, всяко градче и във всеки голям град във Великобритания. Но депутатите все още могат да си свършат работата и мнозина от тях ще го сторят въпреки своята партийна лоялност. Те ще направят това, което смятат за правилно. \r\n\r\n Сега те носят още по-голяма отговорност да го сторят, защото с Тереза Мей на практика е свършено. Тя остава лидер само на думи, именно защото вече няма контрол върху събитията. Аз съм скептичен към това да се \"сменя коня\" по време на състезание, а състезанието за лидер на торите ще бъде още едно голямо безумие, но такива са реалностите. \r\n \n\t\t\t\t\t\t", "date": "2019.03.26", "title": "Тереза Мей на практика е извън играта. Тя остава лидер само на думи"}
{"url": "http://www.bnews.bg/article/258890-makron_prizova_kitay_da_uvazhava_edinstvoto_na_es", "text": "\n Френският президент Еманюел Макрон поиска от китайския президент Си Цзинпин да \"уважава единството на Европейския съюз\" в момент, когато Пекин е заподозрян, че се опитва да породи разделение между европейските страни с политиката си за инвестиции, предаде Франс прес. \r\n\r\n \"Ние уважаваме Китай и очакваме, естествено, от нашите големи партньори също да уважават единството на Европейския съюз, както и ценностите, които той носи\", каза Макрон. \r\n\r\n Френският президент освен това отправи призив към Китай и ЕС да положат усилия за укрепване на мултилатерализма, като същевременно призна историческото съперничество между ЕС и Китай, предаде Ройтерс. \r\n\r\n \"Ние искаме да постигнем напредък при обновяването на мултилатерализма. Ние имаме различия, очевидно е, че в историята на човечеството силата не върви без съперничество. Никой не трябва да е наивен по този въпрос\", каза Макрон. \"Но ние уважаваме Китай и сме решени да водим диалог и да сътрудничим с него\", допълни той. \r\n\r\n Китайският лидер увери, че Европа и Китай \"напредват заедно\", въпреки че понякога са в състезание и призова отношенията помежду им да не са пропити с \"недоверие\", предаде Франс прес. \r\n\r\n \"Разбира се има въпроси на разногласие, на съревнование, но това е едно положително съревнование. В момента ние напредваме заедно. Не трябва недоверието да ни кара да гледаме постоянно назад\", каза Си. \r\n\r\n Франция и Китай се обявиха в подкрепа на глобално споразумение за инвестициите между ЕС и азиатския гигант, предаде Франс прес. \r\n\r\n \"Двете страни подкрепят бързото сключване на амбициозно глобално споразумение за инвестициите между ЕС и Китай, включващо достъп до пазара и защитата на инвестициите в духа на взаимната изгода\", се казва в общо изявление на двамата лидери. \r\n\r\n Това изявление идва в момент, в който американците и някои европейски страни са обезпокоени от придобивките на Китай на стария континент и упрекват Пекин, че не гарантира справедливо отношение към чуждите инвестиции на своя територия, отбелязва агенцията. \r\n\r\n Китай инвестира най-малко 145 милиарда евро в Европа от 2010 г., но тенденцията е към забавяне в момент, \r\n\r\n когато няколко държави затягат мерките, за да регламентират придобивките на Китай. \r\n\r\n И Макрон, и Си се обявиха за глобални усилия срещу \"ерозията на биоразнообразието\", предаде Франс прес. \r\n\r\n В общо изявление двамата лидери казаха, че са против така наречените екологични престъпления, по-специално бракониерството, трафика на животински и растителни видове, застрашени от изчезване, както и срещу замърсяването с пластмаси. \r\n\r\n Двамата лидери се ангажираха да прилагат парижкото споразумение за климата във всичките му измерения и до 2020 г. да съобщят дългосрочната си стратегия за намаляване на емисиите на парникови газове до средата на века. \r\n\r\n Китай ще е домакин догодина на конференция на ООН за биоразнообразието, която би трябвало да бележи важен етап в защитата на околната среда. \r\n\r\n Си Цзинпин призова Франция към развитие на двустранното сътрудничество в нови отрасли - финансовата сфера, изкуствения интелект и устойчивото развитие на градовете, предаде ТАСС. \r\n \n\t\t\t\t\t\t", "date": "2019.03.26", "title": "Макрон призова Китай да уважава единството на ЕС"}
{"url": "http://www.bnews.bg/article/258895-pravnata_komisiya_varna_starite_pragove_na_preferentsite", "text": "\n Правна комисия върна на второ четене стария праг на преференциите от 7% за местни и парламентарни избори. 5% ще бъде прагът на преференциите за евроизборите, предаде \"Фокус\". Окончателното решение предстои да бъде взето от пленарна зала. \r\n\r\n Текстовете бяха заложени в Изборния кодекс, внесен от ПГ на ГЕРБ и подкрепен от зала на първо четене. Връщането на стария праг на преференциите беше обещано от ГЕРБ след заседание на Изпълнителна комисия, свикано от лидера на партията Бойко Борисов. Решението дойде, след като вече бяха приети изменения в изборното законодателство на 14 февруари 2019 г. и след общественото недоволство. Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота. \r\n\r\n Депутатите от Правна комисия отхвърлиха предложението между двете четения на промените в изборното законодателство на Христиан Митев от НФСБ за праг на преференцията на местен вот от 20%. В рамките на дебата по предложението Хамид Хамид от ДПС посочи, че прагът от 20% е прекалено нисък, но е добро начало. Според него досега действащият праг е добър и ще изчисти общинските съвети на територията на България от псевдоличности, но и най-вече ще ги изчисти от лобистите, които са влезли, благодарение на преференцията. \r\n\r\n Народният представител от ПГ на \"Обединени патриоти\" Емил Димитров попита защо кандидатът, когато влиза в листата е добър, а когато премести някого, е лош. \"По никакъв начин преференциите не могат да бъдат свързани с какъвто и да е лобизъм\", изтъкна Димитров. \r\n\r\n Депутатите отхвърлиха предложенията на ДПС за секциите в чужбина. От Движението настояваха избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС. \r\n \n\t\t\t\t\t\t", "date": "2019.03.26", "title": "Правната комисия върна старите прагове на преференците"}
{"url": "http://www.bnews.bg/article/258871-30_lovni_trofeya_zadarzhaha_gorskite_inspektori_v_grad_shipka_i_selo_sheynovo", "text": "\n Тридесет трофея са намерени при съвместна акция на полицията и горски инспектори тази сутрин в град Шипка и село Шейново. Това съобщи на брифинг директорът на Регионалната дирекция на горите инж. Петър Заяков. \r\n\r\n Сред намерените трофеи четири са на благородни елени. Собствениците им не са членове на 14-те официално регистрирани ловни сдружения на територията на Старозагорска област. \r\n\r\n Двама мъже са задържани при акцията тази сутрин, потвърдиха за БТА от пресцентъра на Областната дирекция на МВР в Стара Загора.  \r\n\r\n През изминалата година са извършени 31300 проверки на територията на Старозагорска област от горски инспектори и полицаи и са съставени 674 акта, от тях са влезли в сила 412, уточни директорът на Регионалната дирекция на горите в Стара Загора.  \r\n\r\n Конфискувани са 14 МПС, 37 коня и 69 каруци. Приходите от нарушителите са твърде малко, защото до този момент са събрани едва 17 на сто от глобите, коментира за БТА инж. Петър Заяков. \r\n \n\t\t\t\t\t\t", "date": "2019.03.26", "title": "30 ловни трофея задържаха горските инспектори в град Шипка и село Шейново"}
{"url": "http://www.bnews.bg/article/258896-zapochna_deloto_sreshtu_chernata_vdovitsa_ot_burgas", "text": "\n Бургаският окръжен съд даде ход на делото срещу 63-годишната бивша учителка Веселина Гинева. Тя е обвинена за това, че при условията на продължавано престъпление, противозаконно лишила от свобода съпруга си Димитър М. \r\n\r\n Така наречената Черна вдовица го държала заключен в една от стаите в жилището им, като деянието е извършено по начин опасен за здравето на пострадалия. Не му давала лекарства, както и не допускала лекар. \r\n\r\n След като починал, жената скрила трупа в контейнер в Морската градина и две години получавала незаконно пенсията му - от 01.09.2014 г. до 31.08.2016 г. Така Веселина Гинева е причинила имотна вреда на Националния осигурителен институт в общ размер на 21 140 лева. \r\n\r\n По делото са призовани множество свидетели, които ще бъдат изслушвани от съдебния състав с председател Яни Гайдурлиев. \r\n\r\n Веселина Гинева от самото начало дава противоречиви показания. Първо твърдеше, че съпругът й инж.Димитър Миразчиев е в старчески дом, после, че \"отишъл по жени\", след това, че май сам избрал да отиде в Айтос и т.нат. Тялото на мъжа месеци гниеше в контейнер, преди полицаите да го открият, заради което е трудно с категоричност експертизата да посочи дали е умрял от нанасяне на удари. \r\n\r\n Патоанатомите са категорични затова, че най-вероятната причина за смъртта му е глад. Т.е. - умрял е в адски, може би няколкодневни мъки, но няма пряка улика срещу Веселина Гинева, освен бележките, които инж.Миразчиев е подхвърлял през прозореца на жилището, в което е бил държан като заложник от бившата си съпруга. \r\n\r\n Негови приятели подозират, че Веселина Гинева днес ще разиграе нов спектакъл - ще набеди Димитър за алкохолик, умрял от препиване, Флагман. \r\n\r\n \"Това е гавра с паметта на Митко. Той беше изключителен човек, сочеха го за пример в Нефтозавода. Ходеше на конференции в чужбина, мнението му тежеше и хората много го уважаваха\", казват негови близки пред \"Флагман\". \r\n \n\t\t\t\t\t\t", "date": "2019.03.26", "title": "Започна делото срещу \"Черната вдовица\" от Бургас"}
{"url": "http://www.bnews.bg/article/258883-semeen_skandal_v_belitsa_zavarshi_s_ubiystvo", "text": "\n Убиха мъж в град Белица при семеен скандал.  \r\nВечерта на 25 март 63-годишен мъж и 58-годишната му съпруга се скарали сериозно. \r\nДа спре разправията се намесила дъщерята на двамата, но не успяла. Тогава се включил и 40-годишният им зет, но тъстът му го нападнал и ударил с остър предмет. \r\nМалко по-късно младият мъж починал от нараняванията.  \r\nИзвършителят е задържан за 24 часа.  \r\nЗа случая е уведомена Окръжна прокуратура-Благоевград и е образувано е досъдебно производство. \r\n \n\t\t\t\t\t\t", "date": "2019.03.26", "title": "Семеен скандал в Белица завърши с убийство"}
{"url": "http://www.bnews.bg/article/258869-ruse_shte_e_domakin_na_natsionalnata_sreshta_na_organizatsiyata_na_malkite_hora", "text": "\n Русе ще бъде домакин на тазгодишната национална среща на организацията на малките хора. Форумът ще се проведе до края на април, а на него се очаква да бъдат представени вижданията на всички заинтересовани страни, а също така да се набележат и допълнителни мерки за превенция на социалната изолация. Провеждането на събитието бе обсъдено на среща между областния управител на Велико Търново проф. Любомира Попова и председателят на Националната организация \"Малки български хора\" инж. Светослав Чернев.  \r\nНа нея бе обърнато внимание на възможността за предоставяне на услугата Център за социална рехабилитация и интеграция, който да обхване поне 100 лица от цялата страна, включително и деца. Основните дейности, които ще бъдат предлагани са лечебна физкултура, индивидуална подкрепа, различни видове обучения.  \r\nЦентърът се предвижда да бъде изграден на комуникативно място в София в близост до централната железопътна и автогара, като това осигури максимално удобство на ползващите услугата от други населени места на страната.  \r\nСъщо така беше представена и цялостната дейност на организацията, включваща реализирането на международни проекти, инициативите за информиране и представяне на възможностите на хората с увреждания и ролята им в обществото, както и извършването на множество изследвалия, проучвания и анализи на потребностите на лицата с увреждания и техните семейства в национален и регионален контекст. \r\n \n\t\t\t\t\t\t", "date": "2019.03.26", "title": "Русе ще е домакин на националната среща на организацията на малките хора"}
{"url": "http://www.bnews.bg/article/258868-pozhar_v_rezervata_srebarna", "text": "\n \"Сребърна\". Инцидентът е възникнал привечер на 23 март. Димът е забелязан от служител по охраната на резервата, който своевременно е сигнализирал компетентните органи. \r\n\r\n Мястото е труднодостъпно за специализираната техника, затова пожарът е бил потушен ръчно от охранителите на резервата и дежурните служители на Районна служба \"Пожарна безопасност и защита на населението\"- Силистра. Засегнатият участък е отдалечен от колониите на защитените птици. \r\n\r\n По-късно на място са пристигнали и ръководни служители на РИОСВ-Русе. Засегнатият терен е на площ от около 30 дка. Не са установени щети бърху биологичното разнообразие в резервата. Експертите допускат, че деянието е умишлено, тъй като районът е изолиран, в него не се извършват стопански дейности. \r\n\r\n За случая ще бъде изпратен сигнал до Районна прокуратура-Силистра. \r\n \n\t\t\t\t\t\t", "date": "2019.03.26", "title": "Пожар в резервата \"Сребърна\""}
{"url": "http://www.bnews.bg/article/258872-misis_balgariya_mariana_marinova_otkri_detska_shkola_za_modeli_i_zvezdi", "text": "\n Мисис България Мариана Маринова ще подготвя деца от 4 до 14 години за участие в най-престижните световни конкурси. За целта миската създаде собствена Little Beauty Queen Academy. \r\n\r\n Обучението ще включва различни елементи като упражнения за подобряване стойката на тялото, усвояване езика на тялото, подготовка за работата като фотомодел, походка, координация, етикет,  поведение в обществото и редица други техники. \r\n\r\n Лектори ще разкриват на бъдещите миски и модели тайните на грима, как да се грижат за кожата и косатаси, как да се държат пред камера, по време на снимки с фотограф. \r\n\r\n Успешно преминалите курса деца модели ще участват в конкурс, а победителите от него ще имат възможността да пътуват извън България на едни от най-престижните финали. \r\n\r\n Мисис България Мариана Маринова стана особено популярна с работата си като треньор на едни от най-успешните българки представили страната ни на конкурси за красота по света. \r\n\r\n В портфолиото си тя има организирани стотици конкурси, както у нас така и по света. Самата Мариана участва  в  модни ревюта, интервюта, фотосесии, реклами. \r\n \n\t\t\t\t\t\t", "date": "2019.03.26", "title": "Мисис България Мариана Маринова откри детска школа за модели и звезди "}
{"url": "http://www.bnews.bg/article/258879-tsetsi_krasimirova_s_nov_priyatel", "text": "\n С нов приятел се сдоби Цеци Красимирова. Топмоделката си взе куче от България. Красавицата бе за няколко дни у нас, за да избере сватбена рокля и да направи моминско парти. \r\n\r\n Към незабравимите емоции Цеци се сдобила и с малко четириного, писа „България Днес“. \r\n\r\n Кучето е померан и е съвсем малко. То се казва Бери и Красимирова е луда по него. Моделката го качи в самолета за Испания, закъдето отпраши след края на почивката си у нас. \r\n\r\n Цеци ще се омъжва през месец май. Тя е сгодена за милионера Майкъл Струмейтис. \r\n \n\t\t\t\t\t\t", "date": "2019.03.26", "title": "Цеци Красимирова с нов приятел "}
{"url": "http://www.bnews.bg/article/258886-tezhki_sanktsii_grozyat_pulev_sled_strastnata_tseluvka_s_reporterkata", "text": "\n Българският боксьор Кубрат Пулев предизвика голям медиен интерес в САЩ. Не толкова с победата си с нокаут срещу румънския боксьор Богдан Дину в събота вечер, колкото с постъпка, която може да му струва скъпо. \r\n\r\n След мача той дава кратко интервю на английски за сътрудничката на спортното издание \"Вегас спортс дейли\" Дженифър Равало, наричана Джени Суши. В края на интервюто българският боксьор хваща репортерката за главата и я целува в устата. \r\n\r\n \r\n\r\n Равало е явно изненадана, но продължава да се усмихва, след което възкликва: \"Мили, боже\". По-късно обаче в \"Туитър\" определя целувката като \"малко срамна\" и \"странна\". \r\n\r\n Последваха остри критики за жеста на българския боксьор в социалните мрежи. А от \"Вегас спортс дейли\" обявиха, че обмислят какви да са следващите действия спрямо него. \r\n\r\n \"Докато се опитваше да проведе интервю с него след мача, един от нашите сътрудници, Джени Суши, стана жертва на нежелана, неочаквана и недоброволна силна целувка от Кубрат Пулев. Работим денонощно с Джени Суши и мениджърския екип на Пулев за по-нататъшно разследване на въпроса и определяне на подходящи стъпки/действия след това злополучно събитие. \r\n\r\n Г-ца Суше е ценен член на нашия екип и ние не одобряваме нарушаването на личното пространство на нашите сътрудници по каквато и да било причина. Твърдо заставаме зад нея, докато продължаваме да решаваме този въпрос\", пишат от американското спортно издание. \r\n\r\n \r\n\r\n Постъпката на Пулев, освен репутационни щети, може да има и далеч по-тежки последици, тъй като той вече е обвързан американска компания и планира да продължи кариерата си на този пазар. Мачът с Дину бе първият му в САЩ. \r\n\r\n Пулев обясни, по собствените му думи, \"най-коментираната целувка в света\" в \"Туитър\" и \"Инстаграм\" с това, че двамата с Равало са приятели. \r\n\r\n \r\n \r\n \r\n\r\n \" \", пише Пулев. \r\n  \r\n \n\t\t\t\t\t\t", "date": "2019.03.26", "title": "Тежки санкции грозят Пулев след страстната целувка с репортерката! "}
{"url": "http://www.bnews.bg/article/258877-dzhastin_biybar_zagarbi_muzikata_zaradi_problemi_s_psihichnoto_si_zdrave", "text": "\n Канадският поп певец Джъстин Бийбър потвърди, че за известно време ще загърби музиката, за да разреши \"дълбоко вкоренените\" проблеми с психичното си здраве. \r\n\r\n 25-годишният изпълнител обеща на феновете си, че ще се завърне на музикалната сцена с дългоочакван нов албум, пишат от БТА. Това обаче няма да се случи твърде скоро, защото по думите му Бийбър не иска да поднася на публиката си \"половинчато шоу\", защото тя заслужава повече. \r\n\r\n \"Прочетох доста съобщения, в които се казва, че искате албум. Ходих на турнета през целия си тийнейджърски живот, както и след като прехвърлих 20-те. Осъзнах, а и вие вероятно сте забелязали, че бях нещастен по време на последното турне, а вие не заслужавате това. Вие давате парите си, за да се забавлявате, а в края на концертната ми обиколка аз бях емоционално неспособен да ви дам това, което очаквате. Сега търся, оглеждам се, изпробвам, греша, както се случва с всички нас. На този етап съм фокусиран върху разрешаването на дълбоко вкоренени проблеми. Не искам да се сривам. Желая да запазя брака си и да бъда бащата, който искам да стана. Музиката е важна, но за мен на първо място са семейството и здравето ми\", пише в Инстаграм Джъстин Бийбър, който наскоро се ожени за манекенката Хейли Болдуин. \r\n \n\t\t\t\t\t\t", "date": "2019.03.26", "title": " Джъстин Бийбър загърби музиката заради проблеми с психичното си здраве"}
{"url": "http://www.bnews.bg/article/258876-rast_na_izmamite_otchitat_prokurorite_ot_okrazhnata_prokuratura_v_targovishte", "text": "\n С 24 на сто са се увеличили измамите през 2018 год. на територията на Окръжната прокуратура в Търговище. Ако през 2017 г. техният брой е бил 54, регистрираните измами през миналата година са 67. От тях 26 са телефонните, като при 12 от случаите са били установени куриерите на измамниците, на които са били повдигнати обвинения, съобщават от обвинението. \r\n\r\n Най-честият сценарий на телефонните измамници е съдействие на МВР за залавяне на престъпници. Анализът на пострадалите от този вид престъпление показва, че жертвите най-често са възрастни жени над 65 години. Така чрез телефонни измами през 2018 г. на територията на съдебния район на Окръжната прокуратура в Търговище са били отнети от жертвите на този вид престъпление над 221 000 лева и близо 300 грама златни накити. \r\n\r\n В отчетния доклад за работата на прокурорите от Окръжната прокуратура и районните прокуратури в Попово, Омуртаг и Търговище административният ръководител Драгомир Сяров открои и ръстът с над 4 процента на регистрираните кражби. В абсолютни стойности през 2018 г. са били регистрирани 405 кражби срещу 388 през 2017 г. Значително е увеличението на кражбите от домовете, чийто брой е 118 срещу 89 за 2017 г., което прави над 30 на сто, на кражбите от магазини, на селскостопанска продукция, както и на вещи и части от МПС. \r\n\r\n Като положителна тенденция за миналата година може да се отбележи спадът на грабежите. Общо водените преписки с данни за извършени корупционни престъпления през 2018 г. са 41, от които 9 са за присвоявания, 20 за документни престъпления, 9 за престъпления по служба и 3 за безстопанственост. На събранието, на което бе отчетена работата на прокурорите за миналата година в съдебния район на Окръжната прокуратура в Търговище, присъства заместник-директорът на Националната следствена служба Магдален Маринов и заместник-апелативният прокурор Иван Тодоров. \r\n \n\t\t\t\t\t\t", "date": "2019.03.26", "title": "Ръст на измамите отчитат прокурорите от Окръжната прокуратура в Търговище"}
{"url": "http://www.bnews.bg/article/258873-burgaskata_bolnitsa_poluchi_nov_kuvyoz_za_nedonoseni_bebeta_kato_darenie", "text": "\n УМБАЛ - Бургас днес получи нов кувьоз като дарение от фондация \"Нашите недоносени деца\", съобщават от лечебното заведение. \r\n\r\n Придобивката е за отделението по неонатология. \r\n\r\n Кувьозът е производство на световноизвестна марка, доказан е във времето като отличен апарат, който не се разваля и може да се използва дълги години, поясниха от болницата. Оттам добавиха, че днес е направена и демонстрация на апаратурата в работен режим. Стойността ѝ е близо 13 000 лева. Цялото отделение по неонатология вече е оборудвано с такива кувьози. \r\n\r\n Апаратурата има сензори за температура и влажност, които позволяват поддържането на комфортна среда на недоносените бебета, поставката му позволява различни положения на тялото, с цел да се избегне рефлуксът, който е често срещан в тази възраст. \r\n\r\n Освен инкубатора, фондацията дари на отделението в Бургас и три стола за кенгуру грижа. \r\n \n\t\t\t\t\t\t", "date": "2019.03.26", "title": "Бургаската болница получи нов кувьоз за недоносени бебета като дарение"}
{"url": "http://www.bnews.bg/article/258880-facebook_iztri_nad_2600_stranitsi_zaradi_koordinirano_neistinsko_povedenie", "text": "\n Корпорацията \"Фейсбук\" обяви, че е премахнала от своите социални мрежи още профили от Иран, Русия, Северна Македония и Косово, които според нея са имали \"координирано неистинско поведение\", предаде Ройтерс. \r\nОбщо 2632 страници, групи и профили, свързани със споменатите държави, са отстранени от Facebook и Instagram, гласи съобщението на компанията. \r\n\r\n С Иран са свързани 513 от снетите акаунти, а 1907 имат връзка с Русия. Повечето от руските акаунти са разпространявали спам, а останалите са участвали в \"координирано неистинско поведение\". В съобщението на корпорацията се подчертава, че страниците и акаунтите са ликвидирани заради своето поведение, а не заради съдържанието си. \r\nПрез януари \"Фейсбук\" премахна известен брой акаунти, свързани с Иран, припомни Ройтерс. \r\n  \r\n\r\n   \r\n \n\t\t\t\t\t\t", "date": "2019.03.26", "title": "Facebook изтри над 2600 страници заради „координирано неистинско поведение“"}
{"url": "http://www.bnews.bg/article/258875-shefat_na_antikoruptsionnata_komisiya_v_ns_teche_proverka_za_evtinite_imoti_na_vlastta", "text": "\n Шефът на комисия “Антикорупция” в НС Пламен Георгиев присъства на заседание на комисията, където коментира скандала с апартаментите на властта. От думите му стана ясно, че вече е започнала проверка относно покупко-продажбата на апартаменти в кв. \"Изток\", предаде репортер на Novini.bg. \r\n\r\n Проверката е по поръчка на прокуратурата. Проверяват се имоти, купени от Цветан Цветанов, Цецка Цачева, Вежди Рашидов и Ваня Колева. \r\n\r\n Той коментира, че се надява се в най-кратки срокове проверките да приключат. Изискани са документи от фирма \"Артекс\". Председателят на КПКОНПИ посочи, че ще се анализира дали има и други лица, които също са купували от тази фирма. \r\n\r\n Георгиев каза, че е имало спекулации, че и той е придобил по-евтин имот, но това не отговаря на истината. Имотът, който е закупил не е в кв. „Изток“, освен това не е купен от фирма, а от частно лице. Той заподозря, че атаката срещу него е заради работата му и запорираното имущество за над 3 милиарда на проверявани лица. \r\n\r\n С чувство за хумор мога да кажа, че на някой му се иска да имам жилище там, но аз просто нямам. За съжаление не мога да си позволя, защото имам дългосрочен кредит. \r\n\r\n \"Явно в момента се опитват да замесят имената на всички, да се разрасне скандалът. Обяснявам си го с изборите, които идват. Явно политическата обстановка е сложна, но мен това не ме вълнува. Ние искаме да си свършим работата“, посочи Георгиев. \r\n\r\n Той коментира, че не знае дали в случая с политиците също става въпрос за атаки. „Всичко е възможно, ние искаме да видим какви са фактите. В крайна сметка току-що сме започнали“, добави още той. \r\n\r\n Според него около тази фирма има притеснителни сигнали. „Дали те ще се докажат, ще мога да ви кажа, когато приключим“, обясни още председателят на КПКОНПИ. \r\n\r\n „Дадоха ни 20-дневен срок. Предполагам, че ще се наложи да бъде удължен, защото за нас най-лесно е да претупаме нещата и да направим повърхностни проверки. Идеята е да се свърши един огромен обем от работа. Искаме всички разрешителни, които са дадени от фирма „Артекс“, включително за тази сграда, до която е небостъргач. Искаме всичко да се разрови от игла до конец, за да няма никаква капка съмнения, че сме проверили всичко. Също успоредно ще проверяваме и конфликт на интереси“, посочи още Георгиев. \r\n\r\n На въпрос дали и заместник-министърът на енергетиката, който днес подаде оставка, ще бъде обект на проверка, Георгиев посочи, че всеки един ще бъде проверяван. \r\n \n\t\t\t\t\t\t", "date": "2019.03.26", "title": "Шефът на Антикорупционната комисия в НС: Тече проверка за евтините имоти на властта"}
{"url": "http://www.bnews.bg/article/258861-monika_valerieva_s_1000_kubika_v_dupeto_goreshto_foto", "text": "\n Моника Валериева няма спиране! Отново легна под ножа, за да повдигне задните си части. И вече има 1000 кубика импланти в дупето си.Бившата любовница на Валери Божинов за пореден път се довери на истанбулска клиника за интервенцията. Моника беше там в началото на март. За да се сдобие с мечтаното \"бразилско дупе\", тя е броила нови 4000 евро. За тази сума са й сложени глутеални импланти, което е вид силикон. Те се поставят между влакната на големия седалищен мускул, като по този начин се осигурява дълготраен резултат и стабилност. Тези протези не се усещат при сядане или лежане. Самата интервенция продължава около 1,5 ч. Възстановяването е кратко - около 3-4 дни. \r\n\r\n Това е вторият престой на Моника в истанбулската клиника на доктор Онур Егемен за оформяне на дупето й. За първи път беше там около Нова година. Тогава плати 8000 евро. Така цялата сума, която Валериева плати, възлиза на 12 000 евро. \r\n\r\n Моника вече се похвали с новите си задни части. Навръх рождения си ден тя заголи дупето си за специална снимка в хотела си в Лос Анджелис. Немалко от последователите й побързаха да го сравнят с това на Ким Кардашиян. Самата Валериева не спира да се хвали. \r\n\r\n \"Ти се събуждаш и моят секси задник вече е в ума ти\" и \"Поглеждам назад само когато задникът ми е в огледалото\", пише тя под снимките си от Лос Анджелис. В последно време Моника е постоянно в компанията на българин на име Боби, който се изявява като модел в Америка. Двамата дори споделят един хотел в Бевърли Хилс. Снимката вижте  \r\n \n\t\t\t\t\t\t", "date": "2019.03.26", "title": "Моника Валериева с 1000 кубика в дупето (Горещо фото)"}
{"url": "http://www.bnews.bg/article/258864-nikolay_barekov_za_glasuvane_na_paketa_makron_moga_da_promenya_pozitsiyata_si_do_utre_ako_moyat_glas_e_tolkova_zlaten_no_pri_dve_usloviya", "text": "\n \"Аз мога да променя позицията си до утре, ако моят глас е толкова златен, при две условия - незабавно увеличаване на заплатите на шофьорите на камиони с 20 % и второ - всички трудови договори да бъдат ревизирани и държавата да се намеси, така че българските шофьори, които карат по пътищата на Европа, да не взимат минималната заплата, а да взимат реалните пари, които им се полагат. Така превозвачите ще трябва да платят малко повече данъци и осигуровки на държавата, но ще трябва да спазват закона, както го спазват всички граждани\". Това каза пред БНР евродепутатът от групата на Европейските консерватори и реформисти Николай Бареков.  \r\n\r\n В предаването \"12+3\" на програма \"Хоризонт\" Бареков коментира, че съзнателно не е гласувал и добави: \"Коя е българската позиция по пакета \"Мобилност\"- на едрите превозвачи, които карат техните работници да работят на минимална работна заплата и без осигуровки, или на шофьорите - трудовите хора на България, през последните 30 години младите хора напуснаха родината си заради ниските заплати и лошите условия на труд\". Според него гледната точка на шофьорите не е защитена, а те насила са карани да протестират в защита на работодателите им. \r\n\r\n Бареков е убеден, че хората, които утре ще протестират, ще го направят под натиск, той подчерта, че много реални шофьори, упражняващи професията,са се свързали с него и са го подкрепили. По думите му няма единна позиция на българската държава, а едно събиране на олигархията и на кръговете, които стоят в парламента и на евродепутати, начело с Ангел Джамбазки.  \r\n\r\n \"Ние с Ангел Джамбазки влязохме в парламента, за да работим за високите доходите на българските граждани и високите доходи, той предаде избирателите си\", категоричен е той.  \r\n\r\n Бареков в аргумент на позицията си заяви, че 4000 евро е минималната заплата, която взимат шофьорите в Германия и във Франция, а 2000 евро взимат българските шофьори, които биват осигурявани на минималните заплати.  \r\n\r\n Цялото интервю можете да чуете  ! \r\n\r\n   \r\n\r\n   \r\n \n\t\t\t\t\t\t", "date": "2019.03.26", "title": "Николай Бареков за гласуване на пакета \"Макрон\": Мога да променя позицията си до утре, ако моят глас е толкова златен, но при две условия!"}
{"url": "http://www.bnews.bg/article/258862-spayski_v_lesbo_afera", "text": "\n Феновете на момичешката банда Спайс Гърлс още не могат да свикнат с новината от уикенда, разпространена от \"Дейли Мейл\". Според вестника две от момичетата са имали сексуална афера. Информацията е споделена от самата Мелани Би. Тя заяви в интервю, че е била физически интимна с Джери Халиуел. Това се е случило в апогея на славата на Спайс Гърлс през 90-те. Remaining Time -0:03 Певицата не разкрива дали сексът е бил следствие от употребата на алкохол, или наркотици, но признава, че двете с Джери винаги са имали влечение една към друга. \"Джери ще ме намрази за това, че ще го кажа, защото тя сега живее щастливо в провинциална къща с мъжа си, но това е факт. Случи се. Не беше голяма работа, просто го направихме и се смеехме през цялото време. Тя ще ме убие за това, че го казах\", споделя Мелани Би. Тъмнокожата чаровница никога не е криела факта, че изпитва сексуално привличане и към мъже, и към жени. Тя говори открито и за слабостта си към наркотиците и алкохола. До момента обаче светът не знаеше, че и Джери Халиуел, която в момента е омъжена за мениджъра на Формула 1 Крисчън Хорнър, също има наклонности към своя пол. Друга дама от групата, Мелани Си, коментира изказването на Мелани Би, като заяви, че за нея това е абсолютна новина. Очевидно двете палавници са успели да прикрият добре романса си, дори от останалите момичета в бандата. Засега Джери Халиуел не е говорила за случая, но през годините е намеквала, че двете с Мел Би винаги са били повече от приятелки. \r\n  \r\n \n\t\t\t\t\t\t", "date": "2019.03.26", "title": "Спайски в лесбо афера"}
{"url": "http://www.bnews.bg/article/258870-tramp_specheli_bitkata_no_dali_shte_specheli_i_voynata", "text": "\n Доволен от заключенията на руското разследване, които отдалечават призрака на процедура по импийчмънт, Доналд Тръмп заяви гръмко вчера, че ще потърси сметка от хората, които отправяха обвинения срещу него. Въпреки че няколко съдебни фронта остават отворени, публикуването на най-важните заключения от доклада на специалния прокурор Робърт Мълър е истинска глътка въздух за американския президент преди изборите догодина. \r\n\r\n \"Доволен съм, че това приключи\", заяви милиардерът републиканец от Овалния кабинет, имайки предвид доклада, според който няма доказателства за сговор между неговия екип и Москва. \r\n\r\n Същевременно обаче, обзет от осезаем гняв, той добави: \"Има много хора, които направиха наистина ужасни неща, бих казал дори неща, които представляват държавна измяна. Трябва да се обърне внимание на извършеното от тях\", каза той, видимо решен да постави опонентите си от Демократическата партия в отбранителна позиция след развръзката на това, което той от няколко месеца наричаше \"лов на вещици\". \r\n\r\n Повтаряйки призивите на голям брой републиканци, които разкритикуваха поведението на медиите през двете години разследване, един от синовете на Тръмп, Ерик, предложи на няколко вестника и телевизии, сред които \"Ню Йорк таймс\" и Си Ен Ен, да поднесат своите извинения. \r\n\r\n Доналд Тръмп, който от четвъртък ще се върне на предизборната сцена в Гранд Рапидс, Мичиган (един от ключовите щати, които му позволиха да спечели изборите срещу Хилари Клинтън през 2016 г.), може да си послужи с доклада на Мълър, за да раздуха страстите на електората. \r\n\r\n Противниците му от Демократическата партия са изправени пред дилема: дали да затворят страницата с аферата Мълър и да съставят програма, позволяваща, по думите на кандидата на първичните избори Пит Бутиджидж, \"да бъде сложен край на тръмпизма\", или да продължават всеки ден да напомнят за многобройните \"зони на здрача\", заобикалящи това президентство. \r\n\r\n Министърът на правосъдието Бил Бар публикува в неделя вечерта резюме от четири страници на доклада на Мълър, но лидерите на демократите в Конгреса поискаха да видят целия доклад, и подчертаха, че Бар, който е назначен от Доналд Тръмп, не е безпристрастен наблюдател. \r\n\r\n Демократите наблягат най-вече върху факта, че по въпроса за възможно възпрепятстване на правосъдието от Доналд Тръмп, специалният прокурор Мълър не е стигнал до окончателно заключение. \"Макар да не стига до заключението, че президентът е извършил престъпление, докладът не го оневинява\", пише бившият шеф на ФБР. \r\n\r\n Но Бил Бар, който чете документа от петък до неделя, стигна до заключението, че в него няма данни за нито едно нарушение на закона, което да доведе до съдебно преследване заради възпрепятстване на правосъдието. \r\n\r\n \"Далеч от \"пълното оневиняване\", за каквото твърди президентът, докладът Мълър не оневинява изрично президента\", заявиха демократите Джерълд Надлър, Адам Шиф и Илайджа Къмингс, които ръководят три влиятелни парламентарни комисии в Конгреса. \r\n\r\n Заедно с трима други председатели на парламентарни комисии от Демократическата партия, те поискаха вчера в писмо министерството на правосъдието да \"предостави на Конгреса целия доклад на Мълър\", а също и документите, върху които той се основава, до 2 април. \r\n\r\n Доналд Тръмп отнася ли се благосклонно към публикуване на доклада? \r\n\r\n \"Това зависи от министерството на правосъдието. За мен това не е никакъв проблем\", заяви той. \r\n\r\n Робърт Мълър приключи продължилото 675 дни разследване, което държа Съединените щати под напрежение. Обвинение за \"сговор\" не бе предявено към нито един от 34-мата обвиняеми по делото, сред които шестима близки сътрудници на Тръмп. \r\n\r\n Разследването доведе до зрелищни осъждания на бившия ръководител на предизборната кампания на Тръмп Пол Манафорт и на бившия му личен адвокат Майкъл Коен, които бяха осъдени на затвор за различни злоупотреби и лъжливи показания. \r\n\r\n Дали президентът има намерение да използва правото си да помилва някои от своите бивши сътрудници, които са днес в затвора? \"Не съм мислил за това\", каза той, без изрично да изключва тази възможност. По стечение на обстоятелствата един от най-яростните му и ползващи се с медийно внимание критици, адвокатът Майкъл Авенати, бе арестуван вчера за опит за изнудване на компанията за спортна екипировка \"Найки\", а също така и за други финансови злоупотреби. \r\n \n\t\t\t\t\t\t", "date": "2019.03.26", "title": "Тръмп спечели битката, но дали ще спечели и войната?"}
{"url": "http://www.bnews.bg/article/258866-ot_poslednite_minuti_borisov_prie_ostavkata_na_krasimir_parvanov", "text": "\n Със заповед на министър-председателя Бойко Борисов от длъжността заместник-министър на енергетиката е освободен Красимир Първанов. \r\n\r\n Подписана е и заповедта за освобождаване на Ваня Колева от поста заместник-министър на младежта и спорта. Това съобщиха от пресцентъра Министерския съвет. \r\n\r\n Оставката е свързана с „Апартаментгейт“, тъй като Красимир Първанов е придобил от фирмата „Артекс“ апартамент и два гаража на ул. „Тинтява“ в столичния кв. „Изток“. Скандалът с апартаментите досега доведе до оставката и на правосъдния министър Цецка Цачева. Функциите на Цачева временно ще изпълнява заместник-министърът на правосъдието Десислава Ахладова. \r\n \n\t\t\t\t\t\t", "date": "2019.03.26", "title": "ОТ ПОСЛЕДНИТЕ МИНУТИ! Борисов прие оставката на Красимир Първанов!\r\n"}
{"url": "http://www.bnews.bg/article/258860-vnuchkata_na_zhan_pol_belmondo_snima_v_sofiya", "text": "\n Внучката на френския актьор Жан Пол Белмондо–Анабел Белмондо снима в София. Красавицата участва в екшън — трилъра „Американска нощ” и от няколко дни е в родната столица. Красавицата, която по професия е журналист, отдавна е загърбила писането, за да следва стъпките на дядо си. Анабел е на родна земя от седмица, но споделя, че вече се чувства тук като у дома си. \r\nПрез уикенда хубавицата и колегата й от филма–Джеръми Пиъни бяха изловени от учителя по география и ловец на автографи–Тодор Петров в парка пред Народния театър. \r\nДвамата се разхождали на слънце, след което се присъединили към останалите колеги от продукцията в столично кафене. \r\nАнабел признала, че е очарована от София, а Пивън дори написа в Инстаграм, че никога не е предполагал, че ще посети България и тук толкова ще му хареса. Хора от продукцията издават, че снимките се провеждат предимно на нюйоркския декор на студиото на „Ню Бояна филм”, а също и че са предимно нощни. \r\n\r\n Сюжетът се върти около италианската мафия в САЩ, а участие във филма взимат певицата Анастейша, актрисата Паз Вега, актьорът Емил Хърш, който си партнира с Брад Пит и Ди Каприо в последния филм на Тарантино и манекенката Лий Леви. \r\n\r\n Всички много се сближили и често могат да се видят из столичните кафета и ресторанти, пише \"Телеграф\". Анабел от своя страна признава, че за нея е удоволствие да работи с този екип, а и да се снима като цяло. \r\n\r\n „Аз винаги съм била принцесата на дядо. Бях първата му внучка и съм единственото момиче. За мен той винаги ще си остане втори баща и човек, на когото винаги мога да разчитам”, споделя Анабел. \r\nТя е дете на дъщерята на Белмондо–Флоранс и американския й съпруг. Израства в малък град в Калифорния, далеч от светлините на прожекторите. Когато завърша образованието си, се мести в Париж, където гради кариера на актриса и модел, тя се насочва към киното. \r\nАнабел вярва, че фактът, че е внучка на Белмондо е от голяма полза за кариерата й. Но има и минус–постоянно я сравняват с него. \r\n  \r\n \n\t\t\t\t\t\t", "date": "2019.03.26", "title": "Внучката на Жан Пол Белмондо снима в София "}
{"url": "http://www.bnews.bg/article/258867-sadat_otkaza_da_pusne_minyu_staykov_ot_aresta_i_sreshtu_500_000_leva", "text": "\n Апелативният специализиран съд отказа да пусне от ареста алкохолния бос Миню Стайков, въпреки решението на спецмагистратите от миналата седмица, които постановиха мярка за неотклонение \"парична гаранция\" в размер на 500 000 лева. \r\n\r\n Според втората инстанция има опасност бизнесменът да извърши ново престъпление, ако бъде пуснат на свобода, делото е с фактическа и правна сложност, голяма част от свидетелите са подчинени или зависими от Миню Стайков и може да им се окаже въздействие. Освен това, според съда, държавното обвинение работи с нужната бързина. \r\n\r\n \"Моля да потвърдите мярката гаранция, тъй като здравословното ми състояние е тежко, не получавам адекватна лекарска помощ и се чувствам унижен, тъй като не мога да ходя сам дори до тоалетната\", заяви Миню Стайков пред апелативните спецмагистрати. Той беше докаран в съда в инвалидна количка. \r\n\r\n Апелативният спецсъд обаче прецени, че здравословното състояние на обвиняемия не е причина за промяна на мярката му за неотклонение. Затова и го оставиха в ареста за постоянно, като решиха той да бъде лекуван в неврохирургията на МВР-болница под охрана. По делото има данни, че бизнесменът страда от мозъчно-съдова болест. \r\n\r\n Бившият градски прокурор на София Николай Кокинов, който в момента е част от защитата на Стайков, заяви, че подзащитният му от декември не е посещаван от невролог въпреки прекарания инсулт. Има десет молби за лекарска помощ до директора на затвора, затова Миню Стайков ще търси правата си в Страсбург. \r\n\r\n Магистратите посочиха, че престъпленията, за които бизнесменът е обвинен, са за дълъг период от 9 години. Освен това, бандата се е състояла от 7 души, които са действали в условията на конспиративност и системност, подчерта съдия Даниела Костова, която е докладчик по делото. \r\n\r\n Заедно със Стайков зад решетките остава и синът на кмета на Карнобат Иван Димитров. Мъжът е обвинен като член на престъпната група на бизнесмена и за държане на 506 000 кутии цигари без бандерол в бивша мандра край Карнобат. \r\n \n\t\t\t\t\t\t", "date": "2019.03.26", "title": "Съдът отказа да пусне Миню Стайков от ареста и срещу 500 000 лева!"}
{"url": "http://www.bnews.bg/article/258852-prints_charlz_otkri_statuya_na_shekspir_v_kuba", "text": "\n Принц Чарлз, придружен от съпругата си, херцогинята на Корнуол - Камила, се разходи из обновения в колониален стил център на Хавана в рамките на историческото си посещение в Куба, съобщи БТА. \r\n\r\n Заобиколени от тълпа от любопитни местни жители и туристи, британският престолонаследник и съпругата му се разходиха из центъра на кубинската столица, придружени от градския историк Еусебио Леал, и откриха статуя на английския драматург Уилям Шекспир на улица \"Меркадерес\".  \r\n\r\n Принц Чарлз посети боксова школа и балетния център на танцьора Карлос Акоста, обявен наскоро за директор на Кралския балет на Бирмингам. Британският престолонаследник влезе и в частна бръснарница, където приседна на старинен стол и се разговори със собственичката. \r\n\r\n  \"Нямах представа, че един принц може да бъде толкова земен и ще избере да посети подобно скромно място, където да приседне и разговаря\", сподели 58-годишната частничка Хосефина Ернандес. Принц Чарлз обаче е отказал предложената му подстрижка, тъй като наскоро е оформил прическата си. \r\n\r\n По време на разходката кралската двойка поспря на няколко места, за да послуша традиционна кубинска музика. Британският престолонаследник посети и работилница, в която млади хора овладяват реставрационни техники, необходими за поддръжката на основаната през 1519 г. Хавана.  \r\n\r\n Столицата на Куба за кратко е била британска територия през 1762 г., преди Англия да реши да я размени с испанците срещу Флорида. \r\n \n\t\t\t\t\t\t", "date": "2019.03.26", "title": "Принц Чарлз откри статуя на Шекспир в Куба\r\n"}
{"url": "http://www.bnews.bg/article/258851-kali_i_vladi_se_sadyat_vzaimno_bivshiyat_na_pevitsata_tvardi_che_e_narkomanka_i_moralno_propadnala", "text": "\n Попфолк певицата Кали и бащата на третия й син – Владимир ще се изправят един срещу друг пред съда. \r\nПевицата е категорична, че не се чувства жертва. Пред „Телеграф“ тя споделя, че големият проблем пред нея и Влади е синът им Александър, и по точно времето, което прекарва всеки един от тях с мъника. „Неговите претенции са съвсем измислени и целта му е да ми отнеме детето. Той ще твърди, че съм морално пропаднала, че съм наркоманка. Той това ми го е казвал лично. Това е единствения вариант да убеди правосъдната система, че съм недостоен родител. Но това са неща, които могат да се проверят, да се установят във времето“, каза Кали. Тя от своя страна също е подала жалба за вербална агресия. \r\nВ изповед в предаването „Папараци“ Кали призна за вербалната агресия на мъжа си. В изповедта си певицата не се колеба и сподели за подарения от Владимир годежен пръстен. Въпреки заявката си за сериозни отношения той бил категоричен, че не иска да се венчаят заради опасността да нарани трети човек, визирайки роднина на Владимир.   \r\n \n\t\t\t\t\t\t", "date": "2019.03.26", "title": "Кали и Влади се съдят взаимно! Бившият на певицата твърди, че е наркоманка и морално пропаднала!"}
{"url": "http://www.bnews.bg/article/258853-zadarzhaha_balgarin_opital_da_iznese_3_kg_heroin_za_lisabon", "text": "\n Задържаха българин с 3 кг хероин на ГКПП \"Калотина\". \r\n\r\n Дрогата е била открита на 22 март при проверка на автобус, пътуващ по редовна линия от София за Лисабон. \r\n\r\n В багажа на един от пътниците - български гражданин с инициали С.П., митническите служители установили, че в подплатата на четири якета, които той носел в куфара си, са подпъхнати общо 148 прозрачни пликчета с дрога. \r\n\r\n По случая е образувано досъдебно производство под надзора на Окръжна прокуратура - София. Вчера съдът е уважил искането на прокуратурата за налагане на мярка за неотклонение \"задържане под стража\" спрямо С.П., който е привлечен към наказателна отговорност за трафик на наркотици. \r\n \n\t\t\t\t\t\t", "date": "2019.03.26", "title": "Задържаха българин, опитал да изнесе 3 кг хероин за Лисабон"}
{"url": "http://www.bnews.bg/article/258850-svetlana_gushterova_potvardi_che_e_stanala_mayka_snimki", "text": "\n В \"Инстаграм\" - единствената социална мрежа, която ползва, съпругата на Християн Гущеров качи първи снимки, свързани с появата на новия член на фамилията. \r\n\r\n На тях се вижда украсата, която щастливият татко е подготвил за своите момичета при посрещането на бебето у дома. Информацията, че Светлана е родила, плъзна в края на миналия месец. До този момент обаче нямаше никакви индикации от нейна страна, че е станала майка. А клипчетата с бебешката украса, качени чак сега, породиха съмнение дали писанията за раждането на малката госпожица от миналия месец, не са били подвеждащи и дали пък Гущерова не е влязла в родилното едва тези дни. \r\n\r\n На този етап остава мистерия и какво име родителите са дали на малката Гущерова. Още докато Светлана бе бременна, слуховете разнасяха, че е решила да кръсти дъщеря си Християна, на баща й. \r\n\r\n Снимки вижте \r\n \n\t\t\t\t\t\t", "date": "2019.03.26", "title": "Светлана Гущерова потвърди, че е станала майка (Снимки)"}
{"url": "http://www.bnews.bg/article/258858-sofka_se_omazhi_s_roklya_za_20_bona_obsipana_s_diamanti", "text": "\n Ромският славей Софи Маринова се врече във вечна вярност на любимия си Тодор Давидов – Гринго в рокля за близо 20 000 лева. Певицата се бе накиприла в дизайнерска рокля на София Борисова, а горната част на одеждата бе обсипана с диаманти, което се оказа причина за високата цена. \r\n\r\n И за сключването на граждански брак на 5 февруари Софка също бе с рокля на София, решена в някаква разновидност на оранжевия цвят, с която по-скоро предизвика подигравки. Одеждата изглеждаше като евтин парцал, купен от Илиянци, а не на дизайнерски тоалет от класа. \r\n\r\n Младото семейство събра приятели и колеги на пищно сватбено тържество в столицата и призна,  че се чувстват като във вълшебна приказка. „Знаех си, че един ден ще имаме хубава сватба, ама това тук е по-хубаво отколкото си го представях“, не сдържа емоциите си Софи по време на партито,писа „ТелеграФ“. \r\n\r\n По стар български обичай булката ритна менчето, за да разберат каква ще е първата рожба в семейството им. Ако може да се вярва на поверия, Софи и Гринго ще имат момче. Певицата заяви, че много иска да има дъщеря, докато Гринго се радваше на новината за мъжко дете. \r\n\r\n Софи се оказа любимка на своите колеги, които я уважиха за празника. Микрофона хванаха Славка Калчева, Тони Дачева, Глория, Константин, Илиян, Устата, Тони Стораро, Гери-Никол и др. Булчинският букет се озова в ръцете на Бони. Купонът продължи до изгрев, а младоженците си пожелаха да са щастливи обичани и обичащи се, както в този ден. \r\n \n\t\t\t\t\t\t", "date": "2019.03.26", "title": "Софка се омъжи с рокля за 20 бона обсипана с диаманти"}
{"url": "http://www.bnews.bg/article/258865-ograbiha_maykata_na_evgeniya_baneva_otmaknaha_y_blizo_20_bona", "text": "\n Майката на Евгения Банева - Мария Генчева, е била обрана снощи в София, научи \"24 часа\". \r\n\r\n Тя се е прибирала от пътуване в чужбина, когато пред вратата на дома й била атакувана в гръб. \r\n\r\n Бандитът задигнал от жената 9600 евро. \r\n\r\n Заради шока от нападението Мария не могла да даде добро описание на грабителя. \r\n\r\n Столичната полиция вече разследва случая. \r\n \n\t\t\t\t\t\t", "date": "2019.03.26", "title": "ОГРАБИХА МАЙКАТА НА ЕВГЕНИЯ БАНЕВА! Отмъкнаха й близо 20 бона! "}
{"url": "http://www.bnews.bg/article/258854-romi_iznasyat_s_chuvali_drehite_ot_novite_konteyneri_prednaznacheni_za_pomoshti", "text": "\n Столичаните се възмутиха от роми, които ровят в новите контейнери за текстил. Контейнерите започнаха да се поставят на различни места не само в София, но и в цялата страна. \r\n\r\n Контейнерите събират само дрехи, здрави, които се разпределят към нуждаещи се – домове, БЧК и други. \r\n\r\n Столичанин обаче засне роми, които вадят дрехите и дори влизат в контейнерите. Те са се запасили с чували, дори да си прибират в тях дрехите. Мястото е кв. „Гео Милев“ срещу зала „Фестивална“. \r\n\r\n Принципно тези дрехи може да отидат и в ромски махали, но идеята е да се разпределят от фирмите по предназначение за най-първо нуждаещите се. \r\n\r\n Вижте във видеото: \r\n\r\n \r\n\r\n   \r\n \n\t\t\t\t\t\t", "date": "2019.03.26", "title": "Роми изнасят с чували дрехите от новите контейнери, предназначени за помощи\r\n"}
{"url": "http://www.bnews.bg/article/258848-adrenalinkata_s_pornoto_chaka_vtoro_dete_snima_se_vav_film_na_disni", "text": "\n Адреналинката Яна участва в хитовия филм на Дисни \"Дъмбо\", който тръгва по кината от 29 март. Яна, която доскоро бе част от балета на \"Като две капки вода\", застава редом до едни от най-големите имена в Холивуд. \r\n\r\n Бившата адреналинка от \"Господари на ефира\" получава покана да се включи в снимките на филма покрай миналото си на гимнастичка. \"Попаднах там заради художествената гимнастика. Бях с три съотборнички от родния ми град Бургас и една от София - Петя Точева, Жанина Трашлиева, Сребрина Желязкова и Жанина Иванова\", сподели Яна. \r\n\r\n \"Имаше изисквания да можем да правим шпагат и мост, както и да сме се занимавали с балет. Сцените, в които участваме са три. За тях репетирахме близо 2 седмици по цял ден. Холивудски хореографи ни дадоха какво ще правим. Два месеца снимахме в Англия. Както знаем от анимационното филмче \"Дъмбо\", действието се развива в цирк и нашата роля беше на циркови артисти, акробати. Част от екипа беше същият, който снима и \"Игра на тронове\". Изключителни професионалисти\", разказа адреналинката пред наш репортер.  \r\n\r\n \"Дъмбо\" се очертава като един от тоталните кинофаворити за 2019 год. не само заради носталгичната нотка, напомняща на детство и безгрижие, но и заради грандиозната му реализация в съвременен дух, дело на великолепния режисьор Тим Бъртън. Колин Фарел лично поздравил нашите момичета за перфектно свършената работа. \"Изключително семен и много по-секси на живо\", споделя впечатленията си за него Яна.  \r\n\r\n Запитана защо не я виждаме в балета на \"Капките\" този сезон, тя ни изненада с новината, че чака второ дете. Адреналинката е в седмия месец и е спряла всички работни ангажименти, пише ШОУ. \r\n \n\t\t\t\t\t\t", "date": "2019.03.26", "title": "Адреналинката с порното чака второ дете, снима се във филм на Дисни"}
{"url": "http://www.bnews.bg/article/258863-barekov_argumentira_poztsiyata_si_izbiram_da_sam_na_stranata_na_obiknovenite_trudovi_hora_i_da_zashtitavam_tehnite_prava", "text": "\n \r\n\r\n Ето какво написа той в аргумент на позицията си: \r\n\r\n *публикуваме без редакторска намеса  \r\n\r\n \r\n\r\n \r\n\r\n   \r\n \n\t\t\t\t\t\t", "date": "2019.03.26", "title": "Бареков аргументира позцията си:  Избирам да съм на страната на обикновените трудови хора и да защитавам техните права"}
{"url": "http://www.bnews.bg/article/258856-balgarka_prevze_vog", "text": "\n 22-годишна българка стана част от италианската модна библия „Вог”. Елизабет Кайн стана звезда в Италия, след като се оказа на корицата на списанието за декември 2018. Тя е забелязана от стилистите на модното издание, след като представя свои модели на седмицата на модата в Лондон. \r\nУспехът на Лиза започва преди месеци, когато е избрана от университета си да участва в седмицата на модата в Англия. След това е поканена да стане част от лондонски шоурум, който събира следващо поколение дизайнери.Благодарение на контактите, които получава, колекцията й е избрана от стилистите на модната библия. Българката споделя, че създаването на една дреха е дълъг процес, който включва креативност и математика. \r\nЗа последното й помага и Софийската математическа гимназия, която е завършила преди години, пише „България днес”. Палтото, което е заснето за „Вог” се състои от 600 парчета, сглобени ръчно, за да се постигне крайния ефект. Красавицата разделя живота си между София и Лондон, където учи и живее. \r\nСтрастта си към модната индустрия развива заради възможността да създава изкуство чрез дрехи. „Не си спомням момент от живота ми, в който модата да не е играла важна роля”, споделя Лиза. Тя добавя още, че черпи вдъхновение от всичко, което я заобикаля. \r\nВ момента Кайн развива собствена марка, която цели да предлага на клиента възможност чрез 3D софтуер да се вижда крайния резултат, преди да е готов продукта. Целта е да се елиминира голяма част от текстилните отпадъци, а работата между клиент и бранд да е по-лесна. \r\n  \r\n \n\t\t\t\t\t\t", "date": "2019.03.26", "title": "Българка превзе \"Вог\""}
{"url": "http://www.bnews.bg/article/258859-do_31_mart_pravitelstvoto_tryabva_da_prieme_plan_smetkata_za_evrovota", "text": "\n До 31 март е срокът, в който правителството трябва да приеме план-сметката за провеждането на евровота на 26 май. \r\n\r\n До тази дата ЦИК трябва да приеме условията и реда за машинното гласуване. \r\n\r\n Заявления за регистрация партиите и коалициите ще подават до 10 април включително. \r\n \n\t\t\t\t\t\t", "date": "2019.03.26", "title": "До 31 март правителството трябва да приеме план-сметката за евровота\r\n"}
{"url": "http://www.bnews.bg/article/258849-izvanredno_krasimir_parvanov_podade_ostavka_kato_zam_ministar_na_energetikata", "text": "\n Заместник-министърът на енергетиката Красимир Първанов подаде оставка. Той е депозирал молбата си за напускане на поста тази сутрин в Министерския съвет. \r\n \n\t\t\t\t\t\t", "date": "2019.03.26", "title": "ИЗВЪНРЕДНО! Красимир Първанов подаде оставка като зам.-министър на енергетиката\r\n"}
{"url": "http://www.bnews.bg/article/258842-tsvetanov_izliza_ot_parlamenta_ostava_v_gerb", "text": "\n Скандалът с апартаментите е на път да предизвика политическа криза, която вероятно ще е дълга и мъчителна. \r\n\r\n Цветан Цветанов излиза от парламента и остава да ръководи партията и да организира изборите, пише в-к 24 часа. \r\n\r\n Самият Цветанов, който е в САЩ, не оповестява публично своето решение. И така сигурно ще е до четвъртък, когато ще бъде в София. Хора, разговаряли с него, са категорични, че той е убеден, че не е нарушил закона със замяната на жилището си, нито е търгувал с влияние. \r\n \n\t\t\t\t\t\t", "date": "2019.03.26", "title": "Цветанов излиза от парламента, остава в ГЕРБ?"}
{"url": "http://www.bnews.bg/article/258845-politsai_prebili_momche_zashtoto_ne_im_povyarval_che_sa_politsai", "text": "\n 19-годишно момче от Карлово се оплака от полицейско насилие, съобщи Нова. \r\n\r\n По думите на момчето всичко станало в петък, 22 март, около 20.30 часа. Тогава Петър се прибирал към дома си, когато по пътя го настигнал автомобил, от който слезли двама непознати мъже. Тогава момчето се изплашило и побягнало, защото си помислило, че искат да го оберат, а полицаите били цивилни - не носили униформа, нито били с патрулка. \r\n\r\n \"Не разбрах, че това са полицаи. Шофьорът слезе и ми каза да си дам документите за проверка. В следващия момент си показа значката, но за мен това не бяха истински полицаи. Не носеха униформи. Приличаха на крадци.Започнах да бягам. Чух щракване на пистолет. Бутнаха ме на земята и започнаха да ме обиждат и бият. След това дойдоха хора, които ми помогнаха\", разказва младежът Петър Маринов. \r\n\r\n Бащата на момчето е адвокат. Той е извадил медицинско на сина си за нанесените травми и е подал сигнал в полицията и прокуратурата. \r\n\r\n Версията на полицаите - момчето оказало съпротива при проверка за притежание на наркотици. Момчето дори нанесло лека телесна повреда на един от полицаите. \r\n\r\n Счупили му челюстта с ритник в главата \r\n\r\n Наблюдаващият прокурор по случая Димитър Димитров заяви, че по случая се извършва проверка. \"Разпитват се както полицаите и Петър, така и други лица, които са били в района. Момчето е било проверено случайно. Действително те са били цивилни. По време на задържането му, момчето отново е оказало съпротива. Тогава е била причинена и телесната повреда на полицая. Момчето е било освободено след около 2 часа\", каза той. \r\n \n\t\t\t\t\t\t", "date": "2019.03.26", "title": "Полицаи пребили момче, защото не им повярвал, че са полицаи\r\n"}
{"url": "http://www.bnews.bg/article/258847-zemetresenie_e_registrirano_v_rayona_na_blagoevgrad", "text": "\n Леко земетресение е регистрирано в района на Благоевград тази нощ. Това съобщават от Геофизичния институт при БАН. Силата на труса е била 2.8 по скалата на Рихтер на дълбочина 15 километра. Няма информация да е било усетено от хората в района. \r\n \n\t\t\t\t\t\t", "date": "2019.03.26", "title": "Земетресение е регистрирано в района на Благоевград\r\n"}
{"url": "http://www.bnews.bg/article/258844-ne_e_za_vyarvane_mazh_vletya_sas_samolet_v_sobstvenata_si_kashta_sled_razpraviya_s_zhena_si", "text": "\n Мъж от Ботсвана влетя в къщата си с частен самолет Кинг Еър, с който искал да убие жена си след разправия между двамата, предаде БГНЕС. \r\n\r\n Според съобщения в медиите, скандалът между съпрузите възникнал на парти в чест на бъдещо им дете. Както изтъкват източници, мъжът бил груб към жена си, затова гостите го помолили да напусне празника. \r\n\r\n След като напуснал, мъжът се обадил на свой приятел на партито, за да разбере точно къде в къщата се намира жена му.  \r\n\r\n Усъмнил се, че нещо не е наред, приятелят му помолил всички гости да напуснат къщата и след известно време в къщата влетял самолет. \r\n\r\n Загинал е само пилотът, а всички останали са оцелели благодарение на евакуацията.  \r\n \n\t\t\t\t\t\t", "date": "2019.03.26", "title": "НЕ Е ЗА ВЯРВАНЕ! Мъж влетя със самолет в собствената си къща след разправия с жена си"}
{"url": "http://www.bnews.bg/article/258841-vremeto_se_razvalya_idvat_oblatsi_i_dazhd", "text": "\n През деня облачността ще е значителна, с повече слънце преди обяд над източните райони. На много места, главно около и след обяд ще превали дъжд. Вятърът ще се ориентира от северозапад, в Източна България - от север-североизток, ще е до умерен и с него ще започне да прониква студен въздух. Температурите ще се понижат и преобладаващите максимални ще бъдат между 12° и 17°, все още на места в Югоизточна България до 20°. \r\n\r\n Това съобщават от НИМХ. \r\n\r\n Над планините облачността ще е значителна и на много места ще превали дъжд, над 1700 метра - сняг. Условия за по-обилни валежи ще има след обяд в Западните Родопи и Пирин. Ще духа умерен северозападен, по билата - югозападен вятър. Максимална температура на височина 1200 метра около 7°, на 2000 метра - около 1°. \r\n\r\n Над Черноморието сутринта ще е слънчево, но през деня ще се заоблачи. Ще се задържи без валежи. Ще духа до умерен вятър от север-североизток. Максимални температури на въздуха: 13-18°. Температурата на морската вода е 10°. Вълнението на морето ще бъде 2-3 бала. \r\n \n\t\t\t\t\t\t", "date": "2019.03.26", "title": "ВРЕМЕТО СЕ РАЗВАЛЯ! Идват облаци и дъжд"}
{"url": "http://www.bnews.bg/article/258846-geri_nikol_s_novo_gadzhe_na_svatbata_na_sofi_marinova", "text": "\n За първи път поп сензацията Гери-Никол се показа с гадже. Тя доведе тайнствения си възлюбен на сватбата на Софи Маринова  и  Гринго. Изпълнителката се надяваше, че на тържеството на Софка ще може спокойно да се забавлява, но близостта им не остана скрита. „България Днес“ разполага с ексклузивни снимки и репортаж от ВИП събитието, което завърши в малките часове сутринта. \r\nСред гостите бяха Маги Халваджиян, Рачков и Зуека. Димитър Рачков беше без Мария Игнатова, с което потвърди слуховете, че двамата са разделени. Той се забавляваше в компанията на Коцето, Камелия, Глория. Азис обаче отсъстваше. Говори се, че двамата със Софка са развалили отношенията си. Фолк певицата Бони се раздаде на макс. Кумата Преслава също бе една от най-активните на дансинга. \r\n\r\n \r\n \n\t\t\t\t\t\t", "date": "2019.03.26", "title": "Гери-Никол с ново гадже на сватбата на Софи Маринова"}
{"url": "http://www.bnews.bg/article/258857-sasedi_na_tsacheva_pokazaha_kolko_sa_platili_na_arteks_za_apartamentite", "text": "\n Провокирани от скандала с апартаментите на властта, хора, закупили си жилища в сградата, в която се е настанила и Цецка Цачева, са предоставили на БТВ офертите, изпратени им от „Артекс“. \r\n\r\n Оказва се, че на седмия етаж в луксозната сграда „Вселена” в столицата, където си е купила жилище правосъдният министър в оставка Цецка Цачева, апартаментите са се предлагали на цена от над 2000 евро на квадрат. \r\n\r\n Цените са „на зелено”, без ДДС, към месец септември 2016 г., когато сградата още не е построена. \r\n\r\n Бившата шефка на парламента е закупила апартамент №32 за 696 евро на квадрат. \r\n\r\n За съседния №30 „Артекс“ са искали от обикновени граждани 2280 евро на квадрат. \r\n\r\n За №31 – 2017 евро на квадрат. \r\n\r\n За №33 – 2160 евро на квадрат.  \r\n \n\t\t\t\t\t\t", "date": "2019.03.26", "title": "Съседи на Цачева показаха колко са платили на „Артекс“ за апартаментите\r\n"}
{"url": "http://www.bnews.bg/article/258855-vizhte_kolko_dni_pochivame_po_velikden", "text": "\n Това е най-дългата ваканция за работещите през 2019 г. \r\n\r\n Четири ще бъдат почивните дни около Великден - 28 април. Освободени от работа ще сме в дните от петък, 26 април, до понеделник, 29 април, включително. Това е и най-продължителната „ваканция” за работещите за цялата 2019 г. Следващата по-дълга почивка ще е през декември, когато няма да се работи общо три дни - 24, 25 и 26 декември. \r\n\r\n За останалите празници ще се почива само по един ден. През май няма да работим на 1, 6 и 24, а през септември - на 6, 22 и 23. \r\n\r\n Въпреки че повечето празнични дни са само по един, от Асоциацията на индустриалния капитал изчисляват, че тази година ще прекараме в офиса 249 дни, колкото са били те и през 2018 г. \r\n \n\t\t\t\t\t\t", "date": "2019.03.26", "title": "Вижте колко дни почиваме по Великден! "}
