{"url": "http://www.bnews.bg/article/249509-levski_pokosi_tsska_sofiya_avtogol_prati_sinite_kam_pobedata", "text": "\n Отборът на Левски покоси ЦСКА-София с 1:0 в дербито от 10-ия кръг на Първа лига. Автогол на Витаутас Черниаускас в 30-ата минута донесе ценните три точки на 26-кратните шампиони, които вече са едноличен лидер в шампионата с актив от 25 точки. Това беше осма победа за \"сините\", докато поражението е второ за \"червените\", които отстъпиха със същия резултат от Лудогорец.  \r\nОколо 21 000 зрители на стадион \"Васил Левски\" видяха много борба, малко футбол, но \"сините\" с една идея повече търсеха победата, която накрая беше постигната. Пред двете врати чистите голови положения липсваха, а през втората част двата щаба имаха основателни претенции за дузпи. В рамките на няколко минути първо Иван Горанов игра с ръка в наказателно поле, а след това Кабрал беше фаулиран. \r\nДвата тима деляха първата позиция с актив от 22 точки, като иматха и най-резултатните нападания в шампионата. \"Червените\" бяха вкарали 18 попадения, докато \"сините\" бяха реализирали 16 гола. Този факт и предвид резултатните дербита през миналия сезон, когато си вкараха общо 20 гола, феновете очакваха резултатен и интересен двубой в центъра на София. От шест сблъсъка във всички турнири през сезон 2017/2018 година, \"червените\" записаха две победи (1:0, 3:2) и една загуба (0:2), а три пъти срещите завършиха наравно с четири гола в мача (2:2, 2:2, 2:2). В двете врати влязоха по десет гола, но тогава 26-кратните шампиони отстраниха противника в турнира за Купата на България. \r\nНестор Ел Маестро и Славиша Стоянович имаха възможност да дадат почивка да доста от титулярите си през седмицата, в мачовете за Купата на България, когато \"червените\" спечелиха с 2:0 срещу Монтана, а \"сините\" разгромиха 6:0 Атлетик Куклен. \r\nТака общо седем български футболисти излизат от първата минута, като \"червените\" имаха петима, а \"сините\" двама. \r\nСимволичният домакин излезе с три промени сред 11-те от успеха с 2:0 над Ботев (Враца) през миналия кръг. Стивън Перейра, Жанио Бикел и Али Соу бяха оставени на пейката, а на тяхно място започнаха Борис Сукулич, Кристиян Малинов и Мауридес. \r\nНа вратата отново бе Витаутас Черниаускас, а пред него в защита действаха Сукулич, Божидар Чорбаджийски, Николай Бодуров и Ангел Лясков. Опорните халфове бяха Кристиян Малинов и Рубен Пинто, докато Кирил Десподов, Тиаго Родригес и Едвин Джеси действаха зад Мауридес. \r\nТреньорът на \"сините\" също заложи на 4-2-3-1. Той пък бе сменил двама от титулярите си при успеха с 4:1 над Витоша (Бистирца) през миналия уикенд. Кали Тиам се завърна след наказание, като на пейката остана Антони Белмонт, а Холмар Ейолфсон смени Аймен Белаид в центъра на защитата.  \r\nМартин Полачек е на вратата, въпреки нестабилните си изяви в последните мачове. Милош Цветкович, Давид Яблонски, Ейолфсон и Иван Горанов са в защита. Тиам и Давиде Мариани бяха опорните полузащитници. Тримата най-добри футболисти на отбора Габриел Обертан, Жерсон Кабрал и Паулиньо отново действаха зад голмайстора в Първа лига Станислав Костов. \r\n\r\n Още в 41-ата секунда Мауридес стреля силно, но Полачек изби. Двете агитки показаха своите хореографии малко след началото на мача. \"Синият лъв, мощно изрева: разкъсвай\", беше транспарантът на Сектор \"Б\", с голям лъв по средата на сектора. Целият Сектор \"Г\" беше оцветен в червено, бяло и черно, като пишеше:\"Север\". \r\n\r\n Бодуров в 26-ата минута пропусна с глава от отлична позиция. Капитанът беше оставен сам, но прати топката покрай дясната греда.  \r\n\r\n В 29-ата минута Яблонски стреля в аут с глава, а минута по-късно Левски поведе. Ангел Лясков отне топката от Кабрал, след което тръгна с топката, но беше спрян от Обертан, който отне топката и с мощен шут стреля от 22 метра. Коженото кълбо се удари в лявата греда, а след това рикошира в тялото на Черниаускас и спря в мрежата за 0:1. \r\n\"Червените\" отвърнаха с едно опасно центриране. \r\nВ 39-ата минута Костов беше близо до това да удвои след удар с глава, но този път Черниаускас изби с една ръка в корнер. Тиаго и Педро получиха жълти картони, а преди това и Чорбаджийски също беше санкциониран официално. \r\nВтората част започна без промени в двата състава, а Паулиньо пробва веднага удар, но Черниаускас не беше затруднен. Срещата беше прекратен за минута, след като феновете от Секор \"Г\" запали множество факли. \r\n\r\n Щабът на ЦСКА-София имаше сериозни претенции за дузпа в 52-ата минута. Десподов стреля силно от 20 метра, а топката се отби в лявата ръка на Иван Горанов, но Ивайло Стоянов остана безмълвен. \r\nТри минути по-късно Бодуров сбърка, като прати топката в краката на Кабрал. Крилото тръгна да пробива в наказателното поле, но след контакта с Малинов падна на земята. Този път всички от Левски пожелаха 11-метров наказателен удар, но отново нямаше реакция от рефера. \r\n\r\n В 62-ата минута Али Соу влезе на мястото на Джеси. Богдан Вашчук пък замени Костов в 68-ата минута. \r\n\"Червените\" не се възползваха от добро центриране и лошо подребва в синята отбрана, а Паулиньо стреля слаб изстрел в ръцете на Черниаускас. \r\nВашчук центрира добре, но нямаше свои съотборник, който да атакува топката. \r\nБикел и Жоржиньо влязоха на местата на Пинто и Тиаго, а Белмонт смени Кабрал. Левски се прибра в своята половина, като тимът разчиташе на контраатака.  Десподов беше близо до изравняване в 81-ата минута. Националът стреля на сантиметри от лявата греда, възползвайки се от поредна грешка в защитата на противника. \r\nПоследва меле между двата тима, а Стоянов показа по два жълти картона. \r\n \n\t\t\t\t\t\t", "date": "2018.09.29", "title": "Левски покоси ЦСКА-София, автогол прати \"сините\" към победата "}
{"url": "http://www.bnews.bg/article/249506-tri_dni_plovdiv_e_domakin_na_kapana_fest", "text": "\n Започна тридневният „Капана фест” в Пловдив, съобщават БГНЕС. Събитието се провежда в квартала на творческите индустрии в града под тепетата. \r\n\r\n Посетителите могат да се насладят на развлечения, интересни находки, хубава музика, откъсване от времето с чаша бира, изкуство, оригинални подаръци. \r\n\r\n На фестивала могат да се намерят авторски бижута и дрехи, стари грамофонни плочи, нови книги, традиционни храни, рисуване с къна, детски работилници, творчески ателиета на открито, музика. \r\n\r\n   \r\n \n\t\t\t\t\t\t", "date": "2018.09.29", "title": "Три дни Пловдив е домакин на „Капана фест”"}
{"url": "http://www.bnews.bg/article/249508-feysbuk_razama_slugite_na_efira_gospodarite_otdavna_gi_nyama", "text": "\n Нека си го кажем направо – „журналистите“ на „Господари на ефира“ са си за бой. Като започнем още с Васко Мавриков – помните ли Васко Мавриков? Няколко месеца горе-долу след като се раздели с предаването, „Господарите“ му дадоха Златен скункс. И познайте кой му го даде. Боби Ваклинов… \r\n\r\n Има аспект от работата на Ваклинов, Мавриков и в тази на симуланта Върбанов,  която е в полза на хората. Това е безспорно. Колко важни, истински сигнали са постъпвали в предаването и са получавали ефир и гласност, както и справедлив процес! Екипът обаче забравя нещо много важно, изключително важно, особено днес и в България: Хората имат достойнство.  \r\n\r\n Добре, някой е виновен в нещо, нека си получи наказанието. Наказанието му обаче не включва безмилостно арогантно унижение по телевизията. А да те покажат пред много хора действа негативно – срамът може да е наказателен сам по себе си.  Дори има административно наказание, което работи на същия принцип, казва се „Общественото порицание“. С него казват на всички какво си направил и това е част от наказанието ти. (В този дух, когато съдът разглежда случаите, дадени му от „Господари“, може би трябва да има предвид в присъдата си, че хората са изтипосани обществено.) Но да се държиш нагло макар и с виновни хора, е повече от неморално. Така ставаш полицая от „Зеленият път“, който не намокри гъбата, когато екзекутираха Джон Кофи на електрическия стол, за да засили болките му за собствена облага. Само мишоците правят така с другите хора, приятели. Само мишоците. \r\n\r\n Нека сега ви напомня нещо: \r\n\r\n „Господари на ефира“ се прави по италианския формат на предаването „Striscia la Notizia“ („Стричиа ла нотиция“ го произнасят в бранша, не го мислете). То се занимава с гафове от ефира, смехорийки от интернет и т.н. И тукашното шоу тръгна по този път. \r\n\r\n Думата „господари“ в името „Господари на ефира“ не се отнася до водещите и екипа, а до хората, които правят лапсуси – предаването показва лапсусите и затова името му е така иронично. Дори Зуека едно време казваше в тази посока „Господарите не сме ние“. Професор Вучков е господар на ефира, Юксел Кадриев, когато не виждаше аутокюто, преди да сложи лещи, беше господар на ефира, лелката, дето искаше да даде умрял гълъб на кучето, лелката, която се чудеше кой ще й даде пари – те са господарите на ефира. Те са хората, които иронично владеят ефирните похвати.  \r\n\r\n „Журналистите“ на предаването са просто партизанчета, които влизат в някоя буржоазна къща на „Раковска“ и се държат със собствениците арогантно, язвително и безпардонно. Нека направя изключение с журналистите от провинцията – те са готини (обръщам ви внимание, че липсват кавички). Но работливите хора от провинцията стандартно са си готини. \r\n\r\n *** \r\n\r\n Днес не спирам да си мисля, че „Господари на ефира“ е добро име за група кечисти от WWF. Онези от началото на века с големите усти, грандоманията и да, с изкуствения бой. \r\n\r\n И все пак: Господарите остават горе-долу ефективен метод за оправяне на определен тип социални несгоди. Това не извинява наглото държане на „журналята“ му, просто трябва да се отбележи, че не цялото предаване е тези хора.  \r\n\r\n Скандала с Димитър Върбанов получи голям отзвук в интернет. Хората не спряха да изказват отвръщението си от подлогите на ефира. Вижте част от коментарите, които не спират да валят из Фейсбук! \r\n\r\n \r\n\r\n  \"Фейк нещо??? Каква пр седмица само... Ако бях на Баце щях да направя голяма чистка\"  \r\n\r\n \"Единствения начин Нова ТВ за забели чернения си имидж заради господарите е да прекрати договора с Халваджиян\" \r\n\r\n  \"Скандала с пребития журналист ТРЯБВА ДА ДОВЕДЕ ДО ОСТАВКАТА НА ПРЕМИЕРА БОРИСОВ! ОСТАВКА! \" \r\n\r\n \"Ако сего това ви се струва смешно, утре и вие невинни хора може да се озовете в затовора, защотото ПРЕМИЕРЪТ, е разпоредил от Ню Йорк да се извърши жудовищно злодеяние! СРАМ ЗА ДЪРЖАВАТА! \" \r\n\r\n \"Щом с обаждане на премиера от чужбина са арестували двама невинни и са ги държали в ареста, това е същото като Цветанов да чете и обвинява от трибуната на Нараоднито събрание, за което България беше осъдена в Страсбург, даже и по-лошо е! Това е сатрапска демократура!\" \r\n\r\n -\" Искам да изгледате въпросните два записа. Отдавна знам, че това е най- манипулативното и поръчково поведение. Което уж е в помощ на гражданите, а всъщност обслужва , който си плати. Хубавото на лъжата е, че винаги излиза на яве. \" \r\n\r\n  \"Тези от господари на ефира съвсем избирателно подхождат, при репортажи, аз съм ги търсил за кражбав особено големи размери в държавата,а те не реагираха, но на поръчка за да съсипят някоя малка филма са винаги готовИ! Сега се оказа, че са и артисти, лъжат и набеждават! Съд за винавния репортер... \" \r\n \n\t\t\t\t\t\t", "date": "2018.09.29", "title": "ФЕЙСБУК РАЗАМА СЛУГИТЕ НА ЕФИРА! Господарите отдавна ги няма "}
{"url": "http://www.bnews.bg/article/249507-bsp_shte_iskat_vot_na_nedoverie_zaradi_zdravnata_reforma", "text": "\n Вот на недоверие заради здравната реформа ще поискат от БСП. Това реши на днешното си заседание Националният съвет на партията. \r\n\"Това решение беше взето заради влошаващото се състояние на здравеопазването и намерението на управляващите да правят реформи, които ще натоварят допълнително финансово всеки български гражданин, а качеството на здравните услуги няма да се подобри\", допълват от \"Позитано 20\". \r\n  \r\nНа заседанието ще се приемат и промени в Предизборния щаб на партията, а преди началото му депутатът Крум Зарков заяви, че Столетницата вече се готви за избори. \r\n \n\t\t\t\t\t\t", "date": "2018.09.29", "title": "БСП ще искат вот на недоверие заради здравната реформа"}
{"url": "http://www.bnews.bg/article/249504-dzhesi_fenovete_na_tsska_sa_fantastichni", "text": "\n Футболистът на ЦСКА Едвин Джеси даде интервю за холандското издание \"Вотбалзон\", в което коментира поведението на феновете на \"червените\" и престоя си в България. \r\n\r\n \"Феновете тук са фанатични, не съм виждал другаде такива. Те наистина живеят с ЦСКА. ЦСКА е най-големият клуб в България. Навсякъде, където отида, ми казват \"Само ЦСКА\". Дори когато загубим, ще чуете това. Тогава те казват, че трябва да се справим по-добре в следващия мач\", каза ганайското крило. \r\n\r\n Относно слуховете за интерес към него от английските \"Уувърхемптън\" и \"Брайтън\", той коментира така: \"Вярно ли е? Добре. Обаче не знам нищо, но би било хубаво. Кой не иска да играе във Висшата лига? Просто се опитвам да работя усилено. Надявам се, че ще продължа в правилната посока. Благодарен съм за всичко, което получавам в живота. Никога не бях мечтал за националния отбор на Гана, но стигнах до него с моята упоритост. Работата ми бе възнаградена. Никога не трябва да се предаваш\", добавя Джеси. \r\n\r\n ЦСКА и \"Левски\" днес играят в 17:00 часа на стадион \"Васил Левски\", а очакванията са Джеси да започне мача от първата минута. \r\n \n\t\t\t\t\t\t", "date": "2018.09.29", "title": "Джеси: Феновете на ЦСКА са фантастични!"}
{"url": "http://www.bnews.bg/article/249499-den_za_razmisal_v_makedoniya_predi_referenduma", "text": "\n Рекорден брой наблюдатели са регистрирани да наблюдават вота, който е изключително важен за бъдещето на страната. \r\n\r\n Настроенията са разделени основно на две – привържениците на историята на Македония са категорично против и призовават референдумът да беде бойкотиран. В деня на референдума бойкотиращите ще опитват лютеница, която са направили тази есен пред парламента и ще празнуват, но няма да гласуват. \r\n\r\n От друга страна, част от населението предпочитат европейското и натовското бъдеще на страната. Албанските избиратели ще подкрепят референдума и ще гласуват „за”. \r\n\r\n България присъства неизменно в агитацията преди референдума. Македонците обаче не знаят, че в Северна Македония се намира Пирин планина, която всъщност е в България. \r\n\r\n „Македонци живеят във Варна и в Бургас, значи в източните части на България, не само в Пиринска македония”, обяснява гражданин на Скопие. \r\n\r\n За да бъде валиден референдумът, до урните трябва да отидат 900 000 избиратели. Според анализаторите това е много трудно постижимо. Според някои специалисти, натискът над Македония ще продължи. \r\n\r\n   \r\n \n\t\t\t\t\t\t", "date": "2018.09.29", "title": "Ден за размисъл в Македония преди референдума"}
{"url": "http://www.bnews.bg/article/249505-sblasatsi_mezhdu_politsai_i_katalunski_separatisti_v_barselona", "text": "\n Сблъсъци между полицията и каталунски сепаратисти в Барселона, по време на протест срещу шествие на испанските униформени, настояващи за по-добро заплащане, съобщава Ройтерс. \r\n\r\n Демонстрантите са замеряли полицаите с боя и бомбички. Силите на реда са отвърнали на нападението и са използвали палки, за да отблъснат протестиращите. \r\n\r\n Шествието на полицаите е свързано с първата годишнина от референдума за независимост на Каталуния, състоял се на 1 октомври миналата година. \r\n\r\n Властите в Испания призоваха за спокойствие. \r\n \n\t\t\t\t\t\t", "date": "2018.09.29", "title": "Сблъсъци между полицаи и каталунски сепаратисти в Барселона"}
{"url": "http://www.bnews.bg/article/249502-tsarskiyat_vagon_shte_vozi_zhelaeshtite_za_130_ata_godishnina_na_bdzh", "text": "\n Личният вагон на цар Борис III от „Корона експрес” и най-големият салонен вагон от царския влак, теглени от легендарния парен локомотив № 16.27 ще са част от състава на ретровлак, с чието атракционно пътуване „БДЖ Пътнически превози” ще отбележи 130 години от създаването си. \r\nАтракционното пътуване ще е на 6 октомври по маршрут Горна Оряховица - Шумен – Варна. \r\n\r\n Ретро влакът ще бъде съставен от пет вагона за настаняване на пътниците. Всички пътуващи ще имат възможност да разгледат специално прикачените вагони, като служители на БДЖ ще им разкажат интересни факти по време на обиколката за всеки един от тях. \r\n\r\n Парният локомотив № 16.27 е произведен през 1948 г. в Австрия. Машината е възстановена в оригиналния си „немскo/австрийски” вид като цветово решение, със снегоочистителен плуг, димоповдигащи щитове (крила) и други елементи. В Европа има запазена за движение само още една машина от този тип, която се намира в Люксембург. \r\n\r\n Първокласният вагон-салон, предназначен за пътуванията на цар Борис ІІІ, е произведен през 1938 г. в Германия. Разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Запазено е луксозното обзавеждане и автентичните ламперии и дамаски. \r\n\r\n Вагон-ресторантът (най-големият салон от „Корона експрес”) е произведен в Дряново през 1957 г. по чертежи и конструктивни параметри на фирмата „Линке-Хофман Верке”-Германия. Има офис, салон с 24 места и салон с 16 места. \r\n\r\n Билети за атракционното пътуване могат да бъдат закупени от билетните каси и бюрата във всички гари в страната. \r\n \n\t\t\t\t\t\t", "date": "2018.09.29", "title": "Царският вагон ще вози желаещите за 130-ата годишнина на БДЖ"}
{"url": "http://www.bnews.bg/article/249500-bsp_se_podgotvya_za_predsrochni_izbori", "text": "\n БСП се готви за предсрочни парламентарни избори и ще прави промени в предизборния си щаб. Националният съвет на социалистите се събра днес на „Позитано” 20, за да обсъди политическата ситуация в страната. \r\n\r\n Направени са 150 срещи в страната, на които е представен документът „Визия за България”. В парламента останха само 20 депутати на социалистите. \r\n\r\n „Парламентарното мнозинство се клати. Два дни поред управляващите не можаха да съберат необходимото мнозинство от 121 човека, за да започне работа Народното събрание. Ние няма да крепим кворума им, за да съществува правителството на Бойко Борисов и да продължава да води държавата към дъното. Но от петък, имаме абсолютно нова политическа ситуация. ДПС убиха с един куршум два заека - и ГЕРБ, и \"Обединените патриоти\". Показаха на ГЕРБ кой кара влака и занулиха патриотите. Брилянтен ход\", посочи лидерът на левицата Корнелия Нинова. \r\n\r\n „За БСП този парламент е изчерпан и имаме курс към предсрочни избори. От вчера политическата обстановка е качествено нова – зависи от ДПС, дали ГЕРБ и „Обединените патриотите” ще ги мотивират да влизат в зала”, коментира Крум Зарков, депутат от БСП. \r\n\r\n Въпреки че депутатите на БСП ще се върнат за гледането на бюджета и ключови законопроекти, в пленарна зала – има недоволство сред социалистите, че народните представители отсъстват от парламента. \r\n\r\n „Може да има срещи с хората и извън времето на парламентарното заседание. Отношението, което виждаме към институцията е унизително”, заяви Костадин Паскалев , член на Националния съвет на БСП. \r\n\r\n „Излизането от парламента е сериозно действие и трябваше да има санкция на националния съвет, който обаче не беше свикван 4 месеца”, каза Атанас Мерджанов, член на Националния съвет на БСП. \r\n\r\n Сутринта, преди пленума, в района на „Позитано” 20 имаше разлепени плакати с надпис „Нинова оставка”. Преди заседанието те бяха отстранени.  \r\n \n\t\t\t\t\t\t", "date": "2018.09.29", "title": "БСП се подготвя за предсрочни избори"}
{"url": "http://www.bnews.bg/article/249503-yanaki_stoilov_ne_uchastvame_v_predreshen_izbor", "text": "\n На заседанието на Народното събрание на БСП председателят на БСП Корнелия Нинова представи обръщение от Янаки Стоилов, който отсъства от страната. В него той аргументира оттеглянето на кандидатурата си за конституционен съдия. \r\n\r\n \"Ние не бягаме от съревнование, дори от битка, но не участваме в предрешен избор, с който да легитимираме избора на управляващите (вероятно и с ДПС) и да поддържаме илюзия, че този парламент действа държавнически\", пише Стоилов. \r\n\r\n Според него е ясно още преди внасянето на предложението по кандидатурата му и процедурата по изслушване, че е взето финалното решение. \r\n\r\n \"Това се прави, за да се осигурят по-добри позиции на официално и неявно участващите в управлението на държавата и специално на съдебната власт. Да добавя и това какви хора и от какви позиции ще оценяват моята кандидатура. Tова е моята оценка и позиция, която ръководството на БСП и ПГ са взели предвид\", коментира Янаки Стоилов. \r\n \n\t\t\t\t\t\t", "date": "2018.09.29", "title": "Янаки Стоилов: Не участваме в предрешен избор"}
{"url": "http://www.bnews.bg/article/249496-kola_blasna_mayka_s_kolichka_vav_varna", "text": "\n Автомобил блъсна майка с детска количка във Варна. Инцидентът е станал в четвъртък около 17.00 часа на кръстовището на ул. \"Отец Паисий\" и бул. \"Вл. Варненчик\", съобщиха от варненската полиция. \r\n\r\n Във видеото се вижда как жената пресича на пешеходен светофар. В същото време автомобил прави десен завой и я удря. На място е пристигнал екип на Спешна помощ. Детето е получило контузни наранявания. Няма опасност за живота му. \r\n \n\t\t\t\t\t\t", "date": "2018.09.29", "title": "Кола блъсна майка с количка във Варна!"}
{"url": "http://www.bnews.bg/article/249501-korneliya_ninova_dps_upravlyava_gerb_a_patriotite_sa_shtastlivi", "text": "\n В момента ДПС управлява ГЕРБ, а \"Обединени патриоти\" (ОП) са щастливи от това. Това заяви лидерът на БСП Корнелия Нинова пред пленума на партията. \r\n\r\n \"Парламентарното мнозинство се клати. Два дни поред управляващите не можаха да съберат необходимото мнозинство от 121 човека, за да започне работа Народното събрание. Ние няма да крепим кворума им, за да съществува правителството на Бойко Борисов и да продължава да води държавата към дъното. Но от петък, имаме абсолютно нова политическа ситуация. ДПС убиха с един куршум два заека - и ГЕРБ, и ОП. Показаха на ГЕРБ кой кара влака и занулиха патриотите. Брилянтен ход\", каза Нинова. \r\n\r\n Тя припомни, че вчера БСП не са се регистрирали за кворум, а същото са направили и ДПС в началото. \r\n\r\n \"Изправени пред заплахата парламентът да бъде блокиран, правителството да падне и да загубят топлите си местенца и пари, ГЕРБ се предадоха на ДПС и изпълниха условието им - да оттеглят закона за местното управление. Вчера условието беше този закон. А следващите условия? С този ход ДПС изтриха патриотите от политическата карта\", смята Нинова. \r\n\r\n Тя припомни, че преди няколко месеца патриотите са твърдели, че най-голямата заплаха за България е връщането на ДПС във властта. Според нея в петък се е видяло, че не само не са ги отстранили, а в името на това патриотите да останат във властта, са легнали на килимчето пред ДПС. \r\n\r\n \"Нека се знае - ДПС управлява ГЕРБ, а \"Патриотите\" са щастливи от това, защото великодушно им се подхвърлят трохи от държавната трапеза. У управялващите няма принципи, няма идеологии, няма програма. Ето затова сме призвани да бъдем алтернатива на статуквото. Ако искахме власт на всяка цена, сега и ние можехме да се сговаряме за постове и пари. Не искаме това. Искаме смяна на модела и затова сме различни\", заяви Нинова. \r\n\r\n Според нея последните два месеца се белязани от нестабилност на управляващата коалиция. \r\n \n\t\t\t\t\t\t", "date": "2018.09.29", "title": "Корнелия Нинова: ДПС управлява ГЕРБ, а патриотите са щастливи! "}
{"url": "http://www.bnews.bg/article/249497-kakva_e_prichinata_za_nezapalnenite_mesta_v_universitetite", "text": "\n Големият брой места във висшите училища у нас e основна причина някои от специалностите да остават незапълнени. Това стана ясно от думите на ректора на Софийския университет професор Анастас Герджиков, гост в „Седмицата“ по Дарик. Най-старото висше училище в България, което тази година ще отбележи 130 години от създаването си, обаче, успява да запълни до 95 процента от бройките си след третото класиране, допълни професор Герджиков. \r\nАко допреди няколко години кандидат-студентите  у нас са били 110 хиляди, то към днешна дата броят им е намалял до 55 хиляди души. Въпреки това обаче продължаваме да поддържаме 70 хиляди места в университетите. Това е основната причина за недостига на студенти, смята ректорът на Софийския университет професор Анастас Герджиков. \r\nПо думите му обаче Министерството на образованието е започнало адекватна политика за намаляване на местата за прием във висшите училища, като един от критериите, по които се отпускат бройките, е качеството на образованието, което съответните ВУЗ-ове дават. \"Освен че се намаляват там, където качеството е най-ниско, се намаляват и по една формула, която отчита колко са били кандидатите предната година\", каза проф. Герджиков. \r\n\r\n На въпрос кои са специалностите, за които има най-малко желаещи и остават свободни места, ректорът на СУ отговори: \"Специалностите, за които остават свободни места, се редуват всяка година така, както специалностите, за които има най-много кандидати, се редуват всяка година. Но има такива, които винаги са много търсени и такива, които са най-малко търсени\", каза Герджиков. \r\n\r\n Той посочи, че най-търсена е психологията. \"Най-много търсена е психологията. Никой няма обяснение за това, комплексно е, не само заради това какво ще работят после, а и заради интересите на самите кандидат-студенти е явно\", коментира той.   \r\nПо думите му най-зле като търсене са някои от природните науки, което определи като много тъжно, тъй като те са изключително нужни. Като примери проф. Герджиков посочи някои от специалностите в областта на физиката. \r\nПо въпроса за настаняването в общежитията на Софийския университет, което тази година създаде проблеми, професор Герджиков уточни, че те са резултат на ремонти на стаите и административни неуредици,  които ще бъдат напълно изчистени до 20 дни. Началото на новата учебна  година В Софийския университет е на 1 октомври, понеделник. \r\n \n\t\t\t\t\t\t", "date": "2018.09.29", "title": "Каква е причината за незапълнените места в университетите?"}
{"url": "http://www.bnews.bg/article/249498-kilometrichni_zadrastvaniya_na_am_trakiya_zaradi_remontni_deynosti", "text": "\n Между км 14-ти и 20-ти километър на АМ „Тракия” са се образували километрични задръствания заради ремонтни дейности, предава „Фокус”. \r\n\r\n Близо 2 км е опашката от изчакващи автомобили при първия и около 1 км при втория ремонт на виадуктите на 17-ти и 18-ти илометър. От АПИ припомнят, че през празничните и почивни дни в района се въвежда реверсивно движение. \r\n\r\n За посока Бургас се обособяват две ленти на движение и една в посока София, докато през последния почивен – една лента за движение посока Бургас и две посока София. \r\n\r\n Движението по магистралата от 45-ти до 53-ти киломеър и в двете посоки се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч. \r\n\r\n Движението при Ихтиман в посока Бургас също е ограничено поради ремонтновъзстановителни дейности на виадукти и осъществява двупосочно в платното посока София. \r\n \n\t\t\t\t\t\t", "date": "2018.09.29", "title": "Километрични задръствания на АМ „Тракия” заради ремонтни дейности"}
{"url": "http://www.bnews.bg/article/249490-amerikanka_obvini_ronaldo_v_iznasilvane_toy_shte_sadi_vestnika", "text": "\n 34-годишната американка Катрин Майорга ще приеме съдебна процедура срещу футболната звезда Кристиано Роналдо. Пред немското издание \"Шпигел\" тя твърди, че е била изнасилена от футболиста в хотелска стая в Лас Вегас през 2009 г. \r\n\r\n Майорга разкрива още, че след случката е получила 375 хил. долара от португалеца, за да не разпространява историята. Новият ѝ адвокат обаче е решил да предприеме действия и да оспори извънсъдебното споразумение от преди 9 години, позовавайки се на твърденията ѝ, че тя многократно е казала на Роналдо да спре преди акта. \r\n\r\n Самият футболист коментира във видео на живо в своя профил в \"Инстаграм\", което по-късно свали, че от \"Шпигел\" разпространяват лъжи по негов адрес. \r\n\r\n \"Тази жена просто иска да натрупа слава на мой гръб и да спечели от това. Такива лъжливи обвинения са част от моята работа и аз ги приемам спокойно\", каза Роналдо. \r\n\r\n Той заяви и че адвокатите му ще предприемат съдебни действия и срещу \"Шпигел\" за клевета и публикуване на \"лъжлива история\". \r\n \n\t\t\t\t\t\t", "date": "2018.09.29", "title": "Американка обвини Роналдо в изнасилване. Той ще съди вестника"}
{"url": "http://www.bnews.bg/article/249481-zabrani_za_dvizhenie_na_tir_ove_po_patishtata_i_dnes", "text": "\n Забранява се движението на моторни превозни средства, предназначени за превоз на товари с техническа допустима максимална са над 12 тона, съобщават от АПИ.  \r\n\r\n Забраната е включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n\r\n целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\n\r\n Забраната се отнася за всички периоди, в които е определен повече от един почивен или празничен ден. \r\n\r\n Ограниченията важат само за участъците от републиканската пътна мрежа, както следва: \r\n\r\n • Всички автомагистрали; \r\n\r\n • път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n\r\n • път I-1 Благоевград-ГКПП \"Кулата\"; \r\n\r\n • път I-4 п. в. \"Коритна\"-Велико Търново-Шумен; \r\n\r\n • път I-5 Русе-Велико Търново; \r\n\r\n • път I-8 ГКПП \"Калотина\"-София; \r\n\r\n • път I-9 Варна-Бургас; \r\n\r\n • път II-18 Околовръстен път София; \r\n\r\n • път II-99 Бургас-Царево. \r\n\r\n Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n\r\n ІІ. СЪСТОЯНИЕ НА АВТОМАГИСТРАЛИТЕ: \r\n\r\n   \r\n\r\n АМ \"Тракия\": \r\n\r\n Област София: \r\n\r\n Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две посока София. Срок 20.12.2018 г. \r\n\r\n Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\n\r\n Движението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\n\r\n Област Пазарджик: \r\n\r\n Движението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Пловдив. Срок до 15.10.2018 г. \r\n\r\n Област Стара Загора: \r\n\r\n Временно движението в участъка Чирпан - Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради неравности на пътната настилка. Срок до 20.12.2018 г. \r\n\r\n Област Сливен: \r\n\r\n Движението по АМ Тракия в участъка на с. Загорци от км 232+300 до км 232+500 в посока Бургас се осъществява в едната лента поради ремонт на ОС /мантинела/. Ограничено е движението по изпреварващата лента. \r\n\r\n Област Бургас: \r\n\r\n Движението от км 308+107 до км 359+475 в участъка Деветак - Ветрен се извършва косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\n\r\n АМ \"Хемус\": \r\n\r\n Област София: \r\n\r\n Движението по АМ \"Хемус\" в посока София от км 0+370 до км 0+480 се осъществява с повишено внимание поради ремонтни дейности по две от активните ленти. Скоростта на движение се ограничава до 50 км/ч., което е обозначено със знак В26 поставен при км 0+880. Срок 29.09.2018 г. \r\n\r\n Движението по АМ \"Хемус\" от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 03.10.2018 г. \r\n\r\n Въвежда се реверсивно движение от км 6+970 до км 11+850 - обособяват се две ленти за движение в посока Варна и една лента в посока София за периода от 15:00 часа на 28.09.2018 г. до 10:00 часа на 30.09.2018 г. От 10:00 часа на 30.09.2018 г. до 10:00 часа на 01.10.2018 г. се обособяват две ленти за движение в посока София и една лента в посока Варна. Скоростта на движение е ограничена до 50 км/ч. Срок 01.10.2018 г. \r\n\r\n Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г. \r\n\r\n Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г. \r\n\r\n Движението от км 34+010 до км 40+510 в посока София е ограничено поради аварийно - възстановителни дейности по виадукт \"Коренишки дол\" при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г. \r\n\r\n Движението по АМ \"Хемус\" от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г. \r\n\r\n Област Шумен: \r\n\r\n Временно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\n\r\n АМ \"Струма\": няма ограничения. \r\n\r\n   \r\n\r\n АМ \"Марица\": \r\n\r\n Област Хасково: \r\n\r\n Движението по АМ \"Марица\" в посока Пловдив в района на с. Капитан Андреево в участъка от км 115+326 до км 115+160 се осъществява в една лента поради изпълнението на строително - монтажни работи за изграждане на пътни връзки към търговски крайпътен комплекс. Затворена за движение е външната активна пътна лента. Движението се осъществява в изпреварващата лента. Водачите да се движат с повишено внимание и съобразена скорост при спазване на въведените ограничения и поставената пътна сигнализация. Срок до 17.00 часа на 01.10.2018 г. \r\n\r\n   \r\n\r\n АМ\"Черно море\": \r\n\r\n област Варна: Движението от км 0+000 до км 8+600 се осъществява двупосочно в едното платно посока Варна - Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\n\r\n АМ \"Люлин\": \r\n\r\n Област София: \r\n\r\n Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Скоростта на движение се ограничава до 50 км/ч. Срок 20.11.2018 г. \r\n\r\n ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n\r\n 1. Проходи: \r\n\r\n - \"Върбишки\" - затворен за всички МПС. Срок: целогодишно; \r\n\r\n - \"Златишки\" - затворен за всички МПС. Срок: целогодишно; \r\n\r\n - \"Айтоски\" - отворен за всички МПС; \r\n\r\n - \"Котленски\" - отворен за всички МПС; \r\n\r\n - \"Обзорски\" - отворен за всички МПС; \r\n\r\n - \"Печинско\" - отворен за всички МПС; \r\n\r\n - \"Превала\" - отворен за всички МПС; \r\n\r\n - \"Предел\" - отворен за всички МПС; \r\n\r\n - \"Републиката\" - отворен за всички МПС; \r\n\r\n - \"Ришки\" - отворен за всички МПС; \r\n\r\n - \"Рожен\" - отворен за всички МПС; \r\n\r\n - \"Троянски\" - отворен за всички МПС; \r\n\r\n - \"Пампорово\" - забранен за МПС над 3,5 т. Срок: целогодишно; \r\n\r\n - \"Вратник\" - забранен за МПС над 10 т. Срок: целогодишно; \r\n\r\n - \"Дюлински\" - забранен за МПС над 3,5 т. Срок: целогодишно; \r\n\r\n - \"Петрохан\" - забранен за МПС над 12 т както и тегленето на ремаркета и полуремаркета. Срок целогодишно; \r\n\r\n - \"Твърдишки\" - забранен за МПС над 10 т. Срок: целогодишно; \r\n\r\n - \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \n\t\t\t\t\t\t", "date": "2018.09.29", "title": "Забрани за движение на ТИР-ове по пътищата и днес"}
{"url": "http://www.bnews.bg/article/249482-galin_go_zakasa_sas_zdraveto_spohodi_go_neshto_uzhasno_snimki", "text": "\n Певецът Галин го закъса със здравето. Това разкри самият той в профила си в \"Инстаграм\" където показа посинената си ръка. Причината за грозната гледка е скъсване на мускул. Оказва се, че изпълнителят на \"Парата, ако хвана\" се е пренатоварил във фитнеса и се е контузил. \r\n\"Ето така изглежда моят трицепс. Седми ден след скъсването. Не знам дали се вижда. Посинял е вече\", казва той на стори в социалната мрежа.  \r\n\"Искам да кажа на всички момчета и момичета, най-вече на момчетата, защо ние работим с повече килограми, много да внимават. Загрявайте повече мускулите и ставите. Една такава травма може да ги изкара от залата за много дълго време\", посъветва той всичките си почитатели.  \r\n\r\n \r\n  \r\n \n\t\t\t\t\t\t", "date": "2018.09.29", "title": "Галин го закъса със здравето, споходи го нещо ужасно (СНИМКИ)\r\n"}
{"url": "http://www.bnews.bg/article/249483-tragediyata_e_golyama_zhertvite_na_silniya_trus_v_indoneziya_sa_poveche_ot_380", "text": "\n Броят на жертвите на мощното земетресение и последвалото цунами в Индонезия достигна 384 души, съобщава АФП. Според местната Агенция за борба с природните бедствия болниците на остров Сулавеси, където са най-големите щети, са препълнени с ранени, а спасителните екипи не могат да достигнат до пострадалите в засегнатия от труса район. \r\n\r\n Издирвателните акции продължават и броят на жертвите може да нарасне. Части от остров Сулавеси са откъснати от света. Мощният трус, който предизвика цунамито е нанесъл щети и във вътрешността на острова. \r\n\r\n Жители заснеха кадри на 2-метровото цунами, което залива къщи и улици от популярния сред туристите крайбрежен град Палу. Действията на властите бяха поставени под въпрос. След мощното земетресение с магнитуд 7,5 беше обявена опасност от цунами, но около час по-късно предупреждението било отменено, а вълната дошла малко след това. Армията изпрати войници, лекари и хеликоптери в помощ на пострадалите. \r\n\r\n Само преди месец друго мощно земетресение удари Индонезия. На остров Ломбок загинаха повече от 400 души, а хиляди туристи избягаха от съседния остров Бали. \r\n \n\t\t\t\t\t\t", "date": "2018.09.29", "title": "ТРАГЕДИЯТА Е ГОЛЯМА! Жертвите на силния трус в Индонезия са повече от 380 "}
{"url": "http://www.bnews.bg/article/249489-heroinat_na_granitsata_prokuraturata_pokaza_rekordnata_pratka_video", "text": "\n Над 700 кг е хероинът, заловен в петък на граничния пункт „Капитан Андреево”. Митницата и прокуратурата показаха рекордното количество пакети, намерени в два камиона. Пакетите с хероин са били скрити в плоскости от гипсокартон. Наложило се митничарите да ги срежат, за да го извадят. \r\n\r\n Става въпрос за пратки от Иран към Австрия. Установени са и подателят, и получателят. В първия камион са открити 350 кг хероин, а във втория малко повече. \r\n\r\n Заради плоскостите, които са плътни, рентгенът на митницата не е успял да го засече. Те са били подложени на проверка по метода анализ на риска и тогава наркотикът е открит. \r\n\r\n „Хероинът е бил укрит по абсолютно идентичен начин в товарите и на двата камиона. Те са превозвали палети със строителни плоскости, като хероинът е бил опакован и поставен между самите плоскости, които са били плътно слепени”, обясни окръжният прокурор на Хасково Иван Стоянов. \r\n\r\n „Това за момента е най-голямото количество хероин, задържано на наша граница. Установен е получателят – дружество в страна-членка на ЕС. Своевременно са уведомени правоохранителните органи в съответната държава по линия на наркотрафика”, поясни Георги Георгиев от Агенция „Митници”. \r\n\r\n Двамата ирански шофьори са задържани за 72 часа от прокуратурата. Предстои да им бъдат повдигнати обвинения. Ако бъдат осъдени, ги грози затвор до 20 години и глоба до 300 000 лева. \r\n\r\n \r\n\r\n   \r\n \n\t\t\t\t\t\t", "date": "2018.09.29", "title": "ХЕРОИНЪТ НА ГРАНИЦАТА: Прокуратурата показа рекордната пратка (ВИДЕО)"}
{"url": "http://www.bnews.bg/article/249485-tezhko_ostava_sastoyanieto_na_deteto_premazano_ot_futbolna_vrata", "text": "\n Тежко остава състоянието на 13-годишно момче от Пазарджик, което пострада сериозно, след като върху него падна футболна врата. \r\n\r\n Лекарите се опитват да го изведат от медикаментозната кома, в която се намира. Шести ден докторите от пазарджишката болница се борят за живота му. Казват, че има леко подобрение в състоянието му. \r\n\r\n Инцидентът стана на футболно игрище в понеделник малко след 18.00 ч. 13-годишното момче играело с други деца, когато решило да се покатери върху футболната врата. В момента, в който се провесило на гредата, металното съоръжението се наклонило, паднало и затиснало детето. То изпаднало в кома и веднага е откарано в болница. \r\n\r\n Хората в квартала неведнъж са подавали сигнали в общината, че игрището е опасно. На детската площадка до него постоянно се събирали много деца и чупели уредите. Липсва и част от настилката. \r\n\r\n Общинските власти казват, че са направили проверка две седмици преди инцидента. Тогава всичко било наред. Оказало се, че вратата е била срязана от основите си. Прокуратурата е образувала досъдебно производство по случая - засега срещу неизвестен извършител. Полицията в Пазарджик разпореди всички общински кметове да проверят детските и спортните площадки. \r\n \n\t\t\t\t\t\t", "date": "2018.09.29", "title": "Тежко остава състоянието на детето, премазано от футболна врата"}
{"url": "http://www.bnews.bg/article/249491-s_parni_lokomotivi_bdzh_otbelyazva_130_godini_ot_sazdavaneto_si", "text": "\n На 6-и и 7-ми октомври (събота и неделя) \"БДЖ-Пътнически превози\" ЕООД ще организира атракционни пътувания по различни маршрути в страната за любителите на железопътния транспорт и ретро подвижния състав. Пътуванията са част от инициативите на националния железопътен превозвач по повод отбелязването на 130 години от създаването на Български държавни железници - \"130 години пътуваме заедно\". \r\n\r\n Атракционните влакове ще бъдат теглени от парни локомотиви и ще представят голяма част от историческото наследство на БДЖ. В съставите им ще бъдат и вагони от царската композиция \"Корона експрес\" и правителствения влак от 80-те години \"Витоша експрес\". \r\n\r\n Специалните композиции ще пътуват по следните маршрути: На 6-и октомври: София - Мездра - Плевен - Мездра - София; Горна Оряховица - Шумен - Варна. На 7-и октомври: София - Септември - Пловдив - Карлово - София; Варна - Карнобат - Стара Загора - Горна Оряховица. \r\n\r\n Всеки от влаковетв ще бъде съставен и от пет вагона за настаняване на пътниците. Всички пътуващи ще имат възможност да разгледат специално прикачените вагони. \r\n\r\n Закупилите билети могат да започнат своето пътуване от всяка една гара в участъците по маршрута на влаковете, на които те ще спират. За деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място. \r\n\r\n Предварителната продажба на билети и резервацията на запазени места за пътуване с атракционните влакове стартира от днес 21-ви септември. Билети могат да бъдат закупени от билетните каси и бюрата във всички гари в страната. \r\n\r\n Парният локомотив № 16.27 е произведен през 1948 г. във \"Wiener Lokomotivfabrik Floridsdorf\", Австрия, с фабричен № 17632. По-голямата част от експлоатационния му живот преминава по жп участъка Горна Оряховица - Стара Загора. Неговата максимална конструктивна скорост е 80 км/ч. Интересен факт за локомотив 16.27 е това, че машината е възстановена в оригиналния си \"немскo/австрийски\" (DR/ÖBB) вид като цветово решение, със снегоочистителен плуг, димоповдигащи щитове (крила) и други елементи. Освен 16.27 за момента в Европа има запазена за движение още една машина от този тип, която се намира в Люксембург. \r\n\r\n Първокласният вагон-салон № 050-1 е произведен през 1938 г. в \"Linke Hoffman Werke-Breslau\", Германия и е личен вагон за пътуванията на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагон-салон № 050-1 е със запазено луксозно обзавеждане, като специалните ламперии и дамаски са автентични. \r\n\r\n Вагон-ресторант № 057 (най-големият салон от \"Корона експрес\") е произведен в Дряново - България през 1957 г. по чертежи и конструктивни параметри на фирмата \"Линке-Хофман Верке\"-Германия. Има офис, салон с 24 места и салон с 16 места. \r\n \n\t\t\t\t\t\t", "date": "2018.09.29", "title": "С парни локомотиви БДЖ отбелязва 130 години от създаването си"}
{"url": "http://www.bnews.bg/article/249487-intsident_vazrasten_mazh_zagina_pri_pozhar_v_blok_v_ruse", "text": "\n Възрастен мъж на 85 години загина при пожар в жилищен блок в Русе. \r\n\r\n Заради инцидента се е наложила евакуация на целия вход, а много от възрастните хора потърсиха медицинска помощ заради преживения стрес. \r\n\r\n Пожарът е пламнал малко преди 8 часа в жилищен блок в квартал „Здравец“. Сигнал е подал съсед, който е отивал на работа. \r\n\r\n Излизам за работа и коридорът беше силно задимен, затворих вратата и после разбрах, че на третия етаж се е запалило апартаментът, разказва Лазар Лазаров – съсед. \r\n\r\n По време на пожара вътре са били възрастен мъж на 85 години и младо семейство с две малки деца. Едното е на 5-6 месеца, а другото на 2 години. Децата са изведени от апартамента. \r\n\r\n В гасенето на пожара са участвали три екипа огнеборци. По първоначална информация причината е късо съединение. Вероятно огънят е тръгнал от електрическо одеяло. \r\n\r\n Екипи на „Спешна помощ“ са изпратени допълнително, за да пригледат на място евакуираните хора. \r\n \n\t\t\t\t\t\t", "date": "2018.09.29", "title": "ИНЦИДЕНТ! Възрастен мъж загина при пожар в блок в Русе"}
{"url": "http://www.bnews.bg/article/249486-otvarachkata_spi_za_3_bona_v_parizh", "text": "\n Попфолк изпълнителката Мария плаща по 3000 лева за нощувка в Париж. Хитовата певица е отседнала в един от най-тузарските и емблематични хотели \"Шангри Ла\", а повод за пътуването й е работен ангажимент и по-точно заснемането на видео към новия й музикален проект, пише \"Телеграф\". Пътуването й съвпада със седмицата на модата във френската столица.  \r\nОтварачката разцъфна след развода си с Гущеров, причина за това е новият й любовник, който най-вероятно е спонсорирал и пътуването й до града на любовта.  \r\n  \r\n \n\t\t\t\t\t\t", "date": "2018.09.29", "title": "Отварачката спи за 3 бона в Париж"}
{"url": "http://www.bnews.bg/article/249492-nikolay_kolev_bosiya_pred_barekov_i_bayraktarov_glupostta_nekompetentnostta_i_nemoralnostta_upravlyavat_darzhavata_mediite_sa_udobno_sredstvo_za_laskane_na_obuvkite_na_upravlyavashtite", "text": "\n В предаването \"Бареков и Байрактаров без цензура\", което се излъчва всяка събота от 10:30 ч. на живо по телевизия \"Евроком\", гост бе Николай Колев - Босия, като това бе първото му гостуване в студио, след 81 - дневната му гладна стачка.  \r\n\r\n Босия заяви, че се е съгласил да бъде гост в студиото на Бареков и Байрактаров, тъй като има доверие единствено в това предаване и именно пред тях и зрителите им иска да изнесе скандална информация за корупция. Той заяви, че всички други медии са превърнати в \"удобно средство за лъскане на обувките на управляващите\". \r\n\r\n Николай Колев започна с коментар, в който заяви, че Ивайло Московски отдавна е за \"прокуратура, разследване и затвор\", по думите на журналиста - дисидент.  \r\n\r\n Бареков и Байрактаров представиха документ с информация от Върховна Касационна Прокуратура, който е представен на Парламента. Документът гласи следното:  \r\n\r\n \r\n\r\n Босия поясни, че всъщност не става въпрос за шест, а за дванадесет човека, като към шест от тях са били повдигнати обвинения и въпреки това в момента те са на работа, включително и на ръководни позиции. Били са възстановени с една изключително нагла лъжа от страна на зам. министъра Ангел Попов - човек на Валери Симеонов.  \r\n\r\n Запитан дали Прокуратурата смята, че господин Московски има отношение към тази престъпна група, Николай Колев заяви, че Прокуратурата признава, че има престъпление и обособена престъпна група, но дотам. \"Стига се дотам, че Попов и Войновски твърдят, че съдът е възстановил правомощията на 12 -е обвинени, която е долна лъжа\", продължи Босия. \r\n\r\n По повод заплахата, която отправи Валери Симеонов към главния прокурор, който по конституция има право да го арестува, Босия коментира така: \"Това е държава, в която кой знае защо, Прокуратурата се намира в Съдебната власт. Другия вариант е тя да е в Изпълнителната власт и да е на пряко подчинение на премиера.\" \r\n\r\n Босия заяви, че глупостта, некомпетентността и неморалността управляват държавата. Босия продължи, като отсече, че под ведомството на Московски има няколко организирани престъпни групи, има хора, които са арестувани и свалени от власт, а той самият не е \"пипнат\" и не носи никаква отговорност. \"Той е политическото лице, което първо трябва да понесе отговорност\", категоричен бе Колев. \r\n\r\n Назначаването на новия министър на Транспорта - Росен Желязков, който отговаряше за печатането на фалшивите бюлетини, по време на т.нар. \"Костинбродска афера\", разконспирирана от Николай Бареков, Босия коментира:  \r\n\r\n \"Той е дълбоко некомпетентен по отношение на транспорта. Абсурд е да бъде назначен такъв морален изтърсак!\" \r\n \n\t\t\t\t\t\t", "date": "2018.09.29", "title": "Николай Колев - Босия пред Бареков и Байрактаров: Глупостта, некомпетентността и неморалността управляват държавата! Медиите са удобно средство за лъскане на обувките на управляващите!"}
{"url": "http://www.bnews.bg/article/249480-ekskluzivno_barekov_i_bayraktarov_otnovo_bez_tsenzura_gledayte_na_zhivo_tuk", "text": "\n Какво да очаквате в днешния извънреден епизод на “Бареков и Байрактаров без цензура”: \r\n\r\n АДЕКВАТНА И КАЧЕСТВЕНА ОПОЗИЦИЯ ЛИ Е БСП? \r\n\r\n КАКВО ДА ОЧАКВАМЕ ПРЕЗ НОВИЯ ПОЛИТИЧЕСКИ СЕЗОН? \r\n\r\n БЪЛГАРИЯ НА ПРАГА НА ИЗБОРИ? \r\n\r\n ЗАПОЧНА ЛИ ВЕЧЕ БСП ПРЕДИЗБОРНА КАМПАНИЯ? \r\n\r\n КОРНЕЛИЯ НИНОВА ЗАСТАНА ЗАВ ОРБАН, НО ОТ ЧИЕ ИМЕ? \r\n\r\n АЛТЕРНАТИВА ЛИ Е БСП НА ГЕРБ? \r\n\r\n ВНЕСЕ ЛИ БСП ПОНЕ ЕДИН СМИСЛЕН ВОТ НА НЕДОВЕРИЕ, КОЙТО ДА ДОВЕДЕ ДО РЕЗУЛТАТ? \r\n\r\n ВРЕМЕ РАЗДЕЛНО! ПАДА ЛИ ОТ ВЛАСТ ГЕРБ ДОГОДИНА? \r\n\r\n ПАТРИОТИТЕ – АХИЛЕСОВАТА ПЕТА НА УПРАВЛЕНИЕТО \r\n\r\n НЕ НА ЦЕНЗУРАТА! ТРЪГНА ЛИ БСП ПО СТЪПКИТЕ НА БАРЕКОВ? \r\n\r\n ПОРЕДНА ЧЕСТИТКА – ГАЗТА, ТОКА, ХЛЯБА СКАЧАТ ШОКОВО \r\n\r\n ЦЕНЗУРА В ПАРЛАМЕНТА! ИМА, И ТО КАКВА? \r\n\r\n Телефон на зрителите: \r\n\r\n 02/ 914 44 33; 02/ 914 44 37 \r\n\r\n Не пропускайте: \r\n\r\n \r\n\r\n   \r\n \n\t\t\t\t\t\t", "date": "2018.09.29", "title": "ЕКСКЛУЗИВНО! Бареков и Байрактаров отново без цензура! (ГЛЕДАЙТЕ НА ЖИВО ТУК)!"}
{"url": "http://www.bnews.bg/article/249493-barekov_bez_tsenzura_i_bez_poshtada_shte_razkatae_pishman_gospodarite_tova_koeto_se_sluchi_vchera_e_krayat_shte_napisha_otvoreno_pismo_do_shvedskite_sobstvenitsi_na_nova_i_shte_posetya_lichno_klana_halvadzhiyan", "text": "\n В предаването \"Бареков и Байрактаров без цензура\", което се излъчва всяка събота от 10:30 ч. на живо по телевизия \"Евроком\", Николай Бареков изрази отношение по повод скандала с постановката, разиграла се от \"Господари на ефира\", които твърдяха, че техния репортер Димитър Върбанов е бил пребит, по време на разследване за храни с изтекъл срок на годност. В последствие се оказа, че това е инсценировка на продукцията и цялата грозна случка е една долна лъжа.  \r\n\r\n Бареков заяви, че в качеството си на евродепутат ще напише отворено писмо до шведските собственици на \"НОВА телевизия\" и до нейното ръководство, в което ще изложи целия случай.  \r\n\r\n Бареков разкри, че Магърдич Халваджиян, който е продуцент на \"Господари на ефира\" е бил при него, по времето, когато лидерът на ББЦ е бил Изпълнителен директор на ТВ7, за да \"иска бизнес\" по неговите думи, но е бил изгонен от безкомпромисния евродепутат, вследствие на което, е започнала поредицата от връчване на златни скунксове на Николай Бареков, заради смешни и маловажни поводи.  \r\n\r\n \"Това, което се случи вчера е краят!\", отсече Бареков. Той сподели, че в момента продукцията на \"Господарите\" правят опити да измият ръцете си с клетия репортер, който чисто и просто е изпълнявал техни поръчки и команди. \r\n\r\n Целият слугинаж към ГЕРБ от \"Господари на ефира\" ще бъде разобличен с това действие, категоричен бе Бареков.  \r\n\r\n Евродепутатът призова премиера Борисов да поиска публично НОВА телевизия да премахне продуцентите от клана Халваджиян от тяхната програмна схема, поради причината, че те доказано произвеждат фалшиви новини.  \r\n\r\n Байрактаров вметна, че благодарение на множеството продукции, които са тяхна собственост, Халваджиян печелят един много висок рейтинг, който дава възможност за успешна манипулация на българското общество! \r\n \n\t\t\t\t\t\t", "date": "2018.09.29", "title": "Бареков БЕЗ ЦЕНЗУРА и БЕЗ ПОЩАДА ще разкатае пишман \"Господарите\": Това, което се случи вчера е краят! Ще напиша отворено писмо до шведските собственици на НОВА и ще посетя лично клана Халваджиян!"}
{"url": "http://www.bnews.bg/article/249488-aleksandar_simov_pred_barekov_i_bayraktarov_vmro_izvarshi_tezhko_natsionalno_predatelstvo_dzhambazki_tryabva_da_dava_seriozni_obyasneniya", "text": "\n В предаването \"Бареков и Байрактаров без цензура\", което се излъчва всяка събота от 10:30 ч. на живо по телевизия \"Евроком\", гост бе депутатът от БСП Александър Симов, който коментира липсата на независима журналистика у нас, скандала с репортера на \"Господари на ефира\" Димитър Върбанов, както и националното предателство на ВМРО по повод Македония. \r\n\r\n Като основна причина за решението на Янаки Стоилов да оттегли кандидатурата си за Конституционен съдия, Симов изтъкна предположение, че Стоилов е разбрал, че състезанието е предрешено и го оправдава напълно. Депутатът от БСП похвали юридическата компетенция на кандидата. \r\n\r\n По повод \"битката\" за Орбан, Симов обясни основанията на БСП за позицията си, като сподели впечатление, че когато се каже \"Съобразяваме се с Европейския парламент\", дебатите в зала отпадат. Той заяви, че това само по себе си означава, че никой, в това число и опозицията не дебатира.  \r\n\r\n Във връзка със скандала с Ангел Джамбазки по повод Македонския въпрос, където ВМРО подкрепиха един договор, който не е изгоден за България, признавайки македонската нация и македонския език, Симов отсече, че от ВМРО са извършили тежко национално предателство. За пример даде Гърция, която защитава своя интерес, а ВМРО \"клекна\" по думите на Симов и сега Джамбазки трябва да дава сериозни обяснения за този си срамен акт. \r\n\r\n \"Като народен представител се старая постоянно да поставяме темите за всеобщата цензура в българската журналистика\", отговори Симов, запитан защо от БСП затварят очите си за водещите медии у нас като НОВА и бТВ, които очевидно са обслужващи властта. \"Не е нормално журналист като Милен Цветков да бъде свален от ефир, защото си е позволил да анонсира тема за митичната къща на Бойко Борисов в Барселона\", допълни депутатът на левицата.  \r\n\r\n Симов коментира позорния скандал, който запали медиите вчера, свързан с \"Господари на ефира\" и инсценировката на техния репортер Димитър Върбанов. Върбанов \"пусна бомбата\", че по време на разследване за храни с изтекъл срок на годност е бил пребит, в следствие на което получил тежки травми и комоцио. \r\n\r\n От записи на охранителните камери в склада обаче се установи, че всичко това е било евтина постановка на репортера и неговите началници. Симов коментира така: \"Всички знаем какво представляват \"Господари на ефира\". Самия факт, че едно предаване с танцьорки и скечове се опита да мине за сериозна журналистика, мен ме подразни. Част от наградите от типа \"златен скункс\" бяха връчени може би до някъде уместно, но една огромна част от златните скунксове на практика са пряко изпълнение на политическа поръчка.\" \r\n\r\n \"С оглед на това, което стана, трябва да се върнем назад и да видим дали всичко е било еталон на разследващата журналистика. Слушах вчера изказване на Джуди Халваджиян, в което той твърди, че \"Господари на ефира\" нямат вина и цялата такава се стоварва върху репортера.\", продължи Симов. \r\n\r\n Той изрази мнение и е абсолютно убеден, че репортерът не театралничи по собствена воля, а защото неговите шефове са изискали от него скандали. \r\n\r\n Симов завърши темата, като бе категоричен, че \"Господари на ефира\", за които е известно, че са под крилото на ГЕРБ, трябва да бъдат незабавно свалени от ефир.  \r\n\r\n Симов завърши продуктивния разговор с коментар по повод твърденията, че Румен Радев има идея да сформира политическа партия. Той заяви, че това ще бъде голяма грешка от страна на президента, като спомена не дотам добре развилата се кариера на Първанов като пример за подобен акт.   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2018.09.29", "title": "Александър Симов пред Бареков и Байрактаров: ВМРО извърши тежко национално предателство! Джамбазки трябва да дава сериозни обяснения!  "}
{"url": "http://www.bnews.bg/article/249495-protesti_posreshtnaha_erdogan_v_berlin", "text": "\n Хиляди се събраха на протест срещу посещението на Реджеп Ердоган в Германия. \r\n\r\n На митинга в Берлин имаше искания президентът на Турция да не бъде посрещан с почести. Ердоган беше наречен диктатор и сатрап, а германското правителство беше критикувано, че продължава да продава оръжия на Турция. \r\n\r\n Протести се очакват и по-късно в събота, когато Ердоган ще посети Кьолн. Той официално ще открие голяма джамия, което предизвика много дебати в Германия. Кметът на града демонстративно отказа да участва в откриването заради спорове около ислямската организация, която строи зад строежа. \r\n \n\t\t\t\t\t\t", "date": "2018.09.29", "title": "Протести посрещнаха Ердоган в Берлин!"}
{"url": "http://www.bnews.bg/article/249494-otkriha_lovniya_sezon_u_nas_vavedeni_sa_ogranicheniya_zaradi_chumata", "text": "\n В събота откриха ловния сезон. Тази година са въведени забранени зони и такива с различни ограничения заради разпространението на чума по дивите свине в съседна Румъния. \r\n\r\n Дружинката от русенското село Червена вода излезе на първия си лов за сезона. Територията им попада извън буферната зона и реално ограничения няма. Денят започна с инструктаж.  \r\n\r\n При слука ловците задължително дават проби за анализ от отстреляните животни. Имат и фризери за съхранение на месото. \r\n\r\n Най-сериозната забрана за лов е за 10-километрова зона около село Тутраканци, където беше открито заразено животно. За някои дружинки е в сила и забраната да използват кучета при лова. Не всички ловци обаче намират смисъл във въвеждането на ограниченията. \r\n \n\t\t\t\t\t\t", "date": "2018.09.29", "title": "Откриха ловния сезон у нас! Въведени са ограничения заради чумата!"}
{"url": "http://www.bnews.bg/article/249484-tramp_naredi_na_fbr_da_razsledva_bret_kavano", "text": "\n Американският президент Доналд Тръмп нареди на ФБР да разследва съдия Брет Кавано по обвиненията в изнасилване. Той се позова на искане на Сената. Това се казва в изявление на Белия дом, публикувано и в \"Туитър\".  \r\n\r\n Припомняме, че Кавано е номинацията на Тръмп за върховен съдия и въпреки скандала около името му, той все още го подкрепя. Тази нощ трябваше да се проведе гласуване в Сената, но то бе отложено със седмица по искане на сенатори.  \r\n\r\n Кавано е поредният скандал, разтърсил управлението на Тръмп.  \r\n\r\n Сенаторът републиканец Джеф Флейк настоя ФБР да проведе разследване наобвиненията на жени срещу Кавано. Те бяха изслушани от сенатската комисия по-рано, която след това гласува \"за\" кандидатурата на съдията. Самият Флейк подкрепя Кавано, но настоява за разследване, тъй като \"това е наш дълг\".  \r\n\r\n Неофициално се твърди, че Тръмп е бесен Флейк заради забавянето на гласуването. Самият той призна, че не знае как ще гласуват съпартийците му сред сенаторите.  \r\n\r\n Самият Кавано отрече обвиненията и нападна на свой ред противниците на Тръмп, че искат да го провалят. Д-р Кристин Форд твърди, че изнасилването се е случило преди около 40 години, когато двамата са били ученици и е белязало целия ѝ живот. Самият Тръмп заяви, че тя е жена, на чиито показания може да се вярва, но все пак подкрепя Кавано и той се е представил достойно по време на изслушването си.  \r\n \n\t\t\t\t\t\t", "date": "2018.09.29", "title": "Тръмп нареди на ФБР да разследва Брет Кавано"}
{"url": "http://www.bnews.bg/article/249476-semeystvata_ostanali_bez_dom_sled_pozhara_v_bozhurishte_shte_poluchat_po_1500_lv_ot_obshtinata", "text": "\n Семействата, които пострадаха при пожара в Божурище, ще получат по 1500 лв. помощ от общината. Това ще бъде решено на извънредна сесия в понеделник, предаде репортер на bTV. \r\n\r\n Ще бъде открита и дарителска сметка. \r\n\r\n Огънят, който взе живота на един човек, изпепели домовете на девет души. Пожарът унищожи напълно покрива и втория етаж на сградата. \r\n\r\n Блокът ще остане затворен за собствениците на апартаментите до понеделник, тъй като сградата е опасна. \r\n\r\n Ако сградата не подлежи на ремонт, тогава тя ще бъде разрушена, като семействата ще трябва да поемат разноските по разрушението. От общината обясниха пред нашия екип, че ще направят всичко възможно това да не се случва. \r\n \n\t\t\t\t\t\t", "date": "2018.09.29", "title": "Семействата, останали без дом след пожара в Божурище, ще получат по 1500 лв. от общината"}
{"url": "http://www.bnews.bg/article/249479-pak_vdigat_tsenite_s_kolko_shte_se_povishat_razhodite_ni_prez_zimata", "text": "\n През последната седмица стана ясно, че цените на газа ще растат, а с тях и цената на парното. Синдикатите пресметнаха, че с поредното увеличение всеки месец сметките ни за парно ще набъбват средно с по 24 лв. и то за живеещите в гарсониера. Вече се увеличи и цената на хляба, на застраховка \"Гражданска отговорност\", както и на други стоки и услуги. За 61% от софиянците цената на парното ще скочи с 8%. \r\n\r\n “Имаме сериозно увеличение на доходите през последните години при една доста ниска инфлация. Такива са данните, а и това мислят хората. Приближаваме към средноевропейските нива на съотношение доходи спрямо цени“, коментира за “Събуди се“ президентът на КНСБ Пламен Димитров.  \r\n\r\n “Делът за разходите за жилище в бюджета на бедните домакинства е доста голям. В богатите домакинства той е около 10%. Тоест намалява като дял от общите разходи, тъй като отчитаме растеж на общия доход“, допълни още Димитров. \r\n\r\n Той сподели, че за съжаление 75% от всички домакинства живеят с недостатъчно средства за месеца. \r\n\r\n “Цените са сигнал, те са механизъм в икономиката. Когато се опитваме да ги регулираме, те спират да играят тази функция. За повечето хора в България увеличение на хляба с 10 стотинки няма да промени семейния им бюджет“, каза от своя страна икономистът Лъчезар Богданов. \r\n\r\n Той допълни, че голяма част от най-бедните хора всъщност са безработни, 2/3 от тях са хора с основно образование. \r\n\r\n Президентът на КНСБ  смята, че увеличението на цените на тока може да доведе до недоволство и протести на гражданите. \r\n \n\t\t\t\t\t\t", "date": "2018.09.29", "title": "ПАК ВДИГАТ ЦЕНИТЕ! С колко ще се повишат разходите ни през зимата? "}
{"url": "http://www.bnews.bg/article/249478-nay_malko_30_sa_zhertvite_na_zemetresenieto_i_tsunamito_v_indoneziya", "text": "\n Най-малко 30 души са загинали при вчерашното земетресение и последвалото го цунами в Индонезия, предадоха световните агенции. \r\n\r\n На много места по крайбрежието има големи разрушения заради вълната. Драматични кадри, заснети от очевидци, обиколиха социалните мрежи и показват как вълните разрушават няколко сгради и наводняват голяма джамия. \r\n\r\n Съобщава се за много разрушени сгради \r\n\r\n На място работят спасителни екипи. \r\n\r\n По-рано тази година серия от мощни земетресения удари Ломбок, убивайки повече от 550 души на ваканционния остров и съседния Сумбава. \r\n \n\t\t\t\t\t\t", "date": "2018.09.29", "title": "Най-малко 30 са жертвите на земетресението и цунамито в Индонезия"}
{"url": "http://www.bnews.bg/article/249477-znachitelna_oblachnost_nad_po_golyamata_chast_ot_stranata", "text": "\n Днес над по-голямата част от страната облачността ще е значителна. \r\n\r\n До вечерта слаби валежи ще има на места в Южна и Източна България, а без валежи ще се задържи в Северозападна България и по поречието на река Дунав, където ще има по-значителни разкъсвания на облачността. \r\n\r\n Постепенно през деня вятърът ще се ориентира от североизток и до вечерта ще се усили, особено в Източна България. \r\n\r\n Максималните температури ще бъдат между 19° и 24°, за София – около 19°. \r\n\r\n Атмосферното налягане през деня ще продължи да се понижава и ще бъде малко по-ниско от средното за септември, вечерта отново ще започне да се повишава. \r\n\r\n Над Черноморието ще преобладава облачно време и на места ще превали слаб дъжд. Вятърът ще се ориентира от североизток и до вечерта ще се усили. Максималните температури на въздуха и морската вода ще са 21°-22°. Вълнението на морето ще бъде 2-3 бала с тенденция на усилване след обяд и вечерта. Над планините облачността ще е значителна и на места ще превалява слаб дъжд. \r\n\r\n Ще духа умерен и временно силен вятър от юг-югозапад, в ниските части – от североизток. Максималната температура на височина 1200 метра около 14°, на 2000 метра – около 7°. \r\n \n\t\t\t\t\t\t", "date": "2018.09.29", "title": "Значителна облачност над по-голямата част от страната"}
