{"url": "http://www.bnews.bg/article/259252-pod_3_protsenta_ot_edrogabaritnite_otpadatsi_se_opolzotvoryavat_u_nas", "text": "\n Едва под 3 процента от едрогабаритните отпадъци се оползотворяват у нас. Те се събират и транспортират в големите български общини - във всички с население над 150 000 жители, в половината от общините с население между 50 000 и 150 000 жители и в 42,85 на сто от общините с население от 25 000 до 50 000 жители. В малките общини едрогабаритните отпадъци се събират с общия поток битови отпадъци или само при организиране на кампании за почистване. Това е установило проучване сред общинските администрации на дружество \"Еко Технолоджис\", съобщи неговият управител Евгения Андреевска, цитирана от БТА. \r\nПроучването е извършено по договор за \"Разработване на ръководство за управление на едрогабаритни отпадъци като част от потока битови отпадъци\" с възложител Предприятие за управление на дейностите по опазване на околната среда /ПУДООС/. Изпълнител на договора, финансиран по българо-швейцарската програма за сътрудничество, е ДЗЗД \"Еко Технолоджис\" и се представлява от инж. Евгения Адреевска. \r\nСъбират се тоалетни казанчета, мивки, конзоли, душ кабини, мебели, дървени дограми, дървени врати, гардероби, шкафове, бюра, фотьойли, табуретки, столове, маси, шперплат, дървени летви, мокети, килими, балатум, ПДЧ паркети и др. В общините погрешно едрогабаритните отпадъци се отъждествяват със строителните, посочи Андреевска. По думите й необходимо е преди един продукт да се превърне в боклук да му бъде намерено друго приложение. Така ще се подпомогне кръговата икономика и ще се намали количеството на депонираните отпадъци, отбеляза Андреевска. \r\nМестната власт има задължение да осигури площадки за безвъзмездно предаване на разделно събрани отпадъци от домакинствата, в т.ч. едрогабаритни, опасни отпадъци и други във всички населени места с население, по-голямо от 10 000 жители на територията на общината, и при необходимост в други населени места, посочват от \"Еко Технолоджис\". \r\nНезависимо от това, част от общините не са обезпечили площадки за безвъзмездно предаване на разделно събрани отпадъци от домакинствата е установило проучването. Според експертите това се дължи най-често на липса на финансови средства за изграждане и поддържане на такива площадки и на подходящ терен с лесен достъп до тях. Съществува и незаинтересованост на населението за безвъзмездно предаване на разделно събрани отпадъци. Хората не са заинтригувани и за поправката и подготовката за повторна употреба на определени видове едрогабаритни отпадъци. \r\n \n\t\t\t\t\t\t", "date": "2019.04.03", "title": "Под 3 процента от едрогабаритните отпадъци се оползотворяват у нас"}
{"url": "http://www.bnews.bg/article/259256-dzhastin_biybar_heyli_e_bremenna", "text": "\n Хейли Болдуин е бременна. Това си помислиха фенове на Джъстин Бийбър, виждайки негова публикация в Instagram. Певецът публикува няколко снимки от ехографски преглед, с които успя да излъже много хора за 1 април. \r\nЗа да бъде по-убедителен, изпълнителят е снимал самата Хейли в лекарския кабинет, държейки се за корема. Това до някаква степен успя да заблуди някои негови последователи, че двамата наистина очакват дете. \r\n„Много смешно“, написа съпругата на Джъстин под един от кадрите. \r\nСлед като се позабавлява, певецът качи ехографска снимка, на която има малко кученце вместо ембрион. \r\nДжъстин Бийбър, който страда от депресия и отмени голяма част от ангажиментите си, явно се чувства по-добре. Наскоро сподели, че въпреки трудностите, все пак мисли за нов албум. Той благодари на Хейли и семейството си за подкрепата. \r\nМеждувременно актрисата Софи Търнър каза пред списание „The Rolling Stone“, че се е вдъхновила за ролята си на Санса Старк в „Игра на тронове“ от Джъстин Бийбър, на който е голяма фенка. Тя смята, че певецът и героинята ѝ имат много общи черти. \r\n \n\t\t\t\t\t\t", "date": "2019.04.03", "title": "Джъстин Бийбър: Хейли е бременна!"}
{"url": "http://www.bnews.bg/article/259258-model_s_novi_kompromati_ronaldo_iskashe_da_spi_s_men", "text": "\n ]Роналдо искаше да спи с мен. Това твърди Александра Мендес от Венецуела. Моделът разкри в интервю за ATV, че си писала с него по WhatsApp. \r\n\r\n Футболистът започнал да изпраща неприлични съобщения на красавицата. Казвал ѝ, че е много секси, дори ѝ обещал, че когато я види, ще й захапе дупето. \r\nДали за да събере повече слава на негов гръб или заради пари, Мендес решава да покаже тяхната кореспонденция в Instagram. Малко по-късно обаче тя бе изненадващо изтрита. \r\nАлександра е категорична, че не писала на футболиста на „Ювентус“ за секс, а той я потърсил. Тя уточни, че двамата не се познават лично и след чатовете не са се срещнали. Въпреки това Роналдо ѝ намерил номера и ѝ изпратил няколко негови селфита. \r\nРоналдо е щастлив – няма да лежи в затвора \r\nКристиано още не е коментирал изказването на модела. Преди ден той и приятелката му Джорджина Родригес отвориха официално клиниката за присаждане на коса, която е съвместен проект с техни партньори. \r\nОсвен върху футбола и най-новия си бизнес, спортистът се е фокусирал и върху ексклузивна линия бельо от неговата марка. Наскоро той публикува клип, в който избира различни десени заедно с екипа си. \r\n \n\t\t\t\t\t\t", "date": "2019.04.03", "title": "Модел с нови компромати: Роналдо искаше да спи с мен"}
{"url": "http://www.bnews.bg/article/259264-mvr_pokaza_kolata_koyato_letya_s_277_km_ch_po_magistrala_struma", "text": "\n Общо 10 434 нарушения са установени в рамките наполицейската операция \"24 часа контрол на скоростта\", съобщават от МВР. \r\n\r\n Специализирана полицейска операция за контрол на скоростните режими бе проведена по инициатива на TISPOL от 6 часа сутринта на 2 април до 6 часа сутринта на 3 април. Акцията бе осъществена на територията на всички държави-членки на европейската мрежа на службите на Пътна полиция. \r\n\r\n В рамките на полицейските действия са установени общо 10 434 нарушения на максимално разрешената скорост за движение, със 154 автоматизирани технически средства и системи. Контролът се е извършвал на 608 места, като са участвали 279 служители. \r\n\r\n Установените нарушения от стационарните технически средства са 282, от мобилните системи, с които са оборудване полицейските автомобили - 4900, а от стационарно-преносимите уреди за контрол на скоростта (триноги) - 5252. Констатирани са 50 нарушения на водачи на превозни средства, които са превишили с над 50 км/ч максимално разрешената скорост за движение в населено място. \r\n\r\n Анализът на първоначалните данни сочи намаление на броя на пътните инциденти - на територията на страната са регистрирани 65 леки пътнотранспортни произшествия с материални щети и 15 - с ранени. При допълнителните проверки на МПС са установени 563 други нарушения на ЗДвП. \r\n\r\n От МВР разпространиха и снимка на рекордьора от вчерашния ден, който е шофирал със скорост от 277 км/ч по магистрала \"Струма\". Оказа се, че въпросната скорост е постигната с автомобил \"Ауди\". \r\n \n\t\t\t\t\t\t", "date": "2019.04.03", "title": "МВР показа колата, която летя с 277 км/ч по магистрала \"Струма\""}
{"url": "http://www.bnews.bg/article/259255-netanyahu_zaminava_za_moskva_utre_za_sreshta_s_putin", "text": "\n Израелският премиер Бенямин Нетаняху заминава на 4 април за Москва. Там той планира да се срещне с руския президент Владимир Путин. Това съобщи днес по телефона на ТАСС прессекретарят на израелското правителство Анна Йонатан-Леус. \r\n\"Премиерът заминава в четвъртък за Москва за среща с руския президент Владимир Путин\", каза за ТАСС Йонатан-Леус. \r\nРуският президентски прессекретар Дмитрий Песков потвърди, че на 4-ти Нетаняху ще бъде в Москва на работно посещение и ще има кратки преговори с Путин. \r\n\"Постигната е договореност на 4 април на кратка работна визита в Москва да дойде израелският премиер Нетаняху. И на 4 април (ще има) кратки, бързи работни преговори (с Путин), в момента се сверяват графиците\", каза Песков. \r\nКабинетът на Нетаняху не даде подробности за евентуалните теми, които ще бъдат обсъдени, предаде Ройтерс, като се позова на съобщение на кабинета на израелския премиер. Двамата лидери ще се срещнат пет дни преди изборите в Израел на 9 април. \r\nВчера Нетаняху заяви пред репортери, че той и Путин са разговаряли по телефона за Сирия, чийто президент Башар Асад, подкрепян от Русия, започна да печели позиции в продължаващата от осем години гражданска война. \r\nИзраел се безпокои, че подкрепленията за силите на Асад от Иран и ливанската шиитска групировка Хизбула може да установят постоянни бази в Сирия, откъдето да атакуват Израел и затова нанесе десетки въздушни удари по тях, отбелязва Ройтерс. \r\nСрещата в четвъртък може да помогне на Нетаняху в оспорваната предизборна надпревара, в която той заложи на противопоставяне на държавническите си умения и постиженията си в сферата на сигурността на политическата неопитност на опонента си Бени Ганц, бивш началник на генералния щаб на израелската армия. \r\n \n\t\t\t\t\t\t", "date": "2019.04.03", "title": "Нетаняху заминава за Москва утре за среща с Путин"}
{"url": "http://www.bnews.bg/article/259253-tramp_obarka_semeynata_istoriya_i_germanskite_si_predtsi", "text": "\n Президентът Доналд Тръмп спомена за семейната си история на срещата с генералния секретар на НАТО Йенс Столтенберг, но обърка баща си с дядо си, който е роден в Германия, предаде Асошиейтед прес. \r\nСлед като настоя, че Германия трябва да харчи повече за отбрана, за да намали финансовия натиск над партньорите си от НАТО, Тръмп заяви: \"Изпитвам голямо уважение към Ангела и изпитвам голямо уважение към страната\", имайки предвид германската канцлерка Ангела Меркел. \r\n\"Баща ми е германец, по-точно беше германец, роден на прекрасно място в Германия, и затова имам много добри чувства към Германия, но те не плащат колкото трябва да плащат\", продължи президентът. \r\nБащата на Тръмп - Фред, е роден в Ню Йорк през 1905 г., а дядо му Фридрих - в Германия, посочва Асошиейтед прес. \r\nФридрих Тръмп е имигрирал в САЩ през 1885 г., когато е бил 16-годишен. \r\nСпоред в. \"Вашингтон пост\" президентът прави тази грешка за баща си поне за трети път, отбелязва ТАСС. \r\n \n\t\t\t\t\t\t", "date": "2019.04.03", "title": "Тръмп обърка семейната история и германските си предци"}
{"url": "http://www.bnews.bg/article/259274-prokuraturata_iska_otstranyavane_ot_dlazhnost_na_kmeta_i_glavniya_schetovoditel_na_sozopol", "text": "\nСофийска градска прокуратура (СГП) внесе в Специализирания наказателен съд (СНС) предложение за отстраняване от длъжност на Панайот Рейзи - кмет на Община Созопол, и Златка М. - главен счетоводител в Община Созопол, съобщиха от прокуратурата. \r\n\r\n Спрямо двамата са повдигнати обвинения за длъжностно присвояване в особено големи размери, представляващо особено тежък случай, осъществено след предварителен сговор, при условията на продължавано престъпление и чрез улесняващи документни престъпления.\r\n\r\nПървоначално Панайот Р. бе привлечен към наказателна отговорност на 11 март, а в последствие на 01 април обвинението спрямо него е конкретизирано, като са посочени съучастниците му и точния размер на присвоената сума. \r\nЗлатка М. е привлечена към наказателна отговорност на 1 април. \r\n\r\nВ хода на разследването е установено, че в резултат на престъпната дейност на двамата обвиняеми и техен съучастник, в периода  от 29 август 2014 г. до 27 март 2017 г. в Созопол, при условията на продължавано престъпление, с 33 отделни деяния, в качеството си на длъжностни лица и след предварителен сговор, са присвоили чужди пари в общ размер над 2 000 000 лв. - собственост на Община Созопол, поверени им да ги управляват, като присвояването е в особено големи размери, представляващо особено тежък случай.\r\n\r\nТретият участник в престъпната схема - Венцислав П. , също е привлечен към наказателна отговорност на 28 март. За улесняване на присвояването Панайот Р. и Златка М. са извършили и документни престъпления, като съзнателно се ползвали от неистински частни документи - договори и фактури.\r\nПрестъпната дейност на Панайот Р. и Златка М. се изразявала в изплащането на суми от бюджета на Община Созопол по фактури за извършени СМР. Като основание за банковите преводи се сочели договори за извършени СМР, но сумите постъпвали по сметка на физическо лице, нямащо нищо общо с фирмата изпълнител.\r\n\r\nСамите фактури и договори не произхождали от лицата, сочени за техни автори, и това обстоятелство било известно на двамата обвиняеми. Тъй като повдигнатото обвинение е за умишлено престъпление, извършено във връзка с работата на двамата обвиняеми, съществуват достатъчно основания да се счита, че служебното им положение ще създаде пречки за обективното, всестранно и пълно изясняване на обстоятелствата по делото. \n\t\t\t\t\t\t", "date": "2019.04.03", "title": "Прокуратурата иска отстраняване от длъжност на кмета и главния счетоводител на Созопол"}
{"url": "http://www.bnews.bg/article/259272-novo_mele_kola_sa_blasna_chelno_v_avtobus", "text": "\n62-годишна жена пострада при катастрофа на бул. „Коматевско шосе“, съобщиха от полицията. Сигналът за инцидента е подаден около 12.40 часа.\r\nПо първоначални данни, лек автомобил \"Опел\" навлязъл в насрещната лента и се ударил в автобус. Медицинска помощ е оказана на 62-годишната шофьорка и пътничка в колата. Автобусът бил управляван от 31-годишен мъж.\r\nНяма данни за употреба на алкохол. Огледът вече е приключил и движението е нормализирано. \n\t\t\t\t\t\t", "date": "2019.04.03", "title": "Ново меле: Кола са блъсна челно в автобус"}
{"url": "http://www.bnews.bg/article/259273-andrea_pokaza_koy_ya_gushka_sled_kobrata_snimka", "text": "\n Скандалът с целувката на Кубрат Пулев и калифорнийската репортерка Джени Суши е най-горещата тема в последни дни. А най-засегната от случката се оказа половинката на боксьора - фолкпевицата Андреа. Тя е засрамена и дълбоко огорчена от постъпката на любимия си.  \r\n\r\n Русата сексбомба вдигнала грандиозен скандал на любимия си, след като кацнал на родна земя. \"Шокирана съм. Дори се карахме за това. Той има страхотно чувство за хумор и си е направил шега. Предполагам някой след това я е посъветвал да се възползва от ситуацията. Това означава, че Кубрат е жертвата. Тя му отговори на целувката, цял свят видя, че се усмихва, че беше просто приятна изненада. Много съм тъжна. Не съм мислила, че съществуват толкова зли хора\", сподели Андреа за английското издание \"Сън\" след като няколко дни пазеше пълно мълчание.  \r\n\r\n Появи се слух из светските среди, че Андреа и Кубрат са пред раздяла и няколко дни преди големия му мач в Калифорния двамата всъщност са скъсали. Потвърждава го и липсвата на общи техни снимки напоследък, а вместо това Андреа реши да се гушка с домашния си любимец. Именно кученцето спасява Андреа от депресията, която я налегна през последните дни.  \r\n\r\n На снимката Андреа се е опитала да се усмихне, но ясно личи, че сърцето й плаче. Това се вижда и от нейните последователи, които й дават кураж и я съветват по-често да се усмихва и да загърби неприятните неща, които се случиха напоследък. Не е ясна обаче съдбата на връзката й с Кубрат. Така или иначе отношенията им бяха разлюлени и преди този скандал, а сега допълнително ситуацията се заплита и щастливият финал се вижда все повече като мираж. Снимката на Андреа вижте \r\n \n\t\t\t\t\t\t", "date": "2019.04.03", "title": "Андреа показа кой я гушка след Кобрата (Снимка)"}
{"url": "http://www.bnews.bg/article/259237-prezidentat_na_alzhir_podade_ostavka", "text": "\n Президентът на Алжир Бутефлика подаде оставка след седмици на масови протести, съобщи държавната информационна агенция АПС. \r\nЛидерите на демонстрациите отхвърлиха предложението на Бутефлика да остане на власт до края на мандата си - 28 април. \r\nНачалникът на генералния щаб на алжирската армия генерал Ахмед Гаид Салех поиска по-рано президентът незабавно да бъде обявен за неспособен да изпълнява задълженията си по здравословни причини, съобщи частната телевизия Еннахар, цитирана от Ройтерс. \r\nСалех говори след днешната среща на висшето командване на въоръжените сили в министерството на отбраната на страната. Той посочи, че е на страната на народа и че не може да се губи повече време след продължилите няколко седмици масови улични протести с искания за оставката на президента ветеран, който е на 82 г. и в лошо здраве. \"Нужно е незабавно конституционно решение\", подчерта генералът, който е също заместник-министър на отбраната, цитиран от ТАСС. \r\nВ тази връзка той призова незабавно да бъде активиран член 102 от Конституцията за признаване на неспособността на президента да изпълнява задълженията си, а също за позоваване и на членове 7 и 8, в които се казва, че \"конституционната власт принадлежи на народа\". Освен това той призна за незаконна и неконституционна декларацията на президентската администрация, че държавният глава Бутефлика доброволно ще се оттегли от поста си след изтичането на срока на пълномощията му на 28 април. \r\n\r\n \"Необходимо е незабавно да тръгнем по път, който гарантира, че държавните дела ще се осъществяват в рамките на конституционната законност, - каза Ахмед Гаид Салах. - Ние сме на страната на народа до пълната реализация на всички искания. Дошло е време на възстановим неговите законни конституционни права и власт\", подчерта началникът на генщаба. \r\n \n\t\t\t\t\t\t", "date": "2019.04.03", "title": "Президентът на Алжир подаде оставка"}
{"url": "http://www.bnews.bg/article/259271-zadarzhani_sa_sedem_sluzhiteli_na_dai_pernik", "text": "\nЗадържани са седем служители на ДАИ-Перник, съобщи Димитър Петров - изпълняващ длъжността административен ръководител на Специализираната прокуратура. По думите му обвинението, което се подготвя да им бъде повдигнато, е за участие в организирана престъпна група с цел получаване на подкупи. \r\n \r\n Групата е действала на територията на област Перник чрез проверки на пътя и събиране на \"такса спокойствие\". Взимани са пари от няколко десетки транспортни фирми. Част от тях са получавали писма, с които били предупреждавани за проверки. Когато пък собствениците на тези фирми идвали в ДАИ, са им били искани определени суми пари, за да не им бъдат съставени дължимите по закон актове. Събирани са пари и при издаване на лиценз за транспортна дейност, или подновяване на такъв. \r\n\r\n\r\n  При спиране на пътя на кола на съответната фирма, проверяващият служител бил длъжен да се свърже с някой от администрацията, който също бил част от групата. След потвърждение, че таксата е заплатена, камионът не се проверявал. Ценоразписът не е твърд, преценявало се според финансовото състояние на фирмата и броя на превозните средства.  \n\t\t\t\t\t\t", "date": "2019.04.03", "title": "Задържани са седем служители на ДАИ-Перник"}
{"url": "http://www.bnews.bg/article/259247-parlamentat_razglezhda_proektoreshenie_za_privatizatsiya_na_chasti_ot_vmz_sopot", "text": "\n Парламентът ще разгледа Проект на решение за приватизация на обособени части от имуществото на \"Вазовски машиностроителни заводи\" ЕАД - Сопот. Това предвижда проектопрограмата на депутатите за тази седмица. Очаква се Народното събрание да гласува промяна в ръководството на Комисията по вътрешна сигурност и обществен ред. \r\nВ проектопрограмата за сряда са още първо четене на три законопроекта с предложения за промени в Закона за социално подпомагане и изслушване на министъра на енергетиката Теменужка Петкова относно развитието на концепцията за изграждане на газоразпределителния център \"Балкан\". \r\nВ четвъртък се очаква депутатите да разгледат на първо четене Законопроект за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода, както и промени в Кодекса за социално осигуряване, в Закона за българските лични документи и в Закона за енергетиката. \r\nЗа петък е предвидено второ четене на промени в Закона за банковата несъстоятелност. След това парламентът се очаква да изслуша министъра на земеделието, храните и горите Румен Порожанов относно подпомагане на земеделския сектор и тенденции в общата селскостопанска политика през новия програмен период. В проектопрограмата е и традиционният парламентарен контрол. \r\n \n\t\t\t\t\t\t", "date": "2019.04.03", "title": "Парламентът разглежда проекторешение за приватизация на части от ВМЗ - Сопот"}
{"url": "http://www.bnews.bg/article/259249-arestuvaha_kitaets_umishleno_natrovil_desetki_malchugani_v_detska_gradina", "text": "\n Служител на детска градина в Китай бе арестуван по подозрение за умишлено отравяне на ученици. \r\n\r\n Това съобщава изданието New York Post. Според изданието инцидентът се е случил в центъра на град Джънджоу, провинция Хънан. Мъжът на име Уан е заподозрян в смесването на натриев нитрит с храни, предназначени за децата. \r\n\r\n Според съобщенията в местната преса след закуска децата се чувствали зле, а някои дори  припаднали. В резултат на това 23 от тях били хоспитализирани. \r\n\r\n Мотивите на инцидента се изясняват. Натриевият нитрит е консервант, използван за подобряване на цвета на продукта, а също и като консервант за домашни птици и риби. Той е и антибактериален агент. \r\n\r\n Използва се в медицината. Когато приемате голяма доза вещество, това може да доведе до фатален изход. \r\n\r\n \r\n  \r\n \n\t\t\t\t\t\t", "date": "2019.04.03", "title": "Арестуваха китаец, умишлено натровил десетки малчугани в детска градина\r\n\r\n"}
{"url": "http://www.bnews.bg/article/259257-teodora_davidkova_s_priz_misis_dama_na_godinata_2019", "text": "\n Теодора Давидкова с приз „Мисис дама на годината“ 2019 за Body T@lk \r\n\r\n Собственичката на студио за здраво тяло Body T@lk и марката Body T@lk - Теодора Давидкова бе отличена с приза „Мисис дама на годината“ в категория „Здраве и красота“ на церемония по раздаване на престижните статуетки. \r\n\r\n „Изключително съм щастлива от полученото признание  „Мисис дама на годината 2019“ в категория \"Здраве и красота\". Благодаря на организаторите на наградите Агенция „Феймъс“ и “Mrs. Universe Ltd.” в лицето на Меги Савова.  Благодаря на екипа ми от специалисти, без които това нямаше да е възможно. Постигаме успехите си с постоянство, усмивка и всеотдайност в работата. Благодаря на приятелите си и семейството ми, които винаги са били до мен. Благодаря!“, написа във Фейсбук Теодора. Бизнесдамата е омъжена, има две деца – момче и момиче. \r\n\r\n Създадено през 2017г.  Body T@lk – студио за здраво тяло е салон за здраве и красота в столичния квартал Лозенец. Разполага с два от най-новите апарати на LPG:  CELLU M6 INTEGRAL & CELLU M6 ENDERMOLAB. Апаратите са от най-новото поколение апарати на LPG и предоставят най-модерните Lipomassage и Endermolift техники за прецизна работа и резултати за лице и тяло. \r\n\r\n В студиото ще откриете и последно поколение уреди за отслабване, стягане и моделиране на вашето тяло и лице, както и висок клас козметика за тях, безиглена и кислородна мезотерапия за лице и тяло, криотерапия, нефритената термотерапия, диамантено микродермабразио, премахване на петна и разширени кръвоносни съдове, фотоподмладяване, лечение на акне, фотоепилация и още много други терапии и процедури специално подбрани за вас. \r\n\r\n Здравословното отслабване и красивата визия са не само наша максима, но и основен принцип на работа. Ние работим за доброто самочувствие на уважаващите и обичащите себе си клиенти. \r\n\r\n Body T@lk - студио за здраво тяло е носител на наградата “ЗДРАВЕ И КРАСОТА” на Best Brand Awards през 2017 и 2018 г. \r\n \n\t\t\t\t\t\t", "date": "2019.04.03", "title": "Теодора Давидкова с приз „Мисис дама на годината“ 2019 "}
{"url": "http://www.bnews.bg/article/259243-otneha_deputatskiya_imunitet_na_guaido", "text": "\n Вярното на президента Николас Мадуро Конституционно събрание на Венецуела отне на опозиционния лидер и председател на Националното събрание Хуан Гуаидо имунитета от съдебно преследване и разреши той да бъде разследван за узурпиране на функции, предаде Франс прес, цитирана от БТА. \r\n\r\n Хуан Гуаидо е признат за временен президент от около 50 страни. \r\n\r\n Конституционното събрание гласува единодушно да \"разреши продължаване на съдебното преследване от Върховния съд срещу опозиционния депутат\" Хуан Гуаидо, съобщи председателят на събранието Диосдадо Кабельо. \r\n\r\n На 29 януари Върховният съд започна следствие срещу Гуайдо по обвинение, че е узурпирал функциите на президента Мадуро, а Мадуро обвини Гуаидо, че е планирал атентат срещу него. \r\n\r\n Конституционното събрание бе създадено от Мадуро през 2017 г., за да изземе властта от Националното събрание, напомня ДПА. \r\n\r\n \"Нищо няма да ни спре\", заяви Хуан Гуаидо. \"Народът е изпълнен с решителност и нищо няма да ни спре\", каза пред журналисти поддръжници опозиционният лидер. Той добави, че е наясно с опасността да бъде арестуван, като действа за сваляне на президента Николас Мадуро, но \"в този процес няма връщане назад\". \r\n\r\n \r\n\r\n Венецуелският Върховен съд поиска от Конституционното събрание да отнеме парламентарния имунитет на Хуан Гуаидо. Той е обвинен, че е нарушил забрана за напускане на територията на страната, наложена му от Върховния съд. Той обиколи няколко съседни страни, сред които Колумбия, Бразилия, Парагвай, Аржентина и Еквадор, в края на февруари и началото на март. \r\n\r\n Представители, лоялни на Мадуро, вече съобщиха, че Гуаидо е разследван за подстрекаване към насилие и получаване на незаконни средства, предаде Асошиейтед прес. \r\n \n\t\t\t\t\t\t", "date": "2019.04.03", "title": "Отнеха депутатския имунитет на Гуаидо"}
{"url": "http://www.bnews.bg/article/259214-haknaha_profila_na_balgarkata_otkazala_500_000_za_seks", "text": "\n \r\nНай-популярната българка в социалните мрежи Васи Стоянова стана жертва на хакерска атака, научи HotArena. Едрогърдата моделка събра над един милион последователи за шест месеца. Тя задмина като на шега Григор Димитров и Николета Лозанова. \r\n„Хакнаха ми профила – оплака се пред „България Днес“ красавицата. – Един милион последователи никак не са малко. За съжаление има толкова много хейтъри. Много работа беше, за да ги събере. От три дни се опитвам да си върна профила. От инстаграм ми казаха да имам търпение. Предупредиха ме да внимавам за фалшиви мейли.“ \r\n19-годишната хубавица грабна вниманието със своите провокативни снимки. Ежедневно тя постваше разголени снимки на своето тяло. Дори сега, когато платформата й в инстаграм е блокирана, тя бълва секси селфита във фейсбук. \r\n\r\n Въпреки проблемите българката се похвали, че е станала модел на бикините на американския милионер и комарджия Дан Билзериан, известен със своите голи партита с полуголи манекенки. Васи е получила покана да се включи в някое от партитата и обмисля да отиде и да се запознае на живо с него. От няколко години красавицата живее в Германия, а приятелят й е руснак. Преди време тя сподели, че най-тлъстата оферта, която е получавала за секс е 500 000 долара, но тя отказала. \r\n \n\t\t\t\t\t\t", "date": "2019.04.03", "title": "Хакнаха профила на българката отказала 500 000 за секс "}
{"url": "http://www.bnews.bg/article/259251-rumen_radev_shte_nagradi_pobeditelite_v_konkursa_za_mladi_prepodavateli_nay_vazhniyat_urok_poslanie_kam_badeshtite_mi_uchenitsi", "text": "\n От 11.30 часа, на „Дондуков“ 2 президентът Румен Радев ще приветства победителите в конкурса за млади преподаватели \"Най-важният урок. Послание към бъдещите ми ученици\". Това съобщиха от прессекретариата на държавния глава.  \r\n\r\n Инициативата се провежда под патронажа на държавния глава. \r\n\r\n Кампанията е продължение на проекта \"Твоите 25 причини да избереш България\" и подкрепя български студенти и докторанти, които вярват, че тяхното призвание е да бъдат преподаватели и желаят да се развиват успешно в тази сфера у нас. \r\n \n\t\t\t\t\t\t", "date": "2019.04.03", "title": "Румен Радев ще награди победителите в конкурса за млади преподаватели \"Най-важният урок. Послание към бъдещите ми ученици\""}
{"url": "http://www.bnews.bg/article/259242-mnogo_pretendenti_za_namerenite_pari_v_sofiya_istinskiyat_vse_oshte_ne_yasen", "text": "\n Доста претенденти са се явили в столичното Четвърто РУ за откритите пари в София. Никой засега обаче не е издържал полицейския тест за да докаже, че сумата е негова. \r\n\r\n Преди ден стана известно, че полицията издирва собственика на голяма сума пари. Пачката била загубена и открита на 29 март в района на бул. \"Симеоновско шосе\" в участъка между бул. \"П. Яворов\" и бул. \"Г.М. Димитров\". За да си върне парите собственикът им, обаче, ще трябва да мине сериозен изпит. \r\n\r\n \"Горе-долу каква е сумата, къде са загубени, в плик ли, с ластик ли, пръснати ли са били. този, който много настоява, че са негови да бъде подложен на тест на детектор на лъжата - ще трябва да се съгласи\", заяви пред NOVA Румен Костадинов, директор на IV РУП - София и допълни, че кандидат-собственици на парите вече имало много. \r\n\r\n \"Вече има доста граждани, които искат бърза и лесна печалба. На принципа на тотото и много интересно, всички казват, че са на баба им. На единият бабата е в провинцията. Има и гражданин, който е казал, че са на баба му и са 4 000 лева\", коментира полицейският шеф. \r\n\r\n А ако полицията не намери истинският собственик на загубените пари, сумата ще бъде върната в трезора на БНБ. Гражданите да бъдат спокойни, полицията няма да се възползва от тях, категорични са от институцията. \r\n \n\t\t\t\t\t\t", "date": "2019.04.03", "title": "Много претенденти за намерените пари в София, истинският - все още не ясен"}
{"url": "http://www.bnews.bg/article/259234-amerikanski_general_samo_rusiya_mozhe_da_unishtozhi_sasht", "text": "\n Русия остава единствената страна в света, която има ядрена мощ за унищожаване на Съединените щати и по този начин представлява единствената заплаха, заяви началникът на генералния щаб на армията на САЩ Марк Мили. \r\n\"Руският ядрен потенциал прави Русия единствената страна на Земята, която е способна да унищожи Съединените щати\", каза Мили. \r\nТой обясни, че притежаването на такива оръжия не означава, че Русия ще се опита да извърши действително военно нападение срещу Съединените щати. \r\nРусия обаче \"остава единствената настояща заплаха за Съединените щати\", подчерта генералът. \r\nВисшият чиновник заяви, че Русия ще се опита да подкопае НАТО като съюз и ще противостои на САЩ във всички региони на света, включително в Арктика. \r\n\r\n Междувременно високопоставен американски представител съобщи, че срещата на външните министри на НАТО във Вашингтон в сряда и четвъртък ще се фокусира върху всички елементи на руските заплахи към алианса, като ще се търси съгласие за пакет от мерки за засилване на неговото военно присъствие в Черно море. \r\nТой говори пред репортери, но пожела анонимност. Според него натовският съюзник Турция остава важен партньор на САЩ, но намерението й да закупи руски зенитни комплекси С-400 поражда безпокойство. \"Нашите отношения не се свеждат до единствения въпрос за С-400, но С-400 е дълбоко проблематичен въпрос за САЩ\", добави служителят на Държавния департамент. \r\nТой се срещна с репортерите малко преди срещата между американския президент Доналд Тръмп и генералния секретар на НАТО Йенс Столтенберг и каза, че алиансът \"остава силен и единен\".  \r\nДипломатът отбеляза, че на срещата на външните министри ще има \"честна дискусия относно споделянето на финансовото бреме\" в алианса. \r\n\"Ще бъдат дискутирани всички елементи на руската заплаха\", каза той, като изброи сред тях военните намеси на Москва в Украйна и Грузия, в избори в други страни, отравянето на бившия руски разузнавач Сергей Скрипал във Великобритания и руската подкрепа за Венецуела. \r\nОтносно размера на войските на НАТО в Афганистан, дипломатът посочи, че в момента тече мирен процес и че всяко намаляване на военното присъствие в тази страна вероятно ще зависи от изхода на преговорите. \r\n \n\t\t\t\t\t\t", "date": "2019.04.03", "title": "Американски генерал: Само Русия може да унищожи САЩ"}
{"url": "http://www.bnews.bg/article/259238-kanarskite_ostrovi_osamvat_s_martvi_kravi_po_plazhovete_si", "text": "\n Най-малко три мъртви крави бяха открити по плажовете на Канарските острови през последната седмица, съобщава „Индипендънт“. \r\n  \r\nПоследната бе намерена близо до Ел Медано на остров Тенерифе, а друга бе изхвърлена близо до Гранадила де Абона. Третата беше открита от рибари в морето. \r\n\r\n Телата на едрия рогат добитък идват от кораби, превозващи говеда от Южна Америка, които хвърлят труповете на животните зад борда, ако умрат по време на транзита. \r\nТруповете най-вероятно са били хвърлени от „Поларис 2“, кораб за добитък, опериращ под панамски флаг, съобщиха местните медии. Известен като „вонящата лодка“, корабът редовно транспортира добитък от Южна Америка до Европа или Северна Африка. \r\n  \r\nТой е напуснал Рио Гранде в Аржентина на 22 март и трябва да премине Канарските острови, преди да пристигне в пристанището на Сеута на 4 април, според новинарския канал SE12 Canarias. \r\n\r\n Министерството на земеделието на Канарските острови съобщи, че трите мъртви крави „идват със сигурност от една от лодките, транспортиращи стада добитък от американския континент - животни, които по всяка вероятност са загинали на борда и са били хвърлени в морето”. \r\nПодобен ход “е забранен от международното право”, заяви генералният директор на международната животинска борса Давид де Вера. \r\n  \r\nТой каза, че международният протокол постановява животни, които умират по време на транзита, „да бъдат третирани като всеки друг отпадък“ и изгаряни на борда или изхвърляни, след като корабът достигне пристанището. \r\n  \r\nПрез 2016 г. „Поларис 2“ трябваше да поиска разрешение за акoстиране в пристанището на Санта Крус де Тенерифе, след като остана без храна за животните. Тогава той бе принуден от ветеринарна инспекция да заколи 300 говеда. \r\n \n\t\t\t\t\t\t", "date": "2019.04.03", "title": "Канарските острови осъмват с мъртви крави по плажовете си"}
{"url": "http://www.bnews.bg/article/259239-germaniya_namali_parnikovite_si_emisii", "text": "\n Миналата година Германия започна отново да намалява парниковите си емисии благодарение донякъде на благоприятните метеорологични условия, след 4 години на стагнация и изоставянето на поставените за 2020 г. цели в областта на климата. \r\n\"За година парниковите емисии са намалели с 4,2 процента през 2018 г.\", заяви министърката на околната среда, опазването на природата и ядрената безопасност на Германия Свеня Шулце. \r\nПо-мекият от обичайния климат е намалил свързаните с отоплението парникови емисии, но страната е използвала също повече вятърна и слънчева енергия и по-малко въглища, петрол и газ, докато дължащите се на транспорта емисии малко са намалели. \r\n\r\n С 868,7 милиона тона парникови газове, изхвърлени в атмосферата миналата година, Германия е регистрирала 30,5-процентно намаляване в сравнение с емисиите си през 1990 г. \r\n \n\t\t\t\t\t\t", "date": "2019.04.03", "title": "Германия намали парниковите си емисии"}
{"url": "http://www.bnews.bg/article/259241-avtobusnite_bileti_poskapvat_zaradi_tol_taksite", "text": "\n Автобусните билетите ще поскъпнат заради въвеждането на тол таксите в средата на август, предупреждават превозвачи. \r\n\r\n Според Министерството на регионалното развитие и благоустройството повишението ще бъде с до 9%. Според бранша обаче увеличението за някои линии ще да надхвърли 15%, предаде bTV. \r\n\r\n С въвеждането на тол системата всеки един от тези автобуси ще трябва да плаща между 50 ст. и 1 лев на километър, за да пътува из страната. \r\n\r\n Според доклад на Световната банка, поръчан от регионалното министерство, по-високите пътни такси ще се отразят най-вече на дългите курсове. В абсолютна стойност става въпрос за увеличение от около 1 лев за билет от София или Пловдив до Бургас и Варна. \r\n\r\n Според автобусните превозвачи обаче изчисленията са неточни, а увеличението ще бъде 2 пъти по-голямо. \r\n\r\n Подценен според бранша е и ефектът на тол таксите в курсовете до морето. Изчисляват, че билетът от София до Бургас ще се увеличи с минимум 2 лв., а този до Варна с поне 2,50 лв. Според регионалното министерство и тол управлението - прогнозите са преувеличени. \r\n\r\n От регионалното министерство дадоха да се разбере, че са готови на отстъпки, но приходите на година трябва да са 1 млрд. лв. \r\n\r\n Все пак превозвачите настояват поне в началото платени да са само магистралите, скоростните и първокласните пътища. \r\n\r\n Така разговорите за пътните такси продължават. Какъв ще е окончателният им размер трябва да стане ясно в средата на май. \r\n \n\t\t\t\t\t\t", "date": "2019.04.03", "title": "Автобусните билети поскъпват заради тол таксите"}
{"url": "http://www.bnews.bg/article/259240-samolet_se_razbi_v_makedoniya_chetirichlenno_balgarsko_semeystvo_zagina", "text": "\n Четиричленно семейство – майка, баща и две деца загинаха, след като малкият самолет, с който пътували от Охрид за София, се разби в Македония. \r\nТелата на четиримата загинали са намерени, съобщиха от Гражданската въздухоплавателна служба.  По информация на посолството ни в Скопие македонските паспортни служби са потвърдили, че при катастрофата на борда са били и са загинали четирима български граждани.Тяхната самоличност се изяснява. \r\n„Чесна” П210Н е летял от Охрид за София. Поради лошите метеорологични условия пилотът е поискал да кацне в Скопие, но след кратко време е пожелал разрешение да продължи към София, съобщи Николче Тасески от въздушния контрол. \r\nСамолетът е паднал край местността Солунска глава, най-високият връх на планината Якубица в централната част на Македония. Машината е изчезнала от радарите в 17.16 българско време, като преди това пилотът е съобщил, че има силни турбуленции. \r\nВластите на Република Северна Македония са се обърнали за помощ към България в издирването на самолета, който е паднал в труднодостъпен планински район. За инцидента е информиран министър-председателят на България Бойко Борисов. Той е издал съответните разпоредби на министъра на вътрешните работи Младен Маринов , който от своя страна е в контакт с министъра на вътрешните работи на Република Северна Македония, съобщиха от външно министерство.​ \r\n \n\t\t\t\t\t\t", "date": "2019.04.03", "title": "Самолет се разби в Македония, четиричленно българско семейство загина"}
{"url": "http://www.bnews.bg/article/259207-balgarinat_georgi_sandev_otnovo_grimira_nina_dobrev", "text": "\n Гримьорът Георги Сандев, който е много популярен в Холивуд, отново гримира Нина Добрев. \r\n\r\n Той публикува видео в профила си в Инстаграм, докато работи над визията на актрисата от български произход. Нина е с яркочервено червило и рокля в наситеножълто. Към клипа Сандев написа: \r\n\r\n \"В действие с красивата вътрешно и външно Нина.\" \r\n\r\n Това не е първият път, когато двамата работят заедно, а още след първата си среща стават приятели. Преди време в интервю гримьорът сподели, че Нина е страхотна и и е голям поддръжник на българската култура. \r\n\r\n Сандев е гримирал едни от най-големите световни знаменитости, сред които Мадона, Наоми Кембъл, Джиджи Хадид, Кандис Суанепул, Роузи Хънтингтън-Уайтли, Ан Хатауей, а наскоро Адриана Лима се остави в ръцете на Георги за рекламна кампания на Chopard. \r\n\r\n Сандев заминава за Ню Йорк през 2007 г. само с няколко долара в джоба и квартира, осигурена за една седмица. Вече години наред той е един от най-търсените гримьори и под четките му са заставали едни от най-известните звезди. \r\n \n\t\t\t\t\t\t", "date": "2019.04.03", "title": "Българинът Георги Сандев отново гримира Нина Добрев"}
{"url": "http://www.bnews.bg/article/259235-irlandiya_nyama_da_e_zadna_vrata_za_velikobritaniya_kam_edinniya_pazar_na_es", "text": "\n Ирландия не иска да се превърне в \"задна врата\" към единния пазар на ЕС за Великобритания в случай на Брекзит без сделка, заяви ирландският премиер Лео Варадкар в Париж. \r\n\"Ние не искаме Ирландия да е задна врата към единния пазар, точно толкова, колкото някои биха искали да се превърнем в задна врата към него\", каза Варадкар след среща в Париж с френския президент Емануел Макрон. \r\nВарадкар заяви, че е ангажиран с предотвратяването на влизането в Ирландия или ЕС на стоки, които не отговарят на стандартите и нормите на съюза, съобщи АФП. \r\n„В малко вероятния случай, че няма сделка по Брекзит, а Обединеното кралство осъществява търговски сделки със САЩ или Китай, и ние попаднем на хлорирано пилешко или хормонално говеждо месо, или продукти, които са произведени с детски труд в азиатските страни, последното нещо, което бихме искали е те да са преминали границата с Ирландия от юг.“ \r\n\"И ние със сигурност не бихме искали те да преминат през Република Ирландия в Европейския съюз\", каза той. Варадкар отново потвърди, че се противопоставя на създаването на твърда граница между Ирландия и Северна Ирландия, поради опасението, че това може да застраши мира в британската провинция. \r\n\r\n Варадкар каза, че въпреки че ще са необходими физически проверки на някои вносни стоки като живи животни, те могат да се извършват в пристанищата на Северна Ирландия, а не в Ирландската република. \"Това би било правилното и най-доброто място за тях\", коментира той. \r\nМеждувременно външните министри на Франция и Германия настояха Лондон да даде повече яснота, след като министър-председателката Тереза Мей каза, че ще поиска ново отлагане на излизането на Великобритания от Европейския съюз, предаде Ройтерс. \r\n\"Изкушен съм да кажа: уведомете ни, ако нещо се промени\", каза френският външен министър Жан-Ив Льо Дриан на обща пресконференция с германския си колега Хайко Маас в Ню Йорк. \r\n\"Три години след решението им британците трябва да изяснят какво смятат да правят, защото в противен случай, за жалост, в близките дни ще има твърд Брекзит\", добави той. \r\nХайко Маас отказа коментар по въпроса за евентуална нова отсрочка, но призова Лондон да действа бързо. \"Отдавна минаха петте минути след полунощ - това трябва да го знаят и в Лондон\", каза той. \r\n \n\t\t\t\t\t\t", "date": "2019.04.03", "title": "Ирландия няма да е „задна врата“ за Великобритания към единния пазар на ЕС"}
{"url": "http://www.bnews.bg/article/259248-otbelyazvame_140_tata_godishnina_ot_obyavyavaneto_na_sofiya_za_stolitsa", "text": "\n 140-тата годишнина от обявяването на София за столица на България ще бъде отбелязана днес. В празничната програма са предвидени концерти, изложби, илюминации, а столичните музеи ще работят с вход свободен. \r\nДатата е 3 април 1879 година. Вече близо два месеца депутатите от учредителното събрание заседават в Търново. Професор Марин Дринов, един от първите ни историографи и съосновател на Българската академия на науките вече е предложил София да стане столицата на Освободена България. А именно на този ден депутатите обявяват и своето решение. \r\nИ така вече 140 години София е столица на страната ни. А причините именно този град да бъде избран са географското му разположение и потенциала за икономически растеж. Към онази дата обаче, София имала 11 хиляди и 700 жители, 2 училища, 10 хана и малко над 3 хиляди къщи. Към днешна дата в града живеят и или работят близо 2 милиона души. \r\nА официалната програма за днешния празник на града започва в 9 с архиерейска литургия в присъствието на патриарх Неофит. От 11 часа е ТЪРЖЕСТВЕНА ЦЕРЕМОНИЯ ПО ОСВЕЩАВАНЕ И ВРЪЧВАНЕ НА ЗНАМЕНА НА СТОЛИЧНИ УЧИЛИЩА, от 16 до 18 в центъра на града ще се движи празничен ретро трамвай. В 17 часа в градската градина се открива изложбата „Да съградиш столица“, а в 8 е началото на концерта на Софийския духов оркестър в Ларгото. От 20.30 часа на площад Александър първи пък ще има заря. През целия ден столичните музеи ще работят с вход свободен. \r\n \n\t\t\t\t\t\t", "date": "2019.04.03", "title": "Отбелязваме 140-тата годишнина от обявяването на София за столица"}
{"url": "http://www.bnews.bg/article/259216-dzhordzhina_na_ronaldo_ne_e_bebe_a_spageti", "text": "\n Приятелката на звездата на футболния \"Ювентус\" Кристиано Роналдо - Джорджина, отрече по забавен начин слуховете, че двойката чака ново дете. \r\n\r\n Португалските медии публикуваха снимка от двубоя на националния тим срещу Сърбия, на която се вижда, че коремчето на красавицата е подуто, и веднага предположиха, че семейството на носителя на пет награди \"Златна топка\", ще се увеличи. \r\n\r\n Оказва се обаче, че това не е точно така, а Джорджина просто е преяла. \"В последно време пътувам доста, от самолет на самолет. Четири поредни дни ядох спагети. И аз съм човек! Задържам течности, хормоните ми бушуват, а и все още се възстановявам от предишната бременност\", заяви тя пред \"Ола\". \r\n\r\n Джорджина и Роналдо имат едно общо дете - Алана Мартина, която вече навърши 1 година. \r\n\r\n Самият футболист има още трима наследници от сурогатни майки - Кристианомладши и близнаците Ева и Матео. \r\n \n\t\t\t\t\t\t", "date": "2019.04.03", "title": "Джорджина на Роналдо: Не е бебе, а спагети"}
{"url": "http://www.bnews.bg/article/259245-zatvaryat_chast_ot_sofiya_zaradi_poseshtenieto_na_papata", "text": "\n Посещението на папа Франциск в началото на май ще създаде доста неудобства за хората в София, стана ясно от думите на главния секретар на МВР Ивайло Иванов. \r\nПричината - визитата на главата на Римокатолическата църква се смята за високорискова. За организацията на мероприятието вече има и създаден щаб. \r\nЕдновременно с това започва работа и по сигурността на двата вота тази година, обобщи вътрешният министър Младен Маринов след отчета за работата на столичната полиция за миналата година. \r\nКато цяло в София полицията регистрира все по-малко престъпления, а разкриваемостта нараства. За още по-ефективната работа на униформените скоро в столицата ще има нови 85 патрулки. За разлика от Пловдив, в София няма толкова проблеми с катастрофите. Въпреки това жертвите са с 14 повече спрямо 2018 година. \r\nГоляма част от тези инциденти стават на пешеходни пътеки. А една от причините - малкото пътни полицаи. Повечето от тях били ангажирани с осигуряването на трасета на делегации и сигурността по различни мероприятия. \r\n \n\t\t\t\t\t\t", "date": "2019.04.03", "title": "Затварят част от София заради посещението на папата"}
{"url": "http://www.bnews.bg/article/259236-tramp_s_novi_zaplahi_za_granitsata_s_meksiko", "text": "\n Президентът на САЩ Доналд Тръмп каза, че е готов да затвори южната граница на страната заради наплива от имигранти, ако е необходимо, но добави, че през последните дни мексиканските власти са заловили хиляди хора и тези действия значително подобряват положението с незаконната миграция. \r\nГоворейки с репортери преди срещата си с генералния секретар на НАТО Йенс Столтенберг в Белия дом, президентът, каза, че е доволен от действията на Мексико, но добави: \"Нека да видим как ще се развият нещата\". \r\nТръмп отново посочи, че е готов да затвори границата и че ще го направи, ако Мексико престане да помага или ако той не успее да се споразумее с конгреса за ревизия на имиграционните закони в САЩ. \r\nТой негодува от сегашните правила по въпроса и каза: \"Ние ще имаме или една надеждна граница, или ще имаме една затворена граница\". \r\nПо-ранопрессекретарката на президента Сара Сандърс обяви, че администрацията \"обсъжда всички опции\": дали да бъдат затворени всички гранични пунктове и какви последствия би имало това. Според някои медийни твърдения Тръмп можел да премине към такива действия още тази седмица - заплаха, която той е отправял и друг път, отбелязва АП. \r\n\r\n Струпванията по граничните пунктове наистина нарастват с всеки изминал ден, съответно и времето за чакане за преминаване. Това се дължи най-вече на факта, че около 2000 гранични служители, които трябва да проверяват преминаващите камиони, са прехвърлени да се справят с тълпите от мигранти. \r\n \n\t\t\t\t\t\t", "date": "2019.04.03", "title": "Тръмп с нови заплахи за границата с Мексико"}
{"url": "http://www.bnews.bg/article/259244-sformiraha_krizisen_tsentar_v_posolstvoto_ni_v_skopie_zaradi_tragediyata_s_boshnakovi", "text": "\n За трагичния инцидент с разбилия се в Северна Македония самолет, в който загинаха бизнесменът Георги Бошнаков и семейството му, вече е информиран министър-председателят на България Бойко Борисов, съобщиха от МВнР. Той е издал съответните разпоредби на министъра на вътрешните работи Младен Маринов, който от своя страна е в контакт с министъра на вътрешните работи на Република Северна Македония.​ \r\n\r\n Посланикът ни в Северна Македония Ангел Ангелов заяви, че е създаден кризисен център в посолството ни в Скопие. По негова информация, македонските спасителни екипи ще се опитат да стигнат до останките на самолета рано тази сутрин. \r\n\r\n Българското Министерство на вътрешните работи е предложило на МВР на Северна Македония да изпратим хеликоптер, който да облети планината Якубица за издирване на падналия самолет. Чесната е паднала на над 2000 м надморска височина. \r\n\r\n Пилотът е притежавал български лиценз за правоспособност. Това каза за Нова тв директорът на Главна дирекция \"Гражданска въздухоплавателна администрация\" Станимир Лешев. \r\n\r\n \"На всички малки самолети и най-малкото подухване оказва влияние. Може би това е причината, но към момента все още нищо не можем да кажем. Цялото досие ще бъде прегледано утре\", каза той. \r\n\r\n Ръководителят на специалното звено за разследване на авиационни събития Христо Христов ще се включи в разследването на трагедията. Той обясни, че при подобни инциденти се разследва подготовката на пилота, метеорологичната обстановка, техническата изправност на самолета и здравословното състояние. \r\n\r\n \"Според информацията, която имам, времето е било много неподходящо за този полет. Той е по правата на визуалните полети, което е създало проблем за заобикаляне на облачна маса и това е довело до събитието. Самолетите от този клас нямат черни кутии\", каза още Христов. \r\n \n\t\t\t\t\t\t", "date": "2019.04.03", "title": "Сформираха кризисен център в посолството ни в Скопие заради трагедията с Бошнакови"}
{"url": "http://www.bnews.bg/article/259215-dzhina_ivanova_ot_tramvay_5_razoblichi_ubiets_koyto_trovi_bebeta_s_otrova_za_mishki_snimka", "text": "\n Преди време Джина Иванова от „Трамвай № 5” ни сподели шокираща история за поредната варварска постъпка над бездомни животни. А сега ни показва и лицето на убиеца, което очаквано предизвика десетки коментари в социалните мрежи, в които не липсват и преки закани. \r\n\r\n Известно е, че певицата се грижи от години за бездомни котки – като им пазарува и готви с лични средства, кастрира ги и се старае да са в отлично здраве, но това, на което е станала свидетел, потресе цялата мрежа. \r\n\r\n \r\n\r\n „Какъв е този народ... не е за вярване... засаждам цветя пред блока, за да е красиво..и щом цъфнат, на другия ден вече ги няма... Някой ги е обрал! Грижа се за животните и съм посветила 20 години на бездомните котки с всичките им проблеми... много хора не виждат нищо и никой друг значим, освен себе си... На тази Земя има баланс и всяко същество има своето място на този свят и е полезно за тази Земя..!!! Тръгнала да трови животните... какво са и виновни, няма да и вдигнат пенсията!!!”, изля възмущението си червенокосата певица, публикувайки и снимка на жената, за която стана ясно, че трови бездомни животни. \r\n\r\n „Пазете си животинките от тази жена... минава и ги пръска с водно пистолетче заредено с антифриз.. и пуска отрова за мишки .Обикаля по Зона Б-18!!! (Отровила е още 3 улични и майка с бебета), пише неотдавна и Любо Алексиев в групата „СТОП на насилието над животни” в социалната мрежа. \r\n\r\n Очаквано под поста й валят гневни коментари. Сипят се и закани към отровителката! „Да гори в Ада”, гласи един от тях. А в друг се казва: „Няма ли кой да я потроши леко тая вещица?! Лелее”, пише show.blitz.bg \r\n \n\t\t\t\t\t\t", "date": "2019.04.03", "title": "Джина Иванова от „Трамвай № 5” разобличи убиец, който трови бебета с отрова за мишки! (СНИМКА)"}
{"url": "http://www.bnews.bg/article/259246-proshtavame_se_s_dimitar_dobrev_v_sabota", "text": "\n Поклонението пред тленните останки на Димитър Добрев ще бъде в събота, 6 април, от 12 часа в храм \"Св. Седмочисленици\" в София. Първият ни олимпийски шампион в класическата борба ни напусна на 1 април, само 13 дни преди да навърши 88 години. На игрите в Рим през 1960 г. той спечели златото в категория до 79 кг. Същата година е обявен за спортист №1 на България. \r\nВ кариерата си Добрев има още едно олимпийско отличие - сребро от Мелбърн 1956 г. Добрев бе първият и засега единствен наш национален треньор и в двата стила на борбата. \r\nСред неговите възпитаници са легендарните Боян Радев и Петър Киров. \r\n \n\t\t\t\t\t\t", "date": "2019.04.03", "title": "Прощаваме се с Димитър Добрев в събота"}
{"url": "http://www.bnews.bg/article/259250-zukarbarg_feysbuk_ne_mozhe_da_garantira_che_nyama_da_ima_namesa_v_evroizborite", "text": "\n Корпорацията Фейсбук има добри постижения в предотвратяването на опити за намеса в избори в сравнение с 2016 г., но не може да гарантира, че сайтът й няма да бъде използван за въздействие над изборите за Европейски парламент през май, заяви нейният шеф Марк Зукърбърг, цитиран от Ройтерс. \r\n\r\n След критиките, че вероятно руски представители са използвали Фейсбук и други социални медии, за да повлияят на изборите, които изненадващо издигнаха на власт Доналд Тръмп в Съединените щати, Фейсбук мобилизира ресурси и служители, за да подобри сигурността на изборите за европарламент през май. \r\n\r\n Зукърбърг каза, че след 2016 г. е имало редица важни избори, протекли \"относително чисто\" и при ефикасни мерки за защита на честността им. \r\n\r\n \"Със сигурност постигнахме значителен напредък. Но не, според мен никой не може да даде гаранции в свят, в който има държави, опитващи се да влияят на избори и да каже, че сме решили проблема\", каза шефът на Фейсбук в интервю пред ирландската национална радиотелевизионна компания Ар Ти И. \r\n\r\n \"Това е постоянна надпревара във въоръжаването, в която непрекъснато изграждаме защити, но и правителствата с напреднали възможности също развиват тактиките си\", добави той. \r\n\r\n Под натиска на регулаторите на ЕС за по-ефикасни действия срещу чужда намеса в предстоящите избори за европарламент, Фейсбук миналата седмица затегна правилата за политическа реклама в Европа. \r\n\r\n Компанията освен това обяви планове за засилване на борбата с дезинформацията преди изборите и ще партнира с германската осведомителна агенция ДПА за по-стриктна проверка на фактите. \r\n\r\n \"Тук, в ЕС преди предстоящите избори ние задействаме целия спектър от стратегии и инструменти, които доказаха ефикасността си при редица важни избори досега и затова очакванията ми са добри\", каза Зукърбърг в Дъблин, където е международната централа на Фейсбук. \"Но според мен трябва да сме наясно, че някои от страните, които се опитват да се намесват, ще продължат да го правят и затова трябва да сме готови да се справим, да работим, за да успеем да се справим\", добави той. \r\n \n\t\t\t\t\t\t", "date": "2019.04.03", "title": "Зукърбърг: Фейсбук не може да гарантира, че няма да има намеса в евроизборите"}
{"url": "http://www.bnews.bg/article/259254-ochakva_ni_predimno_slanchevo_vreme", "text": "\n Днес ще е предимно слънчево. \r\n\r\n По-значителни временни увеличения на облачността ще има след обяд над западните райони от страната и на места там ще превали краткотраен дъжд. \r\n\r\n Източният вятър ще се усили и ще е поривист. \r\n\r\n Максималните температури ще са между 13 и 18 градуса. \r\n\r\n   \r\n \n\t\t\t\t\t\t", "date": "2019.04.03", "title": "Очаква ни предимно слънчево време "}
