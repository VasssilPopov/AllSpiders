{"url": "http://www.bnews.bg/article/257969-nashi_danachni_pod_prikritie_proverili_nudistki_kruiz", "text": "\n Финансовият министър Владислав Горанов призна, че данъчни под прикритие са инспектирали нудистки круиз. Пред журналисти в парламента той коментира акцията в пловдивското село Марково, при която данъчни, маскирали се като танцьори, играха хоро, за да хванат нарушители. Те буквално са преиграли, каза Горанов, но уточни, че всички способи за контрол ще бъдат използвани от приходната администрация. \r\n  \r\nПопитан за творческия подход на данъчните при акцията в пловдивското село Марково, които играха хоро, за да хванат нарушители, които не отчитали и не издавали касови бележки за разходи по 1.50 лв. за участие в танцовата сбирка, финансовият министър каза, че Приходната агенция ще използва всички способи за проверка. Той даде още подобни примери от работата на служителите на НАП, включително и проверка на нудитски круиз: \r\n  \r\n„Забавлявам се с това - колегите са преиграли в случая, но трябва да се има предвид, че всички способи за контрол ще бъдат използвани от Приходната администрация. Миналото лято ги качвахме на круизни кораби. Имаше една забавна ситуация, в която навътре в морето се оказа, че това е нудистки круиз и колегите бяха изключително притеснени, но всички способи са допустими, защото интересът на обществото е да има по-малък дял на сивата икономика и бюджетът да бъде обезпечен“, каза министърът. \r\nПопитан дали и служителите на НАП са се съблекли на круиза, Горанов обясни, че не знае.  \r\nНе издаването на касова бележка е административно нарушение, което се наказва с глоба. \r\n\r\n Принципът на маловажност не се прилага, каза още финансовият министър в защита на данъчните, провели акцията в село Марково. \r\n \n\t\t\t\t\t\t", "date": "2019.03.08", "title": "Наши данъчни под прикритие проверили нудистки круиз"}
{"url": "http://www.bnews.bg/article/257982-poreden_fars_shveytsariya_ne_iska_zhoro_shopa_osvobodiha_go", "text": "\nРайонна прокуратура-София започва наказателно производство срещу Георги Семерджиев за лично укривателство на семейство Арабаджиеви, съобщи пред агенция „Фокус“ говорителят на главния прокурор Румяна Арнаудова. \r\n\r\nВчера Ветко и Маринела Арабаджиеви бяха арестувани в жилище в община Кабрера де Мар (в близост до Барселона), което е ползвано от Георги Семерджиев - Жоро Шопа. \r\n\r\nСофийска районна прокуратура е уведомена от Дирекция „Международно оперативно сътрудничество“ към МВР, че днес Семерджиев е бил освободен, тъй като швейцарските власти са оттеглили искането си за екстрадицията му. \r\n\r\nОт Дирекция „Международно оперативно сътрудничество“ при МВР са извършили съответните проверки и са установили, че издаденият от швейцарските власти сигнал за международно издирване на Георги Семерджиев е заличен, съобщи Арнаудова. \r\n\r\nРазследването на Софийската районна прокуратура е за това, че е спомогнал Вълчо и Маринела Арабаджиеви - лица, които са обвинени в извършване на престъпление, да избегнат или да бъде осуетено спрямо тях наказателното преследване или да останат ненаказани, без да се е споразумял с тях преди да са извършили престъплението. Софийската районна прокуратура ще извърши спешни действия по събиране на доказателства и ангажиране на наказателната отговорност на личния укривател Георги Семерджиев, заяви още говорителят на главния прокурор.  \n\t\t\t\t\t\t", "date": "2019.03.08", "title": "Пореден фарс: Швейцария не иска Жоро Шопа! Освободиха го!"}
{"url": "http://www.bnews.bg/article/257980-radoslav_milenkov_e_nominiran_za_podupravitel_na_bnb", "text": "\n Управителят на Българската народна банка Димитър Радев предложи на Народното събрание кандидатурата на Радослав Миленков за подуправител на БНБ – ръководител на управление „Банков надзор“.  \r\n\r\n Радослав Миленков е добре познат и уважаван специалист в банковите среди, който е доказал своите професионални познания и добра репутация, се казва в съобщението на БНБ. Той разполага с всички необходими качества за ръководител на управление „Банков надзор“ в БНБ, включително задълбочен поглед върху банковата система, практически знания за механизмите за осъществяване на банковия надзор, както и значителен управленски опит в няколко търговски банки. \r\n\r\n От месец ноември 2014 г. досега Радослав Миленков е председател на Управителния съвет на Фонда за гарантиране на влоговете в банките (ФГВБ). В рамките на своя успешен мандат като председател на ФГВБ той поддържа добро сътрудничество с Българската народна банка, Министерството на финансите, банковата общност в страната и с други национални и международни институции. \r\n\r\n Радослав Миленков е магистър по финанси. Завършил е Университета за национално и световно стопанство с отличие, владее английски език и не членува в политически партии. \r\n \n\t\t\t\t\t\t", "date": "2019.03.08", "title": "Радослав Миленков е номиниран за подуправител на БНБ"}
{"url": "http://www.bnews.bg/article/257979-shestviya_v_evropa_za_mezhdunarodniya_den_na_zhenata", "text": "\n Международният ден на жената беше отбелязан с шествия в много европейски градове. В Мадрид протестът започна с танци. Жените издигнаха плакати: \"Ако ние спрем, и светът ще спре!\" и продължиха с велошествие по централните улици на испанската столица. \r\n\r\n Така те изразиха своя протест срещу насилието над жените и равноправието на половете. \r\n\r\n Демонстрации имаше и в други испански градове. \r\n\r\n Много жени излязоха на протест в Неапол. Те настояха за равни шансове за работа. \r\n\r\n Многохиляден протест и в Истанбул в подкрепа на жените в Сирия зад решитките в затвори.  \r\n\r\n Дамите в Москва бяха поздравени с надпис \"На вас любими\", изработен от стотици рози.  \r\n \n\t\t\t\t\t\t", "date": "2019.03.08", "title": "Шествия в Европа за международния ден на жената"}
{"url": "http://www.bnews.bg/article/257970-prokuraturata_shte_razsledva_georgi_semerdzhiev_za_ukrivaneto_na_vetko_i_marinela_arabadzhievi", "text": "\n Районна прокуратура-София започва наказателно производство срещу Георги Семерджиев за лично укривателство на семейство Арабаджиеви. Това каза говорителят на главния прокурор Румяна Арнаудова, посочва агенция „Фокус“. \r\n„Софийска районна прокуратура е уведомена от Дирекция „Международно оперативно сътрудничество“ към МВР за това, че след вчерашното задържане на Георги Семерджиев заедно с Ветко и Маринела Арабаджиеви в дома на Георги Семерджиев в Кабрера де мер, днес Семерджиев е бил освободен, тъй като швейцарските власти са оттеглили искането си за екстрадицията му. От Дирекция „Международно оперативно сътрудничество“ при МВР са извършили съответните проверки и са установили, че издаденият от швейцарските власти сигнал за международно издирване на Георги Семерджиев е заличен“, съобщи прокурор Арнаудова. \r\n„Разследването на Софийската районна прокуратура е за това, че е спомогнал Ветко и Маринела Арабаджиеви - лица, които са обвинени в извършване на престъпление, да избегнат или да бъде осуетено спрямо тях наказателното преследване или да останат ненаказани, без да се е споразумял с тях преди да са извършили престъплението. Софийската районна прокуратура ще извърши спешни действия по събиране на доказателства и ангажиране на наказателната отговорност на личния укривател Георги Семерджиев“, каза още тя. \r\n \n\t\t\t\t\t\t", "date": "2019.03.08", "title": "Прокуратурата ще разследва Георги Семерджиев за укриването на Ветко и Маринела Арабаджиеви"}
{"url": "http://www.bnews.bg/article/257971-london_pri_gorchiv_razvod_shte_e_vinoven_samo_es", "text": "\n Британският министър-председател Тереза Мей каза днес, че ако парламентът в Лондон отхвърли нейното споразумение за Брекзит идната седмица, \"може никога да не напуснем ЕС\", предаде Асошиейтед прес, цитирана от БТА. Мей каза това само три седмици преди 29 март - датата, определена от Лондон за напускане на ЕС.  \r\n\r\n \"Великобритания ще бъде изправена пред продължителна несигурност и може никога да не напусне Европейски съюз, ако законодателите идната седмица гласуват срещу сделката за напускане, договорена с Брюксел, каза министър-председателят. \"Подкрепете я и Обединеното кралство ще напусне ЕС, отхвърлете я и никой не знае какво ще се случи\", каза Мей в реч в Гримсби, Източна Англия. \r\n\r\n Мей добави: \"Може така и да не напуснем. Единственото сигурно нещо ще е продължителна несигурност. Още месеци ще спорим за Брекзит, а вместо това бихме могли да се съсредоточим върху подобряване на нашето здравеопазване, училища и общности\", предупреди Мей, цитирана от Ройтерс. \r\n\r\n Мей каза още, че ЕС и британските преговарящи трябва да дадат \"още един тласък\" за преодоляване на опасенията, които пречат на членовете на британския парламент да подкрепят споразумението за напускане, договорено миналата година\". \r\n\r\n \"Затова нека не се въздържаме. Нека направим това, което е нужно, така че законодателите да подкрепят сделката във вторник\", каза Мей в Гримсби. \r\n\r\n Британският премиер възнамерява да продължи още тази вечер и през уикенда серията си от телефонни разговори с лидерите на страните членки на ЕС, но няма планове да пътува до Брюксел, за да се опита да си осигури промени в последната минута към постигнатото вече от нея споразумение за Брекзит с Евросъюза, предаде Ройтерс. Официалният говорител на Мей каза пред репортери, че тя вече е говорила с премиерите на България, Дания и Португалия. В разговорите си \"тя подчертава, че е в интерес и на двете страни да се стигне до споразумение\", каза говорителят. \r\n\r\n Европейската комисия отказа да коментира дали се предвиждат някакви разговори на високо равнище в близките дни, като добави само, че \"продължават техническите разговори\". \r\n\r\n Ако преговорите се провалят и Великобритания напусне ЕС без споразумение, историята ще обвини Брюксел, каза днес британският външен министър Джереми Хънт, цитиран от ДПА. \r\n\r\n \"Искрено казано, мисля, че ако (се разделим) по такъв горчив начин, бъдещите поколения ще кажат, че ЕС е постъпил погрешно\", каза той в интервю за Би Би Си. Той изрази надежда да не се стигне до такъв хаотичен Брекзит. \r\n\r\n \"Мисля, че вече направихме много компромиси и не е ясно какво предлага сега британското правителство на ЕС и на Ирландия, щом те искат от нас да направим още компромиси\". Това каза днес ирландският премиер Лио Варадкар, цитиран от Ройтерс. \r\n\r\n \"Мисля, че е необходима промяна на подхода от страна на британското правителство, което трябва да разбере, че това е създаден от тях проблем. Това, което вече е договорено, самото то е компромис. Те не успяха да осигурят неговата ратификация и въпросът сега трябва да бъде какво те желаят да ни предложат\", подчерта Варадкар. \r\n \n\t\t\t\t\t\t", "date": "2019.03.08", "title": "Лондон: При горчив развод ще е виновен само ЕС"}
{"url": "http://www.bnews.bg/article/257981-825_hil_sa_novite_evropeytsi_za_2017_a_balgariya_nay_shtedra_kam_ukraintsite", "text": "\n Евростат изнесе данни за получилите гражданство на държава от ЕС чужденци през 2017 година. Оказва се, че това са 825 000 души, при 995 000 души през 2016 година. \r\n\r\n Най-много европейски паспорти са получили мароканците - близо 68 000 души, следвани от албанците - 59 000 и индийците 31 600 души. Прави впечатление, че албанците са ставали в 97% граждани на Италия или Гърция, а повече от половината граждани на Индия са получили британско гражданство. \r\n\r\n Турците с европейски паспорти също са се увеличили и за 2017 година са достигнали 30 000 души, като повече от половината са взели германски паспорти. От Южна Америка най-многобройните нови европейци са от Бразилия - 21 600 души са станали жители на Португалия и Италия. \r\n\r\n В Италия пък са издадени най-много паспорти на чужденци - 146 600 броя, в Обединеното кралство те са 123 100 броя. \r\n\r\n Според данните, България е издала едва 914 паспорта на чужди граждани през 2017 година, като това е спад от 44% в сравнение с 2016 година. Най-много украинци са станали български граждани през тази година - 22.3%, следвани от руснаците 19% и турците - 12%. \r\n\r\n   \r\n \n\t\t\t\t\t\t", "date": "2019.03.08", "title": "825 хил. са новите европейци за 2017-а, България най-щедра към украинците"}
{"url": "http://www.bnews.bg/article/257983-arestuvaniyat_shef_na_noi_silistra_chovek_na_vmro_karakachanov_go_izdiga_za_kandidat_kmet_na_silistra", "text": "\nМилен Пенчев, който бе арестуван като шеф на НОИ Силистра заради издаване на недействителни пенсионни документи, и менте пенсии за миньори, е човек на ВМРО. \r\n\r\nВ началото на кариерата си Милен Пенчев е данъчен служител. След това става зам-кмет по финансите в Община – Силистра. \r\n\r\nПрез 2011 година е обявен от Красимир Каракачанов за кандидатура на ВМРО за кмет на Силистра. \r\n\r\nШеф на НОИ Силистра става с подкрепата и лобирането на депутата от Обединени патриоти Александър Сабанов, който е от ВМРО. \r\n\r\nСпоред източници на АФЕРА от МВР през годините е имало неведнъж сигнали за нерегламентирана дейност на човека на ВМРО Милен Пенчев. \r\n\r\nAfera.bg \n\t\t\t\t\t\t", "date": "2019.03.08", "title": "АРЕСТУВАНИЯТ ШЕФ НА НОИ – СИЛИСТРА, ЧОВЕК НА ВМРО! КАРАКАЧАНОВ ГО ИЗДИГА ЗА КАНДИДАТ КМЕТ НА СИЛИСТРА!"}
{"url": "http://www.bnews.bg/article/257967-aktyorskiyat_klan_daglas_veche_s_chetiri_pokoleniya", "text": "\n Известният американски актьор Майкъл Дъглас и неговият също толкова известен баща, Кърк Дъглас, имат зад гърба си не само завидна кариера, но и щастието да се наслаждават на спокоен семеен живот. \r\n  \r\nИ не само имат добро здраве, но и са благословени с дълголетие, което най-известният член, славният 102-годишен актьор Кърк Дъглас, дари с това щастие да се наслаждава като член на четири поколения. Този голям късмет и богатство Майкъл Дъглас сподели с феновете си в социалните мрежи. Той се усмихва, позирайки до баща си Кърк (102), сина си Камерън (40) и едногодишния си внук Лу. \r\n  \r\nНа снимката липсва само 18-годишният син на Майкъл, Дилън, от актрисата Катрин Зита-Джоунс. \r\nСинът му Камерън също е актьор, а Майкъл се сдоби с него при брака му с филмовата продуцентка Даян Лукър (63). Новороденият му син Лу, четвърти член на семейството, е от хармоничния му брак с 41-годишната актриса, за която се ожени преди три години. \r\n \n\t\t\t\t\t\t", "date": "2019.03.08", "title": "Актьорският клан Дъглас вече с четири поколения"}
{"url": "http://www.bnews.bg/article/257955-niskovaglehidratnite_dieti_mogat_da_uvelichat_riska_ot_sardechna_aritmiya", "text": "\n Популярните нисковъглехидратни диети могат да увеличат риска от нарушения на сърдечния ритъм, които предизвикват инсулт. \r\n\r\n Спорт и хранене \r\n\r\n Експерти препоръчват прясно мляко с куркума за добър сън \r\n8 начина да се мотивираш да спортуваш \r\n4 храни, които помагат за отслабването \r\n\r\n Хората, които приемат по-малко калории от основни скорбялни храни, като хляб, макарони, и картофи, е по-вероятно да развият атриална фибрилация. Това е една от най-разпространените болести на сърцето. Страдащите от нея са около пет пъти повече застрашени от инсулт. По-вероятно е и да получат сърдечна недостатъчност, съобщи в. \"Индипендънт\", цитиран от БТА. \r\n\r\n \"Като се има предвид потенциалното отразяване на диетата върху аритмията, изследването ни показва, че този популярен метод за контролиране на теглото трябва да бъде препоръчван много предпазливо\" - каза ръководителят на екипа д-р Сяодун Чжуан, кардиолог от университета Сун Ятсън в Гуанчжоу. \r\n\r\n Изследването е обърнало внимание на негативните страни от намаляването на въглехидратите. То е обхванало 14 000 души, включени в дългосрочно проследяване на риска от сърдечносъдови заболявания в САЩ. В началото те не са страдали от атриална фибрилация. След 22 години 1900 от тях развили това заболяване. \r\n\r\n Учените са анализирали начина на хранене на доброволците и каква част от дневните им калории са от въглехидрати. \r\n\r\n Резултатите показват, че ако въглехидратите осигуряват по-малко от 45 процента от дневните калории, опасността от развиване на атриална фибрилация е с 18 процента по-голяма спрямо по-високия прием в границите на 45 до 52 процента, който се смята за умерен. \r\n\r\n Диетите, препоръчвани от знаменитости често залагат на много по-малко въглехидрати дневно. \r\n\r\n При над средно ниво въглехидрати рискът за сърцето също нараства, но при ниския прием е с 16 процента по-висок спрямо високия. \r\n\r\n Една от причините за този ефект според специалистите е, че хората, които ограничават въглехидратите, обикновено увеличават червеното месо и наситените мазнини. Те причиняват възпаление и рeдица сърдечносъдови проблеми. Възможно е те да ядат и по-малко плодове и зеленчуци, които са богати на антиоксиданти. \r\n \n\t\t\t\t\t\t", "date": "2019.03.08", "title": " Нисковъглехидратните диети могат да увеличат риска от сърдечна аритмия\r\n"}
{"url": "http://www.bnews.bg/article/257974-bedstveno_polozhenie_v_karakas_nyama_tok_voda_telefoni_i_metro_ne_rabotyat", "text": "\n Прекъсването на електрозахранването за около 13 часа доведе до сериозни проблеми с водоснабдяването и телефонните връзки в столицата на Венецуела Каракас, съобщи ТАСС. \r\n\r\n Част от полетите от главното летище на Венецуела са отменени след прекъсване на електрозахранването. Столицата на Венецуела редовно изпитва прекъсвания на електрозахранването, така че повечето обществени сгради имат собствени източници на енергия, които осигуряват основно осветление и водоснабдяване. Основната част от жилищния сектор обаче няма резервни източници на електроенергия. Днес от жителите на различни райони на Каракас започнаха да излизат по улиците и да изразяват недоволството си от ситуацията, защото и много от апартаментите нямат вода. Някои от тях излязоха на улицата с тенджери и с лъжици, за да привлекат внимание. \r\n\r\n Правителството на Венецуела обяви в петък един почивен ден и отмени учебните занятия в училищата поради изключването на електрозахранването. Това се съобщава от телевизионния канал Telesur във връзка с изявлението на вицепрезидента на Венецуела Делси Родригес. \r\n\r\n \"Вицепрезидентът Далси Родригес обяви, че тази мярка ще бъде в сила само в петък, за да спомогне за възстановяването на енергийната система, която е била \"атакувана от десни екстремисти, окуражени от империалистическите политици\", съобщи телевизионният канал. \r\n\r\n В четвъртък Каракас и 20 от 23-те щати на Венецуела останаха без електрозахранване. Според Националната електрическа компания причината за инцидента е саботирането на водноелектрическата централа Симон Боливар в щата Боливар, който е най-големият в страната. Президентът Николас Мадуро обвини \"американския империализъм\" за случилото се. \r\n\r\n От четвъртък вечер метрото не работи. Клетъчната комуникация също не функционира добре поради факта, че в резултат на прекъсване на електрозахранването много от кулите за предаване на сигнали спряха да работят. Много хора в последните часове не могат да се свържат по телефона, качеството на интернет се е влошило рязко, много национални сайтове не се отварят. Някои местни телевизионни канали също не работят, въпреки че държавната телевизия на Венецуела продължава да излъчва. \r\n \n\t\t\t\t\t\t", "date": "2019.03.08", "title": "Бедствено положение в Каракас, няма ток, вода, телефони и метро не работят"}
{"url": "http://www.bnews.bg/article/257977-beh_izbra_banka_koyato_da_mu_dade_bankova_garantsiya_za_globata_ot_ek", "text": "\n \"Български Енергиен Холдинг\" ЕАД избра днес финансова институция, която ще издаде банкова гаранция, обезпечаваща задължението за плащане на 2/3 от глобата, наложена от Европейската комисия /ЕК/ на БЕХ Груп по Дело АТ.39849, съобщиха от холдинга. \r\n\r\n Банката ще предостави банкова гаранция за обезпечаване задълженията на БЕХ и дъщерното му дружество \"Булгаргаз\" ЕАД по наложената глоба, уточниха от БЕХ. Предстоят преговори между БЕХ и банката за уточняване на клаузите на договора за издаване на банкова гаранция, пише в съобщението. \r\n\r\n \"Булгартрансгаз\" ЕАД, \"Български Енергиен Холдинг\" ЕАД и \"Булгаргаз\" ЕАД на 28.02.2019 г. подадоха жалба срещу решението на ЕК от 17.12.2018 г. \r\n\r\n Дружествата от групата на БЕХ не приемат заключението на ЕК, че са злоупотребили с господстващо положение на българския газов пазар. През декември комисията глоби БЕХ със 77 милиона евро за възпрепятстване на достъпа до газопреносната мрежа у нас. \r\n\r\n Дори да обжалва решението на ЕК за налагане на глоба на БЕХ, България ще трябва да го изпълни. Това заяви на 1 март говорител на ЕК пред журналисти в Брюксел. \r\n \n\t\t\t\t\t\t", "date": "2019.03.08", "title": "БЕХ избра банка, която да му даде банкова гаранция за глобата от ЕК"}
{"url": "http://www.bnews.bg/article/257978-otnovo_chovek_na_vmro_v_aresta_targuval_s_falshivi_telk_resheniya", "text": "\n Тенденцията, че ВМРО е мафиотска структура все повече се затвърждава! Вече почти всеки ден активист на ВМРО се озовава с белезници на ръцете или в ареста. \r\n\r\n Днес бяха щракнати белезниците на пордния партиен функционер на ВМРО, забъркан с източването на милиони левове чрез фалшиви ТЕЛК- решения. \"Героя\" от ВМРО, който бе задържан при днешната специализирана акция на прокуратурата се казва Милен Пенчев и е шеф на НОИ-Силистра. \r\n\r\n Същия е и общински съветник от ВМРО и е закопчан от прокуратурата след сериозни оперативни и следствени действия по разкриването на тази измама! \r\n  \r\n \n\t\t\t\t\t\t", "date": "2019.03.08", "title": "Отново човек на ВМРО в ареста! Търгувал с фалшиви ТЕЛК-решения!"}
{"url": "http://www.bnews.bg/article/257976-sofiyskata_filharmoniya_otbelyazva_120_godini_ot_rozhdenieto_na_pancho_vladigerov", "text": "\n На 21 март Софийската филхармония открива \"Европейски музикален фестивал\" 2019 с концерт, посветен на патриарха на българската композиторска школа Панчо Владигеров. \r\n\r\n Концерт за цигулка и оркестър №1, \"Еврейска поема\" и \"Дивертименто\" за голям симфоничен оркестър са произведенията, които обрисуват част от музикалните търсения на големия български композитор. Те ще прозвучат под диригентската палка на маестро Георги Димитров - музикант с усет и отношение към творчеството на Владигеров. Солист на концерта е Марио Хосен - виртуозът, когото критиката сравнява с Паганини. \r\n\r\n \"Винаги вдъхновен, винаги сигурен в онова, което пише, здраво стъпил на земята, която обича и най-възторжено възпява, Владигеров превръща в музика всичко, което допре. Роден музикант, още от най-ранни детски дни обречен на музиката, той непрекъснато създава своите нови, изненадващи творби - своите чудни \"вариации на багри и теми\", които са едно от най-хубавите достояния на нашето музикално творчество.\" - казва големият български поет Николай Лилиев в реч, по повод честването на 50-годишния юбилей на композитора. \r\n\r\n И до днес Панчо Владигеров е символ на българската музикална култура. Сред неговите почитатели са Алберт Айнщайн, Давид Ойстрах, Херберт фон Караян, Алексис Вайсенберг, а сред многото му награди се откроява Хердеровата награда за принос в европейското културно наследство. \r\n\r\n Събитието в рамките на \"Европейски музикален фестивал\" 2019 е част от Календара на културните събития на Столичната община, а съорганизатор е Министерството на културата. \r\n \n\t\t\t\t\t\t", "date": "2019.03.08", "title": "Софийската филхармония отбелязва 120 години от рождението на Панчо Владигеров"}
{"url": "http://www.bnews.bg/article/257957-zatyagat_kontrola_na_detskite_ploshtadki", "text": "\n Министерството на регионалното развитие и благоустройството затяга контрола на детските площадки. Предвижда се стопаните на площадките за игра да определят мерките, средствата, сроковете и отговорниците за поддържането им. \r\n\r\n Площадките за игра, които не отговарят на изискванията до края на миналата година, ще трябва да бъдат включени от стопаните в плановете за контрол и поддържане с необходимите за това мерки, финансови средства и срокове за изпълнение. \r\n\r\n Въвежда се и контрол върху съставените от стопаните планове за поддръжка и изпълнението им. Общинските съвети ще са отговорни за спазването им по отношение на площадките, чиито стопани са местните власти. За обществено достъпни площадки за игра, стопанисвани от физически или юридически лица, контролът ще се упражнява от Комисията за защита на потребителите. \r\n\r\n Стопаните ще трябва да премахнат за своя сметка площадките, които не са в списъка и в плана за контрол и поддържане, и ще бъдат отговорни за обезопасяването им. \r\n\r\n Времето за извършване на периодичния контрол на състоянието на площадката от стопанина се удължава до 5 месеца. Определени са по-сериозни контролни проверки на стабилността на съоръженията за игра, състоянието на настилките и безопасността на площадката. \r\n\r\n Промените предвиждат органът за контрол да уведоми производителя или доставчика, ако при годишния контрол установи несъответствие с изискванията в техническата документация. \r\n\r\n При изграждането и въвеждането в експлоатация на площадките за игра ще се изисква проверка за съответствие на съоръженията, настилките и елементите на обзавеждането с техническата документация на производителите им. В констативния акт за изпълнена площадка за игра ще се включват описание на монтираните съоръжения, параметри на настилкитеи съответствието им с инвестиционния проект и предоставените за тях сертификати или документи. \r\n\r\n Целта на измененията целят е да се подобри безопасността на площадките за игра. \r\n \n\t\t\t\t\t\t", "date": "2019.03.08", "title": "Затягат контрола на детските площадки"}
{"url": "http://www.bnews.bg/article/257965-yuzhna_koreya_i_sasht_sklyuchiha_sporazumenie_za_amerikanskiya_kontingent", "text": "\n Южна Корея и САЩ официално сключиха споразумение за споделяне на разходите за поддържане на американския контингент в азиатската държава, съобщава \"Йонхап\". \r\n\r\n Сеул ще увеличи финансовия си принос за поддържането на американските войници с 8,2%. \r\n\r\n Двете страни се съгласиха, че подписването на Споразумението за специалните мерки, плод на тежки преговори, отразява силния им съюз. \r\n\r\n \"Това сега се превърна в основата - една от основите - на съюза и нещо, на което алиансът ще се гради и ще става по-силен и по-голям\", каза южнокорейският външен министър Кан Кюн-уа пред посланика на САЩ в Сеул Хари Харис след церемонията по подписването на документа. \r\n\r\n През миналия месец Южна Корея се съгласи да плати 920 милиона долара(1,04 трилиона вона) през 2019 г. за поддържането на 28 500 американски военнослужещи в Южна Корея в сравнение с 960 милиарда вона през 2018 г. \r\n\r\n Двата съюзника проведоха десет кръга преговори през миналата година. Те не успяваха да постигнат компромис предимно заради различия Сеул колко средства трябва да отпусне за финансирането на американските войници. \r\n\r\n Предишният договор между двете държави беше подписан през 2014 г. и изтече в края на 2018 г. \r\n \n\t\t\t\t\t\t", "date": "2019.03.08", "title": "Южна Корея и САЩ сключиха споразумение за американския контингент\r\n"}
{"url": "http://www.bnews.bg/article/257947-grafa_yahna_dzhip_za_130_bona", "text": "\n Владимир Ампов – Графа е седнал зад волана на ултралуксозен джип „Мерцедес“.Докато големите звезди на българската естрадна музика едва свързват двата края с пенсии по 200 лева, менторът от „Гласът на България“ се е бръкнал 130 000 лева за последен модел гигантски автомобил на немския концерн, от който буквално не слизал. \r\n\r\n Певецът толкова се обсебил от новата си екстра, че не отскачал и до магазина без нея. Вследствие на това само в последните няколко месеца някогашният секссимвол на българската музикална сцена, по когото припадаха девойките, е наддал поне с 10 килограма, писа „Ретро“. \r\n\r\n 40-годишният изпълнител нямал никакво време да поддържа фигурата си, защото освен че менажира собствена продуцентска компания и ходи на участия, за поредна година журира и в „Гласът на България“. \r\n\r\n Хонорарът, срещу който Графа се навил да оценява младите музикални надежди, възлизал на 30 000 и бил най-висок сред тези на колегите му. \r\n \n\t\t\t\t\t\t", "date": "2019.03.08", "title": "Графа яхна джип за 130 бона "}
{"url": "http://www.bnews.bg/article/257975-slovashkata_furiya_specheli_gigantskiya_slalom_v_chehiya", "text": "\n Петра Влхова спечели гигантския слалом от старта за Световната купа в чешкия курорт Шпиндлерув Млин. 23-годишната словачка запази илюзорни шансове за спечелването на Малкия кристален глобус в дисциплината преди последните стартове след седмица. \r\n\r\n Световната шампионка от Оре 2019 в гигантския слалом Влхова, постигна третата си победа за сезона в Световната купа. Младата скиорка от Словакия бе страхотна в първия манш, след който поведе в класирането. \r\n\r\n Влхова премина за първи път през финала за 1:12.59 минути, а във втория манш взе трасето за 1:12.10 минути. Така с общо време 2:24.69 минути тя остави на 0.11 секунди зад себе си германката Виктория Ребенсбург, която завърши втора, и на 0.60 секунди Микаела Шифрин (САЩ). \r\n\r\n Дори едно място по-напред на почетната стълбичка щеше да бъде достатъчно на Шифрин, за да си осигури предсрочно Малкия кристален глобус в гигантския слалом. \r\n\r\n Преди финалното състезание за сезона в Андора, американката има 515 точки и води с 97 пред втората Влхова, която единствена може да я достигне. Ценното отличие няма да се окаже в ръцете на Шифрин, само ако словачката спечели последния гигантски слалом, а Микаела е извън първите 27 места в класирането. \r\n\r\n В общото класиране за Големия кристален глобус първа е Шифрин с 1854 точки, пред Влхова с 1175 и Венди Холденер от Швейцария с 863. Тук интрига за отличието няма, тъй като преднината на Шифрин от 679 точки не може да бъде стопена в оставащите пет старта от Световната купа - два слалома, едно спускане, един супергигантски слалом и един гигантски слалом. \r\n \n\t\t\t\t\t\t", "date": "2019.03.08", "title": "Словашката фурия спечели гигантския слалом в Чехия"}
{"url": "http://www.bnews.bg/article/257959-velikobritaniya_mozhe_nikoga_da_ne_napusne_es_prizna_tereza_mey", "text": "\n Ако британските депутати за втори път отхвърлят споразумението за Брекзит на ключовото гласуване през следващата седмица, страната \"може никога да не напусне изобщо\". \r\n\r\n Това предупреди премиерът на Великобритания Тереза Мей по време на реч за Брекзит в Гримзби, графство Линкълншър, Англия, съобщават световни агенции. \r\n\r\n Мей подчерта, че Обединеното кралство може да не напусне ЕС през следващите няколко месеца или \"ние можем никога да не напуснем\". \r\n\r\n Депутатите ще вземат решение във вторник и ще зависи от тях дали да действат отговорно и да изпълнят желанията на избирателите, отбеляза тя. Според нея Брекзит не принадлежи само на британските депутати, а \"на цялата страна\". \r\n\r\n Всеки иска да се приключи, да се прекратят дебатите и да се напусне ЕС като успешна държава, смята Мей. \r\n\r\n По думите й депутатите са гласували срещу споразумението поради различни причини. Тя посочи предпазния механизъм за Ирландия като най-проблемния въпрос. Мей се обърна към ЕС, че Брекзит със споразумение е в интерес и на двете страни. \r\n\r\n Европейските лидери предупредиха премиера на Обединеното кралство, че времето изтича, но според нея сега е моментът да се действа. \r\n\r\n За споразумението е \"необходими още един тласък\", за да се отговори на безпокойството на депутатите, каза тя и добави, че ако депутатите отхвърлят сделката, нищо не е сигурно, ще настъпи криза. Мей добави, че \"никой не знае\" какво може да се случи при негативно развитие на гласуването през следващата седмица. \r\n\r\n Министър-председателят предупреди, че ЕС може да поиска нови условия, ако Брекзит бъде отложен. Това може да доведе до някаква форма на Брекзит, която не отговаря на волята на британския народ. \r\n\r\n Може да доведе до прекратяване на свободното движение на хора, няма да има нови търговски споразумения...дори и до организиране на втори референдум, предупреди Тереза Мей. \r\n\r\n Ако не напуснем ЕС, това ще граничи с политически провал и ще засегне вярата на хората в демокрацията, продължи тя. Мей помоли британските депутати да подкрепят сделката й. \r\n\r\n Министър-председателят отбеляза, че посланието й към ЕС е, че сега е моментът двете страни да се договорят и да върнат споразумението в британския парламент за гласуването във вторник. \r\n\r\n Ако депутатите не подкрепят това споразумение, знаем, че ще видим продължителна несигурност, повтори тя и допълни, че все още е възможно Великобритания да напусне ЕС на 29 март. \r\n\r\n Премиерът на Обединеното кралство каза още, че все още преговарят с ЕС за правни промени в сделката за Брекзит. Тя изтъкна, че ЕС не желае предпазният механизъм за Ирландия да бъде за постоянно. \r\n \n\t\t\t\t\t\t", "date": "2019.03.08", "title": "Великобритания може никога да не напусне ЕС, призна Тереза Мей"}
{"url": "http://www.bnews.bg/article/257950-mariana_popova_spira_da_pee", "text": "\n Поп певицата Мариана Попова слиза от сцената. В интервю за „Папараци” изпълнителката споделя, че слага край на музикалната си кариера. \r\n\r\n Половинката на актьора Веселин Плачков разкри, че не намира място на българската сцена вече. А като причина за крайното си решение посочи случващото се в гилдията. \r\n„Отказвам да бъда част от тази гилдия, имам чувството, че това е последната ми песен”, сподели Попова в промото на „Папараци”. Изпълнителката неведнъж е казвала, че се притеснява от това, какво поведение показват нейните колеги и не й се нрави музикалната картина в момента. \r\nНикой обаче не е предполагал, че ще стигне до такова крайно решение. \r\nИзпълнителката обаче не крие, че в личен план е много щастлива. Двамата с Веселин Плачков за пръв път признаха в предаването за съдбовния разговор, който са провели и който е променил живота им. \r\n„Не беше любов от пръв поглед. Никога не съм отчитала, че той е красив. Беше любов от първи разговор”, споделя Мариана, пише „Телеграф”. \r\nДвамата разкриват още, че името на най-малката им дъщеря – Екатерина, не е избрано от тях. Предоставили избора на дъщерята на Мариана и когато тя определила как иска да се казва сестричката й, двамата толкова го харесали, че веднага се съгласили. \r\n \n\t\t\t\t\t\t", "date": "2019.03.08", "title": "Мариана Попова спира да пее "}
{"url": "http://www.bnews.bg/article/257952-anasteysha_e_tayno_v_balgariya", "text": "\n Поп певицата Анастейша е тайно в България. Американската изпълнителка от няколко дни е инкогнито в София като упорито крие факта, че е на снимки в страна. \r\nПовод за посещението й са снимките на нов филм, в който звездата изпълнява главната роля. Но тъй като не иска около нея да се шуми, Анастейша държи да запази присъствието си в тайна. \r\nПевицата е отседнала в един от най-скъпите хотели в София, като се радва и на прекрасната възможност да обикаля из родната столица винаги когато има време. Тя се е запознала с местните забележителности и дори пусна няколко кадъра в социалните мрежи, без да издава къде се намира. \r\nЧаст от снимките на новия й филм включват НДК и района, а другите са в киноцентъра в Бояна. Продукцията, в която звездата има главна роля е доста мащабна, но подробностите се пазят в тайна, пише \"България днес\". \r\nИзпълнителката не идва за първи път в България, преди няколко години тя вдигна на крака зала 1 на НДК и няколко часа извива глас пред феновете си. Това не е и първият й филм, който снима. \r\nПрез 2012 година влиза в ролята на ангел – пазител на младо момиче, което мечтае да пее във филма „Всичко, за което можеш да мечтаеш”. След съветите на звездата, момичето става известна певица. \r\n  \r\n \n\t\t\t\t\t\t", "date": "2019.03.08", "title": "Анастейша е тайно в България"}
{"url": "http://www.bnews.bg/article/257964-predlagat_radoslav_milenkov_za_podupravitel_na_bnb_v_upravlenie_bankov_nadzor", "text": "\n Управителят на Българската народна банка Димитър Радев предложи на НС Радослав Миленков за подуправител на БНБ – ръководител на управление „Банков надзор“, съобщи финансовата институция. \r\n\r\n Миленков е финансист, работил е за Първа инвестиционна банка, където се издига до главен финансов директор и член на управителния съвет. Заемал е и длъжността изпълнителен директор на Общинска банка. \r\n\r\n От ноември 2014 г. досега той е председател на Управителния съвет на Фонда за гарантиране на влоговете в банките (ФГВБ). \r\n\r\n Радослав Миленков е магистър по финанси. Завършил е Университета за национално и световно стопанство с отличие, владее английски език и не членува в политически партии. \r\n \n\t\t\t\t\t\t", "date": "2019.03.08", "title": "Предлагат Радослав Миленков за подуправител на БНБ в управление „Банков надзор“"}
{"url": "http://www.bnews.bg/article/257954-eto_ya_zhenata_koyato_razbi_sartseto_na_papi_hans", "text": "\n Певецът и писател Константин Трендафилов още не може да забрави португалката, която пленила сърцето му миналото лято. По време на участието си в шоуто „ВИП Брадър” той сподели, че чаровната чужденка била в България за малко, но успяла да му влезе под кожата. Папи Ханс продължавал да мисли за нея и дори й посветил последната си песен „Твой”, издават запознати. \r\n\r\n Новият хит на риалити звездата е доста по-различен от предходните и носи любовно послание. „Всички ме питат с кой съм, още им казвам, че твой съм”, пее Папи в песента. Мнозина заподозряха, че лиричният текст е написан за бившата му Дара, но истината се оказва по-различна. Малко след раздялата с младата изпълнителка Трендафилов срещнал красива португалка, но авантюрата им продължила само два месеца. Тя се завърнала в родината си и с това интимните им отношения приключили. Известно време поддържали връзка по телефона, но постепенно хубавицата се отдръпнала и разредила обажданията до България. Константин обаче не успял да я забрави и още мислел за нея, твърдят негови близки. \r\n\r\n „Това са най-хубавите отношения с жена, които съм имал някога. Просто ми пръсна мозъка”, сподели Папи във „ВИП Брадър”. Той не крие, че е изживял бурна, макар и краткотрайна любов, която е оставила дълбоки следи в съзнанието му. \r\n\r\n „Уикенд” научи, че чужденката, взела ума на Трендафилов, се казва Рита Патрочинио. Брюнетката може да се похвали с дълги крака и стройна фигура, които очевидно доста са впечатлили певеца. Той се надявал двамата да се срещнат отново и бил готов да пътува до Лисабон само за да я види. \r\n\r\n Константин е категоричен, че поддържа топли приятелски отношения с всичките си бивши приятелки, включително и с певицата Дара. С нея изкара една година - раздялата им не била следствие на изневяра, а на различните им възгледи за бъдещето. „Не е имало трети човек между нас, просто в един момент пътищата ни се разминаха”, споделял е Папи Ханс. \r\n \n\t\t\t\t\t\t", "date": "2019.03.08", "title": "Ето я жената, която разби сърцето на Папи Ханс"}
{"url": "http://www.bnews.bg/article/257962-15_mlrd_evro_investira_kitayska_firma_v_nay_dalgiya_podvoden_zhp_tunel_v_evropa", "text": "\n Китайската Touchstone Capital Partners Ltd. ще финансира проекта за подводен жп тунел, който ще свърже столиците на Финландия и Естония. Това съобщиха от компанията строител Finest Bay Area Development Oy, цитирано то money.bg \r\n\r\n Една трета от финансирането ще бъде под формата на инвестиция, което ще даде на Touchstone миноритарен дял, а останалите две трети ще бъдат под формата на дълг. Общата сума възлиза на €15 милиарда. \r\n\r\n Планираният тунел между Хелзински и Талин ще бъде дълъг над 100 км. Ще бъде нужно изграждането и на един изкуствен остров. Проектът е дело на Питър Вестербака, познат от компанията Rovio Entertainment Oyj. \r\n\r\n Така тунелът ще бъде най-дългият в Европа, както и в света. \r\n\r\n Правителствата на Финландия и Естония вече заявиха, че работят по осигуряване на финансиране от Европейския съюз, което ще намали част от нуждата за частен капитал. \r\n \n\t\t\t\t\t\t", "date": "2019.03.08", "title": "15 млрд. евро инвестира китайска фирма в най-дългия подводен жп тунел в Европа"}
{"url": "http://www.bnews.bg/article/257966-venetsuela_ostana_bez_tok_sled_avariya", "text": "\n Венецуела остана без ток след голяма авария. Правителството преустанови работата в страната и посещението на училище поради мащабното прекъсване, което продължава от предишната вечер и засяга по-голямата част от страната, каза вицепрезидентът. \r\n\r\n Президентът Николас Мадуро, който осъди аварията като акт на саботаж, взе решение \"да улесни усилията за възстановяване на електроенергийните услуги в страната\", заяви вицепрезидентът Делси Родригес. \r\n\r\n Столицата Каракас остана напълно без ток в четвъртък привечер. Каракас е един от най-уязвимите на престъпност градове в света, така че хората се прибират рано, преди залез слънце. Телефонните услуги и достъпът до интернет също бяха прекъснати. \r\n\r\n Международното летище на столицата също е засегнато. А футболен мач за Копа Либертадорес в град Баркисимето бе отложен. \r\n\r\n Родригес каза в Туитър, че Венецуела е \"жертва на имперската електрическа война!\" \r\n\r\n \"Обединените венецуелци ще спечелят. Пучистите няма да минат\", пише тя. \r\n\r\n Венецуелците са привикнали към прекъсване на тока. От години това е често срещано явление в западната част на богатата на петрол страна, но в крайна сметка проблемите стигнаха и до Каракас и до други райони. \r\n\r\n Критиците обвиняват правителството, че не инвестира в поддръжката на електрическата мрежа, въпреки че правителството често обвинява външните фактори, когато светлините угасват. \r\n\r\n Държавната енергийна компания Corpoelec заяви, че е имало саботаж в голямата водноелектрическа централа „Гури“ в щата Боливар. Няма подробности. Съоръжението е едно от най-големите в Латинска Америка. \r\n\r\n Мащабната авария в подаването на електричество не остана незабелязана и за държавния секретар на САЩ Майк Помпео. Според него :“ \"Недостигът на енергия и гладът са резултат от некомпетентността на режима на Мадуро\", написа Помпео в Туитър. \r\n \n\t\t\t\t\t\t", "date": "2019.03.08", "title": "Венецуела остана без ток след авария"}
{"url": "http://www.bnews.bg/article/257968-barekov_za_tramp_koalitsiyata_s_volen_i_falshivite_novini_na_dzhambazki", "text": "\n В интервю за ПИК евродепутатът Николай Бареков коментира има ли Презареди България човек в ЦИК, какво се премълчава за Елена Йончева, разминаха ли се с Атака за евроизборите и за разследването срещу оригарха Иво Прокопиев. \r\n\r\n \"Тиражират се фалшиви новини по отношение на Бареков и Презареди България, защото всеки различен от ГЕРБ, ДПС и патриотите човек във ЦИК е гаранция за изборния процес. Нали затова сега атаката срещу НС, че опорочава изборите, т.е. като има един страничен наблюдател в ЦИК е по-добре. Нашият човек е в ЦИК пет години, назначен от предишния президент Росен Плевнелиев,  с който знаете че не бяхме в най-добри отношения и се надявяме, че сегашния президент ще спази закона, след като имаме всички събрани подписи на коалицията. В интерес на истината нямах проблем с ВМРО, защото  Катя Иванова общо взето е работила и помагала на всички политически партии да си подават документите и и да си изправят кривиците в ЦИК, просто единият от по-малките паратньори, няма да кажа кой, реши може би да се направи на интересен за едни-два дни, но накрая и те подписаха. Ние сме демократична коалиция, всички имат право на равна тежест. \r\n\r\n На въпрос от водещата дали коалицията му ще участва в евроизборите , Бареков отговори: \r\n\r\n \"Ние  няма как да не участваме в евроизборите, дали ще участва Бареков на евроизборите, тук да разграничим дали ще участва Презареди България и консервативния алианс, това са различни въпроси. Това не е партия „човекът-оркестър“, тази партия си има ръководство\", поясни Бареков. \r\n\r\n \"Това ръководство си има многобройни членове, имаме номиинации от различни структури, ако искате да продължа с новината, примерно нашата структура в Бургас застана зад кандидатурата на Димитър Байрактаров, който знаете е стар патриот, той е в момента в немилост в НС, защото хора като теб имат възможност да си вършат работата, вътре в кулоарите, а той е изгонен от ръководството на народното събрание, защото ги ядосва. Има номинация за мен от пловдивската ни структура  да се кандидатирам. Има и други номинирани, да кажем един от тях е Георги Балабанов, който е номинира от структурата в Сливен. Водим разговори за коалиция. \r\n\r\n Първо разговорите ни за коалиция започнаха със старите ни коалиционни партньори. Бях длъжен да се обърна първо към тях. Говорихме с консерваторите, които бяха заедно със нас на г-н Цветан Манчев, водени са разговори с Гергьовден, водени са разговори  с партията на г-н Софиянски, както е известна, тя си има лидер, той се казва Росен Кацарски, и се казва „Свободни демократи“, водихме разговори с ВМРО. С колегата Джамбазки водихме такива разговори още преди година за общо явяване на изборите. И последните 6 месеца сме водили разговори за коалиция с г-н Сидеров и бяхме стигнали дори до изработването на има на тази коалиция:  „Атака“ плюс Обединени консерватори. \r\n\r\n Защото към момента сме в застой в преговорите г-н Сидеров не е дал обяснение, но пък от друга страна не сме се и карали. Искам да кажа нещо, което е много важно за хората. Ние не сме се събирали с Волен Сидеров и с „Атака“ да делим места. Нито той е искал да бъде водач на листа, нито аз съм искал да бъда водач на листа. Това е първата спекулация. Аз казах, че е най-добре той да си води листата, защото е така да се каже политически ветеран и е хубаво да  води тази битка той. Аз бях готов да бъда втори, можех и да бъда последен. За мен няма драма. След това разговорите, които водихме с „Атака“ бяха  за принципна коалиция, включително обсъждахме възможността „Атака“ да излезе от управлението , напускайки коалиция ОП, но г-н Сидеров държеше, ако трябва да бъда честен, да не е той човекът, който разпада патриотите, да не е  той егоистът и заради него. И както видяхте, нервите на г-н Каракачанов и на г-н Дамбазки, и на Валери Симеонов не издържаха, и на практика те започнаха а преговарят двете партии заедно, започнаха да изолират Сидеров от процесите в ОП и в един момент се оказа, че на практика „Атака“ наистина няма да бъде с тях на изборите. Що се отаняс до евентуалната му коалиция с Марешки, както се говори, аз бях неприятно изненадан, защото точно г-н Сидеров, който през целия си живот се представяше за борец срещу олигархията, да направи коалиция с един  очевиден олигарх, който е в парламента, би било поредната така да се каже смешка. \r\n\r\n Водещата посочи, че „Атака“ не бяха приети в алианса на консерваторите, но Бареков отвърна, че това е вярно само наполовина. \r\n\r\n „Първо, ако „Атака“ беше подписала коалиционно споразумение с нас преди срещата в Рим, както бях обещал, те щяха да бъдат приети. Просто трябваше да има коалиционно споразумение. Ще се явяваме двете партии заедно и ползваме общият консервативен фундамент, на който стъпваме. \r\n\r\n Второ, г-н Сидеров  и „Атака“ не са неприети, те са във финална фаза на членство. На практика тях дели един месец до членство в Алианса на консерваторите, това ще стане в началото на юли, на следващата сбирка на нашия Алианс. И тука обаче искам да кажа, г-н Джамбазки, който ви помага и на вас без да искате, от няколкиодни ставате проводник на фалшива новина, а тя е, че Джамбазки прави конференция на АКРЕ в София. Не, не прави. Той прави частна сбирка на евродепутата Джамбазки с  негови приближени приятели, дали ще покани гости от чужбина не знам, но тази сбирка не е в календара на Алианса на консерваторите и реформистите. Тя няма нищо общо с нашия календар. Той е част от Алианса, но това не означава, че може да ползва логото.И тук  искам да кажа – единственото събитие, включено в календара на Алианса консерваторите и реформистите в цяла Европа е на 22 март, това е годишният конгрес на консерваторите от цяла Европа и от света. Ще бъде тук в София, аз го правя, аз съм домакинът. \r\n\r\n Ние ползваме логото АКРЕ тук, не защото ползваме логото АКРЕ, а защото правим събитието на АКРЕ ние, аз съм домакин. \r\n\r\n И тук искам да кажа, че г-н Джамбазки, за да не го поставям конфузна ситуация, да бъде изолиран от събитието, ние също сме го поканили като участник. \r\n\r\n Основни спикери на конгреса ще бъдем аз, като домакин и евродепутат, г-н Ричард Милсън, изпълнителен директор на Алианса и г-н Ян Захрадил,  като президент и водещ кандидат. Така че много моля г-н Джамбазки да не прави това, аз скандал навън няма да правя. \r\n\r\n Ние ще му дадем възможност по-нататък, когато той се покаже като добър организатор, той от няколко дни е член на Алианса и вече прави годишна конференция. Така че истината – г-н Джамбазки, моят колега, прави  своята годишна конференция като евродепутат, такава има право да прави, няма нищо общо с АКРЕ , остава  въпросът кой му плаща скъпата реклама във вид на билбордове и  реклама по медиите, защото това струва пари. Тук оставям една вратичка, може би от своите спестени милиони, може би той плаща от личните си приходи.\" \r\n\r\n Във Вашингтон и Тръмп дойде при вас, неговата партия е част то този Алианс, казахте ли си нещо, здрависахте ли се, попита водещата Бареков, по повод срещите му и посещението му в САЩ. \r\n\r\n \"Ще бъда пределно ясен – ние имахме покана като българска делегация и аз като водач на тази делегация от Алианса на консерваторите и реформистите, и от организаторите на годишната конференция на американските републиканци. Т.е.  това, което ние правим на 22 март, те го направиха малко по-рано във Вашингтон, те го направиха в щата Вирджиния, град Ричмонд, на 20-30 минути път от Белия дом. Ние бяхме там на петдневно посещение. Първият ден беше много интересен, защото имах възможността да посетя Държавния департамент на САЩ, имах срещи с всички ключови шефове на отдели. Едни от най-интересните бяха с г-н Пфайфър, който отговаря за Югоизточна Европа и България, от името на американското правителство, той е главен съветник, той е човекът, който всъщност определя дневния ред и човека,  и разбира се среща с Департаментът, който  налага санкциите на Русия и санкциите по Закона „Магнитски.“ \r\n\r\n Това са два типа санкции, едните са специално за руски фирми и руски бизнесмени, руски политици, а другите са за държави по света, предимно от третия свят, които нарушават човешките права. България, по моя информация, не е в този списък на разследвани държави, политици, общественици по Закона Мажнитски. Не казвам, че Щатите са доволни от нашите политици и бизнесмени. \r\n\r\n Не казвам, че те не разследват техни пари, транзакции и т.н. Но по Закона Магнитски аз нямам информация такива процедури  да има за България. Подобни слухове се навързват в българските медии, защото явно някой има пари да плаща на българските медии и на американски лобисти. \r\n\r\n Това, което ще кажа на колегите политици в България , или пък на тези, които са, знаем че е модерно ,да се наричат олигарси да са в изгнание. Искам да кажа на всички такива олигарси в изгнание, да не си хабят парите, защото парите рано или късно свършват, да не и харчат по американски лобисти, защото Вашингтон е пълен с лобисти. Реално огромният бизнес във Вашингтон е политиката, защото политиците са там на заплата, както знаем. И Доналд Тръмп може да е милиардер, но като стана президент получава заплата.  90% от бизнеса във Вашингтон това е лобизъм и то е напълно законно, и всеки има право, когато е регистриран като лобист, да взема пари от тази дейност. И от г-н Иван Иванов, и от г-н Петко Маринкин да вземе няколко милиона  долара и да парви каквото си иска с тях. Може да подаде заявление . Един елемантарен пример, обърна се Бареков към водещата. Ако с теб регистрираме фирма  в Щатите, което е напълно законно, и за тази фирма похарчим 50-100 долара, на другия ден буквално може да подадеш жалба срещу мен в щатски съд и да кажеш примерно : „Николай Бареков ме наби.“ И веднага започва разследване. Това, че някой е решил по този начин да си прави ПР, е негов проблем. \r\n\r\n Понеже питахте за Тръмп, бяхме заено гости на конфренцията, аз бях водач на делегацията заедно с Джефри ван Орден, с Джорджия Мелони, която е лидер на италианската партия „Италиански братя“, следете тази партия, тя ще има хубав резултат след  Салвини.  Мелони ще бъде мой гост на 22 март.  Това е едно фамилно събитие, политическо, там присъстваха хиляди привърженици на президента Тръмп и на републиканците, ние бяхме в  място, където са по-високопоставени хора, някои от тях ще бъдат мои гости в София. Впечатляваща реч на Тръмп, тя продължи три часа и половина. Той каза нещо много важно, че Америка има един избор – или върви по пътя на свободата или приема социализма. А това което предлага Сандърс, новия кандидат за президентския пост, си е чист социализъм. \r\n\r\n Имах възможност да разговарям лично, да си стиснем ръцете с вицепрезидента Майкъл Пенс. Предаде много поздрави на всички приятели, на всички депутати европейския парламент чрез мен. Както и на всички приятели на консервативната идея в България.  Г-н Пенс не е казал предайте на американофилите много поздрави, каза на тези, които обичат Америка. Защото аз нито обичам Америка, нито обичам Русия, аз обичам България. Като ме поканят руснаците, виждам се с руснаците, като ме поканят американците – аз съм там. Друг е въпросът, че американците ме канят прекалено, прекалено често и аз се чувствам поласкан от това нещо. Така че Пенс изпрати поздрави на всички консерватори в България. \r\n\r\n Евродепутатът бе попитан какво се крие зад скандала с парите за мюфтийството. \r\n\r\n \"Аз не отричам факта, че ГЕРБ и ДПС са в открита симбиоза напоследък в парламента, патриотите са като едни кукли на конци пред тях, но тук има конкретен скандал, искам да коментирам него. Питам г-да патриотите, днес ли се събудиха с това решение на ГЕРБ и ДПС да се опростят дълговете на мюфтийството?  Това е от миналата седмица, най-малкото да бяха чули Нинова какво говори.  И сега директно ще кажа, никакви илюзии - тези, които в момента скачат, че се опрощават дългове на мюфтийството, играят срещу националната сигурност на България. \r\n\r\n Значи Борисов увърта всичко. Той първо беше ченге 10 години. Цветанов, какво да кажа, това може би е най-мрачната фигура в България, когато говорим за избори, но Цветанов също беше ченге. Да не говорим, че ДПС отдавна държат службите в България, което не е тайна. Да дадаме на нашите мюфтии да плаща Саудитска арабия, да плаща на Осама бин Ладен фондацията, или да плаща Ердоган. Не мога да разбера това. \r\n\r\n  Понеже Валери Симеонов е казал, че това са смешни пари за едни обръчи от фирми, а 8 милиона наистина са смешни пари за държавата.  Държавата срещу едни 8 милиона, при положение, че държавата харчи всеки ден стотици милиони за какво ли не, за глупости, за да задоволяват прищевките на патриотите, ми да кажем, че държавата даде 300 милиона, за да строи тази фалшива ограда на Валери Симеонов!  Това са неща, които са ясни, те са абсолютно червени линии, така че пак да обобщим: или плащаме  8 милиона за заплатите на ходжите, ние - държавата, и ходжите спазват българските закони, и не отглеждат талибани в гетата, които създадоха през последните трийсет години от ранната ни демокрация, или оставяме Ердоган да свърши тази работа. \r\n\r\n Пак Ердоган е малкият проблем, да не я свършат саудитците тази работа. Това не е легитимното правителство на Саудитска арабия, което знаете, че е между чука и наковалнята, а различни фондации, то къде ли няма вече радикален ислям? Не бих казал, че трябва да лепим радикален ислям на сунитите само. Въпросът е ние какво искаме да правим, тук, в България. Искаме ли да отглеждаме талибани или искаме държавата да си стои на мястото? Предпочитам така да го кажа, защото аз няма да подкрепя ГЕРБ и ДПС, но подкрепям решението. Нямам нищо против симбиозата ГЕРБ с ДПС, те просто  трябва да излязат публично и да кажат: „Да, в момента държавата е в наши ръце, ние определяме курса на управлението.“ Защото в момента патриотите, които са се разпаднали, вече  са в абсолютен колапс, са използвани като смокинов лист и  те днес между другото продължават да се излагат. Защото те имат информация, те са там, те са във властта. Примерно Красимир Каракачанов е силов вицепремиер, той ли няма информация кой храни мюфтиите и ходжите в България?\" \r\n\r\n Тъй като  приключва мандата ви като евродепутат, имахте неща, свързани с вътрешната политика. Едното е нашата колежка Елена Йончева, знаете какви скандали заформи в държавата, имате ли повече информация докъде е стигнало разследването? \r\n\r\n \"Аз повече не мога да давам информация по казуса. Каквото съм имал, съм го казал. Първо го казах пред обществото, бях извикан в прокуратурата. Като всеки съвестен гражданин, когато ти звънне прокурор, ти не можеш да избягаш в чужбина. Така че бях в прокуратурата, разпитът ми продължи часове, по адрес на Елена Йончева и ситуацията около нея, какво знам, какво не знам, как е излъчвала предаванията си, какви договори е имала, всичко съм казал, подписал съм се, сложил съм си трите имена и подписа така че оттук нататък прокуратурата да бъде така добра, а доколкото виждам те имат интерес  да си свършат работата, доста свестни хора се занимават с това дело. Не са хора, които са настроени, ме едва ли не трябва да се обезкостява Елена Йончева или Николай Бареков, или Бойко Борисов. Това са обективни хора, доколкото знам са командировани от провинцията прокурори. Така че г-жа Елена Йончева да си чака развитието на ситуацията. Аз същото съм го казал и пред обществото, там влязох в по-голяма конкретика. Имам съвет от прокуратурата да не го казвам публично. Нямам документ, не разполагам в съзнанието си с такъв документ, че г-жа Елена Йончева е била в трудово-правни отношения с телевизията, която аз управлявах. След като не е била с такива трудово-правни отношения, моят дълг към нея е да не се приравнява до мен, нито колегите в телевизията, които са били там на заплата. Защото тя излезе и каза, че атакували журналисти от ТВ7. По тази логика всички трябва да отидем в прокуратурата. Разликата е, че като сме си вземали заплатите, сме си внасяли данъците. \r\n\r\n Когато накрая си получих парите по договора, аз компенсирах телевизията, защото се отказах от две трети от сумите, които имах да получавам.  Като си взех тези 30% първото нещо, което направих, беше да си платя данъците. Те ми предлагаха разни хора, г-н Василев, ако може на ръка да си взема парите и затова ме разпитваха и мен прокурорите. Само че аз отидох с документи, ето по този документ съм си взел тези пари, това са ми платените данъци, може да бъде проверено. Г-жа Йончева трябва да извърви този път, като гледам не го е извървяла. \r\n\r\n Как беше възможно моя милост да бъде разкостен с проверка 10 години назад във времето, заедно със съпругата ми, с жената, с която живея, децата ми бяха проверени, къщата ми беше проверена, а пък г-жа Елена Йончева да не е проверена от НАП? Защо прокуратурата не възложи проверка на НАП, както направи с мен и други хора? Прокуратурата направи същото и с Делян Пеевски. Т.е. какво се оказва сега, че когато си в обществото и си политик, както беше в случая с Бареков и с Пеевски,  срещу теб има медийна кампания, прокуратурата лесно ти реже главата, а когато те издига твоята партия и медиите ореол на светица, в случая с г-жа Йончева, прокуратурата я е страх да накара НАП да си свърши работата, това е България все пак. Затова не проверява всички на еднакво основание. Започват избори. И мен ме провериха предизборно. Знаете ли кога излезе моята проверка? В първия ден на изборната кампания.\" \r\n\r\n Делото срещу Иво Прокопиев е доста напреднало, текат разпити на свидетели, вие сезирахте за нарушения, припомни водещата. \r\n\r\n \"То е по мой сигнал, това дело започна по мой сигнал в прокуратурата, аз бях още в ТВ7, това беше разследване на ТВ7, аз бях човекът, който си сложи подписа под това разследване и го дадохме в прокуратурата да се види дала Трайчо Трайков или Симеон Дянков, тогава честно казано, Прокопиев ми се губеше като участие в този случай. Сигналът основно беше срещу Трайчо Трайков, явно после е изплувал Прокопиев, защото ми се стори доста нелепо да продаваш акции на държавно предприятие, т.е. да приватизираш през борсата, което звучи доста хубаво.  Обаче после се оказа, че борсовият посредник е един и същи участник. \r\n\r\n Америка е държава, от която могат да се вземат много хубави неща. Основното престъпление в Америка не е по  наказателното право, а по търговското. Най-голямото престъпление в Америка  е да договаряш цена на акции. Ако за убийство и изнасилване можеш да получиш присъда до 100 години например, за сговаряне продажба на акции, за подбиване цената на акции, за изкуствено завишаване -  от 500 години нагоре са присъдите. За да имат наистина нещо в главата си американските финансисти, американските прокопиевци. Защото бутайки финансовия пазар, ти буташ свободата на капитала. Бутайки свободата на капитала, ти обричаш свободата на хората. Отделно, човекът, който не вярва в пазарните принципи, не говорим за псевдолиберали, които само ги проповядват, но не ги правят. Говорим за най-консервативното нещо в демокрацията – пазара. В края на краищата в учебниците по история какво пише – една нация тръгва да става нация, когато има свой пазар. Езикът е едно на ръка,  религията едно на ръка, има нации, които имат 15 хиляди религии… \r\n\r\n Подавал съм и други сигнали, прокуратурата малко избирателно ги гледа, по някои трябва да работи веднага, други се бавят с години. Остана и недовършена работа.\", каза Бареков. \r\n\r\n Понеже уклончиво отговаряте дали ще се кандидатирате за евордепутат, казахте, че ще ставате учител по литература. Намерихте ли си училище?, попита го водещата в студиото на ПИК. \r\n\r\n \"В интерес на истината  в моята диплома пише, че съм завършил литературознание. Но това ми дава право да работя и като учител. Искам да заявя на всички протестъри, които започнаха срещу мен неистова атака. Атаката беше как може този неграмотен човек да стане учител? Бареков е завършил с оценка много добър, с оценка отличен или много добър на държавните изпити, и е магистър филолог, специалист по литературознание. Т.е.аз мога да преподавам литература, включително и в университета. Атаката срещу мен беше толкова долнопробна, толкова гадна, \"как го виждате Бареков като учител, бил заплаха за българските ученици?!\" \r\n\r\n Един откровен, политически джендър, си позволява да издава присъда срещу мен, бащата на 4 деца, който възпитава синове вкъщи, които учат в български учебни заведения, литераторът,  отличникът от университета.  Имам няколко предложения за работа, политиката не е за мен самоцел. Мога да изляза от политиката, после пак да се върна, това е предложение за работа, което лично аз сам си направих, е да поискам да отида в някое училище в България, което има криза за учители. Аз не искам за преподавам в Първа столична гимназия или в Английската. Искам да отида някъде в провинцията, да е близо до дома ми, където да работя  и да общувам с деца.  Преподавал съм в ТОХ-а в Пловдив, училище създадено от моя вуйчо Анастас Бареков, целият Пловдив го знае, така че аз има къде да отида на работа.  Разбира се имам едно-две предложения от чужбина, все пак моята дипломатическа и политическа дейност през последните пет години е известна в целия  свят, за жалост едното предложение не е в европейския континент, а от по-далеч, знаете, че посетих много бедни държави. Имам една оферта, която ми стои  в джоба - да бъда един от основните съветници по европейски въпроси на сегашния министър-председател на Тимор-Лесте, но това е просто на другия край на света. Имам четири деца, от които едното е пеленаче, но не мога да тръгна до другия край на света, ей така. Така че Николай Бареков без работа няма да остане, има достатъчно много предложения. \r\n\r\n За изборите ще мислим до 22 март, когато ще мине конференцията, ще се посъветвам и с партията и с приятели. При всички положения  Презареди България ще участва. Аз  не съм песимист, че това може да бъде и в коалиция с партия „Атака“. Това, че сме замразили разговорите с Волен, не значи, че сме ги прекратили, че сме се обидили, не сме се отнасяли както Валери Симеонов към Сидеров. Вярното, което каза Волен при теб, е че не сме се женили, не сме джендъри. Аз съм оптимист, мисля че до седмица, на 22 март  \"Атака\" могат да бъдат приети в Алианса на консерваторите.\", обясни още Бареков. \r\n\r\n   \r\n\r\n   \r\n\r\n   \r\n\r\n   \r\n \n\t\t\t\t\t\t", "date": "2019.03.08", "title": "Бареков за Тръмп, коалицията с Волен и фалшивите новини на Джамбазки"}
{"url": "http://www.bnews.bg/article/257961-nap_zapochva_proverki_na_4_i_5_zvezdnite_hoteli_u_nas", "text": "\n НАП започва проверки на 4 и 5-звездните хотели у нас. Те ще извършат открито наблюдение, проверки и ревизии на местата за настаняване в зимните курорти и Велинград, съобщават от приходната агенция. \r\n\r\n 4 и 5-звездните хотели в Банско, Пампорово и Боровец осигуряват персонала си на средно 764 лв. месечно, което е с близо 200 лв. по-малко от средния осигурителен доход за страната и значително по-ниско от обичайните възнаграждения в бранша. Във Велинград в същата категория хотели осигурителният доход е 540 лв., което е дори под минималния осигурителен доход, съобщава БГНЕС.  \r\n\r\n Откритото наблюдение представлява явно присъствие на инспектори на НАП в търговския обект в продължение на седмици, като се следят оборотите и отчитането им на касовите апарати, работното време и заетостта на персонала. \r\n\r\n Ако бъдат открити значителни разлики в осигуряването на персонала в даден обект спрямо подобни такива на същата територия, е възможно извършването на ревизия, при която осигурителните вноски могат да бъдат определени по аналогия, допълват от НАП. \r\n\r\n Колко губи всеки, приел да бъде осигуряван на по-ниска от реалната си заплата може да изчисли чрез специално създадения калкулатор от НАП и НОИ на www.zaplatavplik.bg. \r\n\r\n „Има пряка връзка между укриването на обороти и т.нар. „заплата в плик“. Неиздаването на касови бележки формира приходи, от които в последствие се изплащат необложени възнаграждения. Проверките, които започваме в хотелите целят да пресекат тази практика“, каза директорът на „Фискален контрол“ в НАП Спас Шишков.  \r\n \n\t\t\t\t\t\t", "date": "2019.03.08", "title": "НАП започва проверки на 4 и 5-звездните хотели у нас"}
{"url": "http://www.bnews.bg/article/257973-boyat_na_bagata_s_rotuel_predi_parvoto_nedelno_kafe", "text": "\n В ранните часове на неделя ще е боят на българската звезда в тежката категория на UFC Благой Иванов-Багата. Нашият състезател излиза срещу американеца Бен Ротуел, а срещата ще се излъчи пряко по MAX Sport 2 и като pay-per-view на live.a1.bg в ранните часове на неделния ден. \r\n\r\n Галавечерта UFC Fight Night 146 от Уичита, САЩ, започва в 3 часа след полунощ българско време на 10 март, като двубоят на Багата и Ротуел е трети от основната карта на събитието. Топ сблъсъкът от програмата също ще е в тежка категория - между Дерек Люис и Жуниор Дос Сантос. \r\n\r\n Благой Иванов дебютира в октагона на UFC на 14 юли 2018 г. именно срещу Дос Сантос, но загуби с единодушно решение след 5 рунда. След края на мача Багата призна, че е имал травма и дори е обмислял да се откаже от битката срещу южноамериканеца. \r\n\r\n Сегашният противник на българина - Бен Ротуел, е сред най-опитните бойци, като е записал 46 официални мача, в които балансът му е 36 победи и 10 загуби. 37-годишният американец се завръща на октагона след близо 3-годишна пауза, като интересното в случая е, че в последния си мач - на 10 април 2016 г. в Загреб - той също губи от Жуниор Дос Сантос. \r\n \n\t\t\t\t\t\t", "date": "2019.03.08", "title": "Боят на Багата с Ротуел - преди първото неделно кафе"}
{"url": "http://www.bnews.bg/article/257956-ortodoksalni_evrei_napadnaha_feministki_kray_stenata_na_placha", "text": "\n Хиляди ултраортодоксални евреи прекъснаха провеждането на феминистка молитва на членове на движението „Жените на стената” на Международния ден на жената, предаде ДПА, цитирана от БТА. \r\n\r\n Според изявление на движението се е стигнало до сблъсъци между двете групи и две жени са пострадали. Израелската полиция съобщи само, че е имало напрежение и размяна на обиди, без да уточнява дали има пострадали. \r\n\r\n След като групите бяха разделени от органите на реда, жените са продължили молитвата си пред южната част от стената, където всички имат право да се молят. \r\n\r\n Според в. \"Аарец\" хиляди ултраортодоксални младежи са се събрали на свещеното място при организиран опит да попречат на церемонията по повод 30-тата годишнина от създаването на Нешот хакотел. Вестникът съобщава, че младежите са плюли по събралите се жени, заплашвали ги и ги нападнали физически.4 \r\n\r\n „Жените на стената” е феминистка организация с членове от всички религии, която цели жените да получат правото да се молят пред Стената на плача. Техните церемонии включват песни, четене на Тората на глас и носене на религиозни облекла. \r\n \n\t\t\t\t\t\t", "date": "2019.03.08", "title": "Ортодоксални евреи нападнаха феминистки край Стената на плача"}
{"url": "http://www.bnews.bg/article/257972-spasiha_nyakolko_dushi_ot_doma_na_uzhasite_v_ispaniya_shemata_e_bila_za_1_8_mln", "text": "\n Испанската Гражданска гвардия арестува шестима души, обвинени, че са измъкнали 1,8 милиона евро от възрастни хора, държани в дом, описан като \"къща на ужасите\", предадоха Асошиейтед прес и Франс прес. \r\n\r\n Гражданската гвардия съобщи вчера в Туитър, че е открила възрастни хора от чужбина, които са били заключени, упоени и често дори хранени през тръба, в частен старчески дом край южния град Кадис. Германец и холандка в напреднала възраст са били открити \"в ужасяващо здравно и хигиенно състояние\". След откриването им състоянието им се е подобрило значително. \r\n\r\n Според в. \"Диарио де Кадис\" сред арестуваните има кубинка и германец. Възможно е те да са замесени в пет смъртни случая. \r\n\r\n Двамата мамели възрастните, убеждавайки ги да ги посочат за свои наследници. По този начин те спечелили над 1,8 милиона евро за четири години, които изпрали чрез строеж на туристически комплекс. \r\n\r\n Германецът и кубинката са обвинени в причиняването на смъртта на стари хора чрез липса на грижи. Другите четирима са арестувани във връзка с прането на пари и бяха освободени до съдебния процес. \r\n\r\n Интерпол е получил сигнал от приятел на един от обитателите на дома, съобщава АП. \r\n \n\t\t\t\t\t\t", "date": "2019.03.08", "title": "Спасиха няколко души от Дома на ужасите в Испания, схемата е била за $1.8 млн."}
{"url": "http://www.bnews.bg/article/257949-mazh_v_stokholm_beshe_osaden_za_podgotvyane_na_atentat", "text": "\n Шведски съд призна за виновен 46-годишен мъж, обвинен в подготвяне на атентат в Стокхолм от името на ИДИЛ. Той беше осъден на 7 години затвор, съобщава Fox News. \r\n\r\n Съдът в район Солна казва, че Дейдвид Идрисон от узбекистански произход, който е живял легално в Швеция от 2008 г., би трябвало да бъде изгонен от страната, след като е излежал присъдата си. Част от обвиненията му са и заради финансиране на ислямистката групировка в Сирия.„ \r\n\r\n Властите съобщиха, че той е събрал около 500 кг. Химикали, ножове, противогази и военно обурудване, както и снимки на потенциални цели в Стокхолм, които са били открити на телефона му. \r\n\r\n Двама други по-млади мъже, познати на Идрисон, които също бяха заподозряни, бяха оправдани. Те бяха пуснати от ареста по-рано тази седмица. \r\n \n\t\t\t\t\t\t", "date": "2019.03.08", "title": "Мъж в Стокхолм беше осъден за подготвяне на атентат"}
{"url": "http://www.bnews.bg/article/257944-orban_ne_chaka_da_go_mahnat_sam_mozhel_da_izleze_ot_enp", "text": "\n Унгарският премиер Виктор Орбан заяви днес, че управляващата националистическа партия ФИДЕС може да излезе от десноцентристката Европейска народна партия, на фона на оспорваната медийна кампания на правителството му срещу Европейската комисия, предаде Ройтерс, цитирана от БТА. \r\n\r\n Кампанията предизвика укори от страна на Европейската комисия и призиви ФИДЕС да бъде отстранена от ЕНП, която на 20 март ще обсъжда този проблем. \r\n\r\n \"Дебатът може да приключи с това, че ФИДЕС ще намери мястото си не във, а извън ЕНП\", заяви Орбан в интервю за унгарското обществено радио. \r\n\r\n \"Ако искаме да започнем нещо ново (...) очевидно първото място за водене на преговори ще бъде Полша\", добави унгарският премиер. \r\n\r\n Той припомни, че управляващата в Полша консервативна партия \"Право и справедливост\" не е член на ЕНП.  \r\n\r\n Някои наблюдатели смятат, че Орбан има аспирации да стане лидер на европейската сцена и не изключват унгарска инициатива за нова европейска група - такава, която може да достигне до широка комбинация от консервативни поляци, германци, италианци и скандинавски евроскептици, написа наскоро \"Политико\". Но майските избори вероятно са прекалено рано, за да се организира нещо стабилно, а други партии вече провеждат кампании с настоящите си съюзи, така че това остава малко вероятен сценарий, посочва изданието. \r\n \n\t\t\t\t\t\t", "date": "2019.03.08", "title": "Орбан не чака да го махнат, сам можел да излезе от ЕНП"}
{"url": "http://www.bnews.bg/article/257953-kontrabandni_lekarstva_za_165_mln_evro_sa_zadarzhani_ot_evropol", "text": "\n Европейските власти са конфискували контрабандни лекарства на стойност над 165 милиона евро през миналата година. Това сочат данните на Европол, предаде БТА. \r\n\r\n При седеммесечна операция с участието на властите на над 16 европейски страни са били извършени 435 ареста и конфискувани 1,8 тона лекарства, съобщи Европол, уточнявайки, че над половината от лекарствата са били конфискувани. Сред контрабандните лекарства е имало не само опиоиди, а и лекарства за сърце и рак, както и допинги. \r\n\r\n Във връзка с операциите е било конфискувано и имущество, придобито от престъпна дейност, на стойност 3,2 милиона евро.  \r\n \n\t\t\t\t\t\t", "date": "2019.03.08", "title": "Контрабандни лекарства за 165 млн. евро са задържани от Европол"}
{"url": "http://www.bnews.bg/article/257941-mariya_ilieva_pogrebala_bashta_si_tayno", "text": "\n Тежка семейна трагедия бележи живота на Мария Илиева.Певицата, която в момента се подвизава в имитаторското шоу „Като две капки вода“, загубила внезапно баща си и все още избягвала да коментира болезнената за нея тема. \r\n\r\n Таткото на Мария – Красимир Илиев, който е известен и всепризнат в музикалните среди като дългогодишен концертмайстор на Софийския духов оркестър, не успял да надвие рака на дебелото черво, писа „Ретро“. \r\n\r\n Диагнозата го връхлетяла неочаквано и макар семейството веднага да предприело скъпо и уж ефективно лечение, болестта надделяла. Макар близките на Красимир да направили всичко възможно да го отърват от лапите на рака, успели единствено да удължат живота му с няколко месеца. \r\n\r\n За смъртта на баща си, който отдавна напуснал столицата и прекарал последните си години в Плевен, певицата научила по телефона. В същото време в България заради нея бил изпратен чуждестранен телевизионен екип, който трябвало да заснеме кратка лента, посветена на музикалните й успехи. На Илиева се наложило да посрещне журналистите и операторите и да се държи стоически пред камерата, а в същото време сърцето й се късало от мъка по баща й. \r\n\r\n Веднага след като приключила с ангажимента си, тя тръгнала по спешност към Плевен, за да изпрати татко си по последния му път. \r\n \n\t\t\t\t\t\t", "date": "2019.03.08", "title": "Мария Илиева погребала баща си тайно"}
{"url": "http://www.bnews.bg/article/257946-darina_pavlova_kopie_na_tsetsa_velichkovich", "text": "\n След серия пластични операции Дарина Павлова се превърна в копие на сръбската турбо фолк легенда Цеца Величкович. \r\n\r\n Приликата между двете вдовици милионерки е поразителна, забеляза репортер на „Уикенд”. Мадам Мулти вече може да се похвали с т.нар. „каменно лице”, което получи благодарение на играта на скалпела. \r\n\r\n По лицето на изпълнителката на „Трепни” също личат множеството пластични корекции и ботокс. Физиономията на Цеца няма нищо общо с лика на певицата от началото на кариерата ѝ. Феновете дори твърдят, че любимката им разхожда разкривеното от операции лице на италианската дизайнерка Донатела Версаче, която е сред най-тунингованите дами в Европа. \r\n\r\n Последователите на вдовицата на Илия Павлов забелязаха, че е станала неразличима от балканската легенда на фолка. Двете са смугли, с тъмни очи и коса, правени носове, скули, издути устни и много филъри, с които прикриват бръчките си. За капак и двете са вдовици на меко казано спорни фигури, а мъжете им, забъркани в мафиотски сделки, бяха показно застреляни. Желко Ражнатович – Аркан бе гръмнат на 15 януари 2000 г., а Илия Павлов три години по-късно – на 7 март 2003-а.  \r\n\r\n Ако е норма всяка фолк певица да има поне една пластична корекция по лицето или тялото си, Цеца Величкович е преживяла поне 10. Физиономията на 45-годишната сръбкиня вече е напълно безизразна, а джуките ѝ бият дори патешкото излъчване на Мара Отварачката, смеят се чалга феновете. Според запознати, навремето съпругът на сръбската певица – Аркан, категорично забранявал да си прави каквито и да било корекции. След смъртта на легендарният сръбски лидер обаче певачката наваксала със скалпела.  \r\n\r\n „Бюстът ѝ беше увиснал, сега е като на 20-годишна девойка. Пее уникално, има присъствие на сцената, но прекалява с операциите”, коментираха фенове, потресени от вида на сръбската легенда, която е кумир и за повечето наши фолкаджийки. \r\n\r\n Дарина Павлова също се опитва да скрие следите от остаряването, но така само добива все по-плашещ вид. Броят на корекциите ѝ трудно може да бъде пресметнат, защото са доста – нос, устни, скули, чело, брадичка, много ботокс, филъри и хиалурон. Отделно наля кубици в бюста и постави най-скъпи фасети за зъбите, за да добие холивудска усмивка. Дарина почти няма телесна част, която да не е коригирана със скалпела, но дали „поправките” са успешни или, не могат да кажат най-близките ѝ. \r\n\r\n   \r\n \n\t\t\t\t\t\t", "date": "2019.03.08", "title": "Дарина Павлова - копие на Цеца Величкович"}
{"url": "http://www.bnews.bg/article/257931-razbiha_tseh_za_nelegalno_proizvodstvo_na_boepripasi", "text": "\n При проведена специализирана полицейска операция с участието на служители от секторите за противодействие на криминалната и икономическата престъпност в МВР-София и колегите им от РУ-Пирдоп, в условията на неотложност, е извършено претърсване на два адреса в Пирдоп и един в с.Чавдар, обитавани от 52-годишен мъж. \r\n  \r\nВ мазето на единия имот е открито помещение, пригодено за незаконно производство на боеприпаси и оборудвано със съответните машини за целта. На друг от проверените адреси са установени 72 ловни трофея - от сръндак, благороден елен, дива коза, муфлон, вълк и елен лопатар, иззети по надлежния ред от служители на Изпълнителна агенция по горите, като на собственика са съставени 11 акта по Закона за лова и опазване на дивеча. \r\n  \r\nИззети са също така две незаконни нарезни дългоцевни оръжия, шумозаглушител, затвор за огнестрелно оръжие, 1289 боеприпаса различен калибър, 10 бутилки с черен барут, 2600 капсули. \r\n  \r\n52-годишният мъж е задържан за срок до 24 часа. По случая е образувано досъдебно производство за извършено престъпление по чл. 339, ал.1 от НК. Действията по разследването продължават под наблюдението на районната прокуратура. \r\n  \r\n \n\t\t\t\t\t\t", "date": "2019.03.08", "title": "Разбиха цех за нелегално производство на боеприпаси"}
{"url": "http://www.bnews.bg/article/257939-dimitar_marinov_s_glavna_rolya_v_nov_holivudski_film", "text": "\n Актьорът Димитър Маринов, който пред дни развя българския флаг на „Оскарите” идва в България за премиерата на наградения филм „Зелената книга”. Успоредно с него, артистът ще представи и още една лента със свое участие - филмът „Среки с Юки”. Посещението му е по повод започналия вчера София филм фест. В „Зелената книга” Маринов играеше руснак, а сега му е поверена главна роля и в още един холивудски филм „Следвай ме”. \r\nТук той отново е руснак на име Игор, който си партнира с Кийгър Алън. Филмът разказва за популярен влогър, който заедно със свои приятели решава да посети Москва. Интернет звездата обаче е известен с острия си език и честото преминаване на границите, пише „България днес”. \r\nВ Русия попада на големи опасности, които разбира, че не може да преодолее. В един момент измислица и реалност така се преплитат, че видео блогърът не знае дали е излязъл от капана или все още е в плен. \r\nЛюбопитно е, че българският актьор е на първо място в списъка на звездите във филма, обявен от интернет енциклопедията IMDB. \r\nМаринов е един от най-чаканите гости на София филм фест тази година. Освен, че ще бъде сред звездите на червения килим у нас, той споделя и вълнението си от успеха в Холивуд. \r\nЗа получаването на „Оскар”, а и на „Златен глобус” той споделя: „Уникално е усещането и гордостта, че си свършил добре работата си и тази стъпка е оценена.\" \r\nСтъпвайки на червения килим в Холивудс такъв филм, искам да заявя на всички свои колеги и приятели, че светът на изкуството е за всички и има място за всички. \r\nАко си достоен, можеш и искаш–пробвай! Няма нищо страшно. Поне 70% зависи от теб”. \r\n  \r\n \n\t\t\t\t\t\t", "date": "2019.03.08", "title": "Димитър Маринов с главна роля в нов холивудски филм"}
{"url": "http://www.bnews.bg/article/257934-mashina_zahapa_rabotnik_v_blagoevgrad", "text": "\n 40-годишен мъж пострада тежко, след като бе захапан от валовете на машина в производствено предприятие в Благоевград. \r\n\r\n Сигналът за инцидента е подаден към 9.20 часа, производствена машина захапала работника и започнала да го придърпва навътре. \r\n Пострадалият е изваден, след като е разрязана машината, приет е в болница. \r\n \n\t\t\t\t\t\t", "date": "2019.03.08", "title": "Машина \"захапа\" работник в Благоевград"}
{"url": "http://www.bnews.bg/article/257937-dzhambazki_probval_da_falshifitsira_sabitie_koeto_ne_sashtestvuva_za_aliansa_na_konservatorite", "text": "\n Евродепутатът Николай Бареков нанесе саблен удар по Ангел Джамбазки. Лидерът на ББЦ избра социалните мрежи, за да направи опонента си \"на решето\". \"Приятели, от няколко дни господин Ангел Джамбазки е залял с платена реклама и билбордове медиите и софийските булеварди на някакво негово частно събитие. То се рекламира (очевидно под формата на платени публикации) като някаква “международна конференция на консерваторите под патронажа на А. Джамбазки”. \r\n\r\n Господинът нахално използва и логото на нашия Алианс - ACRE. Един бегъл поглед на сайта на ACRE ще ви отговори на въпроса фалшива новина ли е това събитие. Разбира се, че е. Единственото международно събитие на Алианса на Консерваторите и Реформистите в Европа в София ще бъде на 22 март в НДК с домакин (патрон ....) Николай Бареков и партията Презареди България\", заявява Бареков. \r\n\r\n И уточнява: \"На този най-висок международен форум LIBERTY Summit Sofia се очакват над сто политици от Европа, Америка и Азия, в т.ч. евродепутати, депутати, сенатори и конгресмени от САЩ. Гост на форума ще бъде лидерът на ACRE господин Ян Захрадил, лидерът на партия Италиански братя госпожа Джорджия Мелони, британски консерватори и членове на Камарата на лордовете и десетки изтъкнати европейски политици от десния спектър. Като организатор и домакин на събитието и основен спикер съм поканил чрез екипа си господин Джамбазки да ни гостува, за да не изпадне в конфузна международна изолация точно преди изборите. \r\n\r\n Конгресът в София, организиран от Презареди България и Алианса е единственото събитие, включено в официалния ни календар на ACRE. Той ще бъде и последният голям партиен форум и събиране на Консерваторите от Европа преди майските Евроизбори 2019\". \"Съмитът ни се финансира прозрачно официално от ACRE. Остава открит въпросът КОЙ плаща, след като ACRE няма участие, очевидно скъпата медийна кампания и рекламата на господин Джамбазки и защо истерично ВМРО представя една частна конференция във Военния клуб като събитие от календара на Алианса? Очевидно не става въпрос за “международно признание” на един обикновен евродепутат, а вътрешно ведомстена сбирка на екипа на господин Джамбазки и колегите му от ВМРО, представено заблуждаващо като събитие с марката “ACRE”. \r\n\r\n Официалният сайт на ACRE оборва лъжата на Джамбазки, но защо иначе строгите към мен медии не обръщат внимание?\", пита евродепутатът Бареков. \"Изпаднали във вътрешна изолация и пред угрозата от традиционните 0,5 % на предстоящите избори, явно “войводите” прикриват страха от провала си с истерична и скъпа реклама на фалшиво събитие. Нека новопокръстеният консерватор Джамбазки не изпада в ситуацията, за която народът казва “Кога стана циганче, че му почерня дупето”. Има време от ACRE да възлагаме форуми и на по-нови партии. Нека първо докажат, че имат необходимия капацитет, за да ги организират\", категоричен е Бареков. \r\n  \r\n \n\t\t\t\t\t\t", "date": "2019.03.08", "title": "Джамбазки пробвал да фалшифицира събитие, което не съществува за Алианса на консерваторите!"}
{"url": "http://www.bnews.bg/article/257943-bratat_na_rachkov_prosi_kriminalno_proyaveniyat_petar_edva_svarzval_dvata_kraya", "text": "\n Братът на Димитър Рачков изпаднал във финансов колапс и едва успявал да се прехранва. Петър Рачков, който често попада в криминалните хроники на пресата заради афинитета си да гази закона за пътищата и опитите си да изкарва пари нелегално, едва свързвал двата края с по-малка от минималната заплата. \r\n\r\n Родственикът на водещия на „Като две капки вода“ получавал месечно само скромните  460 лева, които му се плащали за длъжността му на диспечер в „Напоителни системи ЕАД“ – Бургас, писа „Ретро“. \r\n\r\n Сумата не му стигала да изхранва себе си, а камо ли семейството си. А издръжката на двете му дъщери, с чиято майка е разделен от дълго време, се поемала от майка му и баща му – пенсионерите Станка и Минко. \r\n\r\n Месецът Петър успявал да закрепи, просейки пари от приятели и прибягвайки до услугите на лихвари, с които неотдавна пак си имал разправии, вследствие на което по-големият му брат Димитър жертвал единия си апартамент, за да го спаси от зверския бой и мъчения. \r\n\r\n Част от познатите на фамилия Рачкови в Бургас твърдят, че драматичната финансова картина, която Петър обрисувал непрекъснато, била просто за пред съдебните власти, с които той все още има вземане-даване. Да твърди, че е социално слаб, било стратегия, която щяла да му подсигури възможно най-ниските парични санкции. \r\n\r\n Други пък са на мнение, че братът на комика навремето наистина бил богаташ, но профукал всичко за хазарт, незаконни схеми и адвокатски хонорари и в момента положението му наистина не било цветущо. Актьорът от своя страна вече бил вдигнал ръце от Петър и хич не го съжалявал. В последното десетилетие, за да го спасява от кашите, в които се забърквал, „господарят на ефира“ олекнал със стотици хиляди левове. \r\n \n\t\t\t\t\t\t", "date": "2019.03.08", "title": "Братът на Рачков проси! Криминално проявеният Петър едва свързвал двата края"}
{"url": "http://www.bnews.bg/article/257932-zvezdite_ot_pod_prikritie_se_sabraha_v_sada_chengeta_i_mafioti_skochiha_na_mitovski", "text": "\n Мафиоти и ченгета от сериала „Под прикритие” се събраха в съда. Звездите от поредицата са подали колективен иск срещу фирма „Камера”, собственост на Димитър Митовски и Димитър Гочев \r\nПоводът за делото са лотарийни билети издадени преди три години, на които се мъдрят и лицата на звездите от сериала. За тези снимки те нито са давали съгласие, нито разрешение, нито са получили хонорари. \r\nИскът е в размер на 10 000 лв за всеки от ощетените, като в него са се включили Михаил Билалов, Владимир Пенев, Койна Русева, Йоана Темелкова, Кирил Ефремов, Явор Бахаров, Бойко Кръстанов, Захари Бахаров, пише „България днес”. \r\nДвамата адвокати представляват звездите – един общ и още един, който е нает персонално от Билалов. \r\nДелото е заведено още през 2017 година, но досега съдът се е надявал двете страни да постигнат извънсъдебно споразумение. Това така и не се случва, поради което е бил даден и ход на процеса. \r\nВ съда дойдоха Йоана Темелкова и Бойко Кръстанов, тъй като останалите звезди от сериала били заети, както и Явор Бахаров с половинката си Рая Пеева. \r\nАктьорът още носел синьото сако, с което вчера бе осъден за побой и хулиганство, а по-късно се разбра, че е скубал и удрял по улиците на София на 3 март, не друга, а именно Рая Пеева. \r\nДвамата обаче се държали сякаш нищо не се е случило предните дни. \r\n \n\t\t\t\t\t\t", "date": "2019.03.08", "title": "Звездите от „Под прикритие” се събраха в съда! Ченгета и мафиоти скочиха на Митовски\r\n"}
{"url": "http://www.bnews.bg/article/257929-ivayla_bakalova_ne_shte_i_da_chue_da_zhivee_v_balgariya", "text": "\n Ивайла Бакалова не ще и да чуе да живее в България. Мис България за 2001 година от известно време води нов живот в Дубай и няма никакво намерение да се прибира и нас. \r\nВ медиите постоянно циркулират информации, че красавицата ще се завърне в родината, но близки до моделката разкриват, че това не стои на преден план в живота й. В арабската страна, Ивайла се е специализирала в сферата на недвижимите имоти. \r\nПреди ден тя се появи без мъжка компания на наградите „Жена на десетилетието“ . С това още повече засили слуховете, че тя си няма приятел у нас, заради когото да се прибира. А е в България само за няколко дни, и то по работа, пише „България Днес“. Бакалова не пропусна да се похвали на приятелите си Иван и половинката му Ирина Тенчева колко е хубаво в емирството. \r\n„Трябва да дойдете при мен“, покани Ивайла семейството на продуцента. \r\n  \r\n \n\t\t\t\t\t\t", "date": "2019.03.08", "title": "Ивайла Бакалова не ще и да чуе да живее в България "}
{"url": "http://www.bnews.bg/article/257933-ot_maldivite_dilyana_popova_iska_plazhove_bez_plastmasa", "text": "\n „През последните 50 години замърсяването с пластмаса се е удвоило. Ние сме последното поколение, което може да направи нещо...“. Това написа Диляна Попова в Instagram. Моделът използва трибуната от социалната мрежа, за да призове последователите си да пазят чистота и да не изхвърлят пластмаса по плажовете. \r\n\r\n Красавицата, която е на почивка на Малдивите, показа както красиви местенца там, така и мръсотията, изхвърлена на пясъка и в океана. \r\n\r\n Попова е цитирала тревожни данни, според които 73% от замърсяването на плажовете в света е от пластмаса. Тя уточни, че 90% от пластмасата, която замърсява океана идва от само 10 големи реки. „Замърсяването с пластмаса убива над 1,1 млн. морски птици и животни на година“, добавя тя. \r\n\r\n Българката е публикувала снимка с фотографа Костадин Кръстев, с когото явно работи по нов проект. Двамата пият от традиционна напитка за Малдивите, като Попова уточнява, че на много места по света пластмасовите сламки са забранени. \r\n\r\n Бившата на Асен Блатечки сподели много снимки по бански от приказното кътче, на което събира тен. Още от тях вижте в нашата галерия. \r\n \n\t\t\t\t\t\t", "date": "2019.03.08", "title": "От Малдивите: Диляна Попова иска плажове без пластмаса"}
{"url": "http://www.bnews.bg/article/257938-finlandskoto_pravitelstvo_podade_ostavka", "text": "\n Финландското правителство подаде оставка, след като се отказа от плановете си да реформира системата за здравеопазване, предаде Ройтерс, цитирайки канцеларията на президента Саули Нинистьо. \r\nПрезидентът прие оставката на премиера Юха Сипиле, и възложи на неговото правителство да продължи да работи като служебно до съставянето на нов кабинет. \r\nПремиерът подаде оставка, защото здравната реформа не може да бъде реализирана през мандата на това правителство, написа в Туитър Анти Кайконен, председател на парламентарната група на партията на Сипиле \"Финландски център\". \r\n\r\n Оставката на кабинета беше подадена само месец преди парламентарните избори, насрочени за 14 април, след като Сипиле не успя да прокара реформата, смятана за ключов елемент от плана на правителството да балансира държавния бюджет. \r\n \n\t\t\t\t\t\t", "date": "2019.03.08", "title": "Финландското правителство подаде оставка"}
{"url": "http://www.bnews.bg/article/257940-grazhdani_protestirat_pred_ns_iskat_ostavka_na_pravitelstvoto_i_razpuskane_na_parlamenta", "text": "\n \r\nЗа днес следобед е планиран граждански протест пред Народното събрание с искания за оставка на правителството и разпускане на парламента. \r\n\r\n Граждански протест с искане за оставка на правителството и разпускане на парламента, както и за решаване на всички въпроси от национално и местно значение с референдуми, е планиран за днес следобед пред НС, съобщи БНР. \r\n\r\n Инициаторите на акцията поставят настояват да се намалят партийните субсидии от 11 на 3 лв., а народните представители от 240 да станат 160. \r\n\r\n Протестът се организира чрез социалните мрежи. \r\n \n\t\t\t\t\t\t", "date": "2019.03.08", "title": "Граждани протестират пред НС, искат оставка на правителството и разпускане на парламента!"}
{"url": "http://www.bnews.bg/article/257936-14_dushi_sred_koito_dvama_politsai_sa_obvineni_sled_aktsiyata_v_orlandovtsi", "text": "\n \r\nСпециализираната прокуратура привлече към наказателна отговорност 14 лица за участие в организирана престъпна група за разпространение на наркотици, грабежи, кражби, производство и разпространение на акцизни стоки без бандерол. \r\n\r\n Сред обвинените са двама полицейски служители - взводни командири в столичното Второ районно управление. Участниците в групата бяха задържани на 7 март 2019 г. при операция на СДВР, Дирекция „Вътрешна сигурност“ на МВР и Специализираната прокуратура в столичния кв. „Орландовци“. Групата е неутрализирана след близо 7-месечно наблюдение и разследване на дейността й. \r\n\r\n По време на операцията по задържането на участниците в жилища, автомобили и при лични обиски бяха намерени и иззети наркотици, огнестрелни оръжия, \r\nблизо един тон тютюн, заедно с машина за нарязването му. Иззети са и автомобили, за част от които има данни, че са крадени. \r\n\r\n Събраните доказателства сочат, че групата е действала повече от три години. Разследва се съпричастието й към тежки престъпления през \r\nпоследните години в различни краища на страната – грабежи, в т.ч. в поща (на част от парите за пенсии на жители в раейона), кражби на промишлени машини, влакови релси и др. Налице са и данни, че участници в групата са извършвали погроми на паметници в Централните софийски гробища, за да \r\nпринудят близките на починали да потърсят услугите им за възстановяване. \r\n\r\n Ръководителят на групата К.Б. лично определял функциите на всеки от участниците за конкретното планирано престъпление. Обвинените полицейски служители от своя страна осигурявали липсата на полицейски сили в района на извършване на престъпление. В процес на установяване е срещу какво възнаграждение са извършвали подобни „услуги“. \r\n\r\n На обвинените за участие в групата е наложено прокурорско задържане до 72 часа. На 9 март 2019 г. Специализираната прокуратура ще внесе в Специализирания наказателен съд искания за налагане на мярка за неотклонение „Задържане под стража“ за всеки от тях. \r\n \n\t\t\t\t\t\t", "date": "2019.03.08", "title": "14 души, сред които двама полицаи, са обвинени след акцията в \"Орландовци\""}
{"url": "http://www.bnews.bg/article/257930-10_dushi_sa_v_aresta_sred_tyah_i_shefat_na_noi_silistra", "text": "\n Над 10 души са задържани до момента, сред тях и шефът на НОИ-Силистра, съобщи на брифинг в Бургас главният секретар на МВР Ивайло Иванов. \r\n\r\n Това не е спонтанна акция, разработката е стартирала отдавна. \r\n\r\n Припомняме, че по-рано днес зам.-главният прокурор Иван Гешев обясни каква е била разбитата схема. По непотвърдена информация директор на НОИ-Силистра е бащата на известната певица Тита.  По думите му с помощта на служители на НОИ-Силистра са били източвани пенсионни фондове. Желаещите да получат максимална пенсия получавали за целта фалшиви документи. Това им струвало 10 000 лв., като, за да се гарантира плащането, членовете на престъпната група прибирали при себе си дебитните карти на новите пенсионери и ги връщали след натрупване на дължимото.   \r\n  \r\n \n\t\t\t\t\t\t", "date": "2019.03.08", "title": "10 души са в ареста, сред тях и шефът на НОИ-Силистра"}
{"url": "http://www.bnews.bg/article/257921-otnovo_gerb_i_dps_glasuvaha_zakona_zaveroizpovedaniyata_op_gi_boykotiraha", "text": "\n \r\nС гласовете на ГЕРБ и ДПС на първо четене бяха подкрепени промените в Закона за вероизповеданията за опрощаването на дълговете на Главното мюфтийство. От \"Обединени патриоти\" обявиха, че няма да подкрепят законопроекта.  \r\n\r\n Павел Шопов от квотата на  \"Атака\" настоя законопроектът да бъде оттеглен с мотива, че се създава порочен прецедент: \"От тук нататък се отваря една такава възможност за кой ли не. Всеки може да поисква такива опрощавки\". \r\nИскрен Веселинов от ВМРО също се противопостави на промените в закона: \"В края на краищата голяма част от тези пари, доколкото ни е известно, защото тази информация, разбира се, се крие, са осигуровки. Значи служителите на Главното мюфтийство ще получават пенсии, които ние в момента ще дотираме\". \r\nНай-остро възрази лидерът на \"Национален фронт за спасение на България\": \r\n\"Отново сме поставени в ситуация НС да бъде рекетирано от една парламентарна група – в случая групата на ДПС. Призовавам колегите от ГЕРБ, да не се връзват на тази въдица\", каза Валери Симеонов. \r\nВносителите от ГЕРБ и ДПС се аргументират с това, че амнистията на дълговете ще защити националната сигурност. Цветан Цветанов посочи. \r\n\r\n Ако депутатите в пленарната зала одобрят промените, ще бъдат амнистирани дълговете на всички регистрирани вероизповедания у нас на обща стойност 8 267 000 лева, като 8 106 000 са дълговете на Главното мюфтийство. \r\n\r\n Предлаганото от ГЕРБ и ДПС опрощаване на дълговете на всичките шест официални вероизповедания беше одобрено на първо четене от парламенарната комисия по правата на човека и вероизповеданията. Става дума за общо над 8 милиона и 200 хиляди лева дългове към Агенцията за приходите и Националния осигурителен институт, дължими от мюфтийството. От Българската православна църква заявиха, че нямат задължения.  \r\n\r\n Законопроектът на ГЕРБ и ДПС не намира хармонична подкрепа дори и от коалиционните партньори. БСП видя сделка между управляващите и ДПС. В края на миналата година бяха приети поправки, с които държавата се ангажира да осигури пари за заплати на служителите, както и тяхното увеличение. Една от новите промени предвижда амнистия за неплатените от Главното мюфтийство и БПЦ публични задължения към 31.12.18 г. Това ще позволи на държавата да опрости на мюфтийството дългове за милиони левове. Йордан Цонев от ДПС заяви, че със законопроекта е въпрос на държавна финансова политика. След като министърът на финасите е дал съгласието си, остава да преценят депутатите, дали това могат да го приемат или не. Трябва да се прецени конкретно. Не искам да влияя на никого от колегите\", предаде БНР. \r\n\r\n Въпросните промени в Закона за вероизповеданията са вторите за по-малко от три месеца. В края на миналата година бяха приети поправки, с които държавата се ангажира да осигури парите за заплати на служителите, както и с тяхното увеличение. От Свещеническия синдикат твърдят, че текстовете противоречат на Конституцията и Кодекса на труда.  \r\n \n\t\t\t\t\t\t", "date": "2019.03.08", "title": "Отново: ГЕРБ и ДПС гласуваха Закона завероизповеданията! ОП ги бойкотираха!"}
{"url": "http://www.bnews.bg/article/257920-ochevidets_na_ekshana_yavor_baharov_nalagashe_i_skubeshe_raya_peeva_aktrisata_lazhe_che_ne_e_yala_tupanitsi", "text": "\n Очевидец на екшъна: Явор Бахаров налагаше Рая Пеева! Актрисата отрича инцидента \r\n\r\n Явор Бахаров е налагали и скубал на улицата актуалната си половинка – актрисата Рая Пеевa. \r\n\r\n Това твърди пред „Телеграф“ очевидец, който е спасил момичето от юмруците на актьора и е повикал полиция в нощта след националния празник 3 март. Той е единственият свидетел на инцидента. \r\n\r\n Когато пристигнали ченгетата и сложили белезници на Явор, те останали с впечатление=, че скандалът е с бивше гадже на актьора, но по снимка свидетелят разпознава актуалната му половинка Рая. След като медиите раздухаха скандала, Рая Пеева публикува в профила си във фейсбук фото как се целуват с Бахаров. Снимката бе придружена с текст, че случката е силно преувеличена.   \r\n\r\n Тези изявления звучат смешно на фона на официалното потвърждение от СДВР. \r\n\r\n   \r\n\r\n \"Някои медии с или без желание комбинират и преувеличават факти. Случката е силно преувеличена и не отговаря на истината. Не е имало насилие над жена, нито пък към полицейски служител, това е доказан факт! В навечерието на 8-и март, както и в последните 3 години, ние сме заедно, обичаме се, обичайте се и вие.\" \r\n\r\n   \r\n\r\n Тези изявления звучат смешно на фона на официалното потвърждение от СДВР. \r\n\r\n “Сигналът касае възникнал скандал между две лица. Отзовава се екипът, след което следва неизпълнение на полицейско разпореждане и в тази връзка лицето е задържано, съпроводено с оказване на съпротива на орган на власт. \r\n\r\n Отведено е в Първо районно, наложена му е мярка 24 часа, прокуратурата - за 72 часа. След \r\n\r\n внесено споразумението в съда, се е признал за виновен и му е наложено наказание \"пробация\", каза директорът на СДВР, старши комисар Георги Хаджиев. \r\n \n\t\t\t\t\t\t", "date": "2019.03.08", "title": "Очевидец на екшъна: Явор Бахаров налагаше и скубеше Рая Пеева! Актрисата лъже, че не е яла тупаници "}
{"url": "http://www.bnews.bg/article/257919-myuftiystvoto_ne_e_tolkova_bedno_che_da_mu_se_oproshtavat_dalgove", "text": "\n \"Мюфтийството съвсем не е толкова сиромахомилско, както се представя. Има над 4700 собствености, които отдава под наем. При всеки нормален български гражданин, който отдаде едно дюкянче под наем, НАП веднага отива и му слага касов апарат\". Това коментира пред БНР Николай Панков - експерт по етнически въпроси и бивш главен секретар на мюфтийството. \r\n\r\n \"Народните представители трябва да видят операция \"Хоро\", която се вихри в медийното пространство - как агенти на НАП се правят на Щирлиц и влизат в самодейни колективи, за да късат билетчета по 1,5 лв., а същевременно са изтървали крупни суми. Тези 8,2 млн. лв. са влезли в сила след съдебни решения\", добави той. \r\n\r\n Вчера Комисията по вероизповеданията в Народното събрание прие законопроекта на ГЕРБ и ДПС, с който се дава възможност за опрощаване на задълженията на официалните вероизповедания в България. Мотивът на вносителите, е, че промяната, която днес влиза в пленарна зала, се прави с цел защита на националната сигурност. От финансовото министерство съобщиха, че дълговете са в размер на над 8,2 млн. лв. \r\n\r\n 8,2 млн. лв. беше посочена като задължения на всички вероизповедания, а се оказва, че това е само за мюсюлманското изповедание, подчерта Николай Панков. \r\n\r\n \"В закона за опрощаването влизат данъци, акцизи, мита, осигуровки, влизат дори наложените финансови корекции по европейските програми, държавните и общински такси и още ред неща, включително и присъдените съдебни разноски, които в случая с мюсюлманското изповедание са прекалено много - около 3 млн. дължи, защото води 28 загубени дела спрямо държавата и общините по повод на възстановяване на собственост\", обясни пред БНР експертът. \r\n\r\n Той изтъкна, че за данъци за имущество мюфтийството дължи на община София около 600 хил. лв. само за 2009 г., а на Пловдив - 300 хил. лв.: \"Представете си от тогава до сега колко е нараснала тази сума\". \r\n\r\n Панков обяви, че днес ще сезират правосъдното министерство: \"Имаме сериозна декларация и с представяне на тези 140 окончателни дела. Ще попитаме - как точно ще се спази законът и какъв е мониторингът на ЕК по този въпрос, как се нарушава върховенството на закона. Влезлите в сила съдебни дела се изпълняват от всички. Не може група народни представители да се крият зад националната сигурност и да казват, че това е проблем на националната сигурност\". \r\n\r\n По думите на експерта останалите вероизповедания нямат задължения. \"Поставяме мюсюлманското вероизповедание в привилегирована ситуация. Това представлява недопустима държавна помощ. Още днес ще сезираме ЕК за тази нерегламентирана помощ. Това е прецедент\". Николай Панков призова и президента \"да не мълчи!\". \"Всяка секунда мълчание от негова страна води до абсолютно съглашателство. Фактически леглото, в което е зачената любовта между ГЕРБ и ДПС, се оказва президентството\". \r\n\r\n Ако е така, може да говорим за много по-голяма конспирация и заговор срещу българския народ, категоричен е експертът по етническите въпроси. \r\n\r\n Откъде идват пари за мюфтийството \r\n\r\n \"От 5 години получаваме по 2 млн. лв. годишно от турския Дианет (службата, която отговаря за вероизповеданията в Турция). Използват се главно за духовни училища и Висшия ислямски институт\". Това междувременно обяви по bTV главният секретар на мюфтийството Джелал Фаик. \r\n\r\n Главното мюфтийство дължи 8 109 000 лв., каза той. \r\n\r\n \"Има политическа воля в момента от ГЕРБ и ДПС да се опростят заемите на Главното мюфтийство и ние приветстваме това. Живеем в трудни времена. Главно мюфтийство е единствената превенция срещу навлизането на радикални елементи в България\", коментира той. \r\n\r\n Фаик обясни, че парите, които ще получават оттук нататък от държавата всяка година по Закона за вероизповеданията, ще са за текущи разходи - заплати и осигуровки, и за капиталови разходи - ремонт на джамии. Субсидия от държавата ще получава и Българската православна църква. \r\n \n\t\t\t\t\t\t", "date": "2019.03.08", "title": "Мюфтийството не е толкова бедно, че да му се опрощават дългове"}
{"url": "http://www.bnews.bg/article/257924-eto_koi_sa_korumpiranite_politsai_pazeli_bandata_na_golyovtsite", "text": "\n Криминалисти разкриха, че корумпираните ченгета от \"Орландовци\" са са с прякорите Боби Мецедеса и Светльо Камилата. В повечето случаи те подпомагали групата, като отцепвали района, в който крадат Гольовците, пише \"Телеграф\". Гледали да няма случайно пристигане на други патрули. Ако пък ги пратели по сигнал на даден адрес, отивали на друг в противоположна посока и никога не хващали аверите си. По оперативни данни взимали процент от всеки удар на Гольовците. Полицаите все още не са с повдигнати обвинения. \r\n\r\n Припомняме, че вчера стана ясно, че бандата на Гольовците от циганската махала в \"Орландовци\" продавала дрога, крадяла, грабила и чупела паметници на гробищата, за да могат да изнудват близките на починали. Това стана ясно от думите на зам.-главния прокурор Иван Гешев и на главния секретар на МВР Ивайло Иванов от мястото на събитието в столичния квартал. 15 души са задържани, 90% от които са цигани. Докато разследващите разработвали Гольовците, засекли, че поддържат тезни връзки с двама полицаи от 2-ро РПУ. Затова се включил и отдел „Вътрешна сигурност на МВР. „Те са взводни командири в района и са от Охранителна полиция. Тяхната дейност се изразява в осигуряване на чадър при извършване на конкретни престъпления. Имам предвид под чадър – не покриване на случаите толкова документално, колкото реалната физическа охрана при извършване на престъпленията“, обясни на зам. главният прокурор. \r\n  \r\n \n\t\t\t\t\t\t", "date": "2019.03.08", "title": "Ето кои са корумпираните полицаи, пазели бандата на Гольовците!"}
{"url": "http://www.bnews.bg/article/257925-balgariya_sreshtu_natiska_nad_germanskiya_poslanik_vav_venetsuela", "text": "\n България подкрепи декларация на Европейския съюз срещу натиска, оказван на посланика на Германия във Венецуела да напусне страната. Държавите-членки на ЕС изразяват пълна солидарност с Германия, съобщават от пресцентъра на МВнР. \r\n\r\n „Европейският съюз твърдо осъжда факта, че германският посланик в Каракас е подложен на натиск да напусне страната и изразява пълна солидарност с Германия“, подчертават 28-те държави-членки. „Мерки, които препятстват работата на дипломатите, само способстват за ескалиране на напрежението и подкопават политическия път за излизане от кризата“, изтъква ЕС. \r\n\r\n Държавите-членки на ЕС заявяват още, че ще продължат работата за политическо, мирно и демократично решение на кризата, включително чрез Международната контактна група. В декларацията се подчертава готовност да се използват всички подходящи инструменти за реакция на настоящите събития. \r\n \n\t\t\t\t\t\t", "date": "2019.03.08", "title": "България срещу натиска над германския посланик във Венецуела"}
{"url": "http://www.bnews.bg/article/257948-nato_shte_otgovori_ako_rusiya_razpolozhi_raketi", "text": "\n Генералният секретар на НАТО Йенс Столтенберг заяви, че алиансът ще отговори на разполагането от Русия на мобилни ракети, способни да носят ядрени заряди, край границите на държавите-членки, съобщи БГНЕС. „Мога да заявя, че ще последва коригиращ координиран отговор“, каза той във Варшава. \r\n\r\n Столтенберг за пореден път обвини Русия, че нарушава Договора за ликвидация на ракетите със среден и малък обсег на действие (ДЛРСМО). През 1987 г. той беше подписан от СССР и САЩ. Към юни 1991 г. договорът беше изпълнен: Съветският съюз унищожи 18466 ракетни комплекси, САЩ – 846. \r\n\r\n На 2 февруари след редица взаимни обвинения за нарушаване на договора, американският президент Доналд Тръмп обяви, че Вашингтон излиза от него. На 4 март Путин също подписа указ за прекратяване на действието на ДЛРСМО. \r\n \n\t\t\t\t\t\t", "date": "2019.03.08", "title": "НАТО ще отговори, ако Русия разположи ракети"}
{"url": "http://www.bnews.bg/article/257926-vas_zadalzhava_neno_dimov_da_izvarshi_ekootsenka_na_np_pirin", "text": "\n Тричленен състав на Върховния административен съд отмени решението на Министъра на околната среда и водите да не извършва екологична оценка на Национален парк „Пирин“. \r\n\r\n Върховните магистрати дават задължителни указания по тълкуването и прилагането на разпоредбите на Закона за опазване на околната среда, Закона за защитените територии и Закона за биологичното разнообразие. Трите закона регулират плановете за управление на защитените територии и изискват извършване на екологична оценка. \r\n\r\n Административното дело от 2018 г. беше образувано по жалба на Сдружение „ВВФ - Световен фонд за дивата природа, Дунавско-Карпатска програма България”, гр. София, Сдружение „Асоциация на парковете в България”, както и на няколко физически лица. То е срещу  решение от 01.03.2017 г., издадено от екоминистъра, да не се извършва екологична оценка на проект на актуализация на План за управление на Национален парк „Пирин” за периода 2014-2023 г. \r\n\r\n Оспореното решение е издадено в нарушение на административнопроизводствени правила и на императивни материалноправни разпоредби. Тричленният състав на ВАС изпраща административната преписка на министъра на околната среда и водите за издаване на ново решение при спазване на дадените задължителни указания по тълкуването и прилагането на закона. \r\n\r\n Процесът по екологична оценка е приключил с издаване на поредица от противоречащи помежду си решения през март 2017 г., се отбелязва в решението на ВАС, съобщи БТВ. \r\n\r\n Тричленният състав смята, че Планът попада в хипотезите на чл. 85, ал. 1 от Закона за опазване на околната среда, в които екологичната оценка е задължителна, тъй като очертава рамката за бъдещото развитие на инвестиционни предложения по приложения № 1 и 2. \r\n\r\n Нарушена е директива на Европейския парламент и на Съвета от 27 юни 2001 г. относно оценката на последиците на някои планове и програми върху околната среда. Наред с това съгласно § 1 от Допълнителната разпоредба на Наредбата за разработване на планове за управление на защитени територии „актуализация на план за управление“ по смисъла на наредбата е изготвяне или утвърждаване на нов план за управление. \r\n\r\n Решението на ВАС може да се обжалва в 14-дневен срок. \r\n \n\t\t\t\t\t\t", "date": "2019.03.08", "title": "ВАС задължава Нено Димов да извърши екооценка на НП \"Пирин\""}
{"url": "http://www.bnews.bg/article/257923-madam_multi_oshte_strada_za_iliya_pavlov", "text": "\n \"Има празно място в сърцето ми, където ти беше\", написа Дарина Павлова във Фейсбук. Бизнес дамата сподели ретро снимка, на нея тя е в компанията на Илия Павлов. Той бе убит на 7 март 2003 г. , а Мадам Мулти още не го е забравила и обещава да го обича завинаги. \r\n  \r\n \n\t\t\t\t\t\t", "date": "2019.03.08", "title": "Мадам Мулти още страда за Илия Павлов"}
{"url": "http://www.bnews.bg/article/257927-tereza_mey_v_telefonen_razgovor_s_borisov_kakvi_sa_temite", "text": "\n \r\nМинистър-председателят Бойко Борисов проведе телефонен разговор с британския премиер Тереза Мей,съобщи правителствената информационна служба. \r\n\r\n В разговора, проведен по искане на Мей, тя е информирала българския премиер за напредъка по Брекзит. Британският министър-председател подчертава важността на предстоящото гласуване на 12 март в британския парламент и решимостта на нейното правителство да договори излизането на Великобритания от ЕС със сделка, включително и за постигане на съгласие за границата с Република Ирландия. \r\n\r\n Двамата премиери се обединяват около необходимостта да не бъде допусната политическа нестабилност с негативно отражение върху всички в ЕС. \r\n\r\n Във фокуса на телефонния разговор между Борисов и Мей е бил и напредъкът по двустранните преговори за Брекзит. Британският министър-председател изразява благодарност за доброто сътрудничество между българските и британските експерти по договарянето на бъдещите правила и процедури след излизането на Великобритания от ЕС в области като вътрешните работи, здравеопазването и социалното осигуряване. \r\n\r\n Премиерът Борисов подчерта подкрепата си за осигуряване на плавно и регулирано напускане на Великобритания при запазване на доброто сътрудничество с Евросъюза и на двустранна основа. \r\n\r\n „Великобритания е стратегически партньор за България“, подчерта министър-председателят Борисов. \r\n \n\t\t\t\t\t\t", "date": "2019.03.08", "title": "Тереза Мей в телефонен разговор с Борисов, какви са темите?"}
{"url": "http://www.bnews.bg/article/257918-bashtata_na_tita_arestuvan_za_shemata_za_iztochvane_na_noi", "text": "\n Прокуратурата в София и Силистра провежда акция за схема за източване на НОИ. Става дума за издаване на фалшиви данни за трудов стаж. Това съобщи заместник главният прокурор Иван Гешев пред Нова телевизия. \r\n\r\n По неофициална информация сред заподозрените е бащата на певицата Тита. \r\n\r\n Поредната операция е на Спецпрокуратурата, МВР – Силистра и ГДБОП. Целта е неутрализиране на група за източване на бюджета на НОИ. \r\n\r\n \"  Той е шеф на клон на осигурителния институт\", каза още Гешев. \r\n\r\n Припомняме, че Милен Пенчев е доведен баща на Тита и сестра й, той е бивш заместник-кмет на Силистра и  директор на РУСО (Районно управление социално осигуряване) за Силистра. \r\n  \r\n\r\n   \r\n \n\t\t\t\t\t\t", "date": "2019.03.08", "title": "Бащата на Тита арестуван за схемата за източване на НОИ?"}
{"url": "http://www.bnews.bg/article/257945-balgarka_s_5_porno_oskara", "text": "\n Нашенка спечели 5 статуетки от наградите за розови филми, организирани от списание AVN, както е официалното име на порно оскарите. Българката се снима във филми за възрастни под псевдонима Ейми Рийд. В социалната мрежа тя се подвизава с истинското си име – Ира Георгиев. Освен 5 награди тя има общо 11 номинации за майсторските си изпълнения в еротичните продукции, съобщава „Телеграф“. Ира попада в САЩ като студентка по машиностроене в Калифорнийския политехнически институт в Помона. Малко след това тя влиза в порно бизнеса. Първите награди на AVN в нестандартния кино жанр се раздават през 1984 г. в Лас Вегас. За връчването на приза номинираните звезди минават по червения килим досущ като истинските си „колеги“ на оскарите. От 1986 до 1998 г. специфичните филми за нестандартно сексуално ориентираните са част от наградите, но прекомерното количество номинации довежда до отделна ежегодна церемония за гей порно филми. \r\n  \r\n \n\t\t\t\t\t\t", "date": "2019.03.08", "title": "Българка с 5 порно Оскара"}
{"url": "http://www.bnews.bg/article/257942-venetsuela_potana_v_mrak_maduro_zapodozrya_guaydo", "text": "\n Почти цяла Венецуела остана без електричество, все още е невъзможно да се възстанови снабдяването с ток, съобщава Би Би Си. \r\n\r\n Електричеството спря в четвъртък в час пик и столицата Каракас потъна в мрак. После и останалите региони в страната останаха без светлина. Това стана причина самолетите, които трябва да се приземят на летището в Каракас, да бъдат отклонявани, а хиляди работещи излязоха в принудителен отпуск. \r\n\r\n Правителството е категорично, че причина за инцидента е саботаж, организиран от опозицията и нейния лидер Хуан Гуайдо, който се самопровъзгласи за президент. Държавният глава Николас Мадуро заяви, че Гуайдо се опитва да свали законните власти на Венецуела с помощта на „американските империалисти“. \r\n\r\n Гуайдо е убеден, че аварията е причинена от хаоса в страната и „неефективното правителство на узурпаторите“. Светлината ще се върне, когато Мадуро бъде отстранен, подчерта Гуайдо. Макар Венецуела да е лидер в петролния добив, основен източник на електроенергия са водно-електрическите централи. Според официалните съобщения саботажът е извършен във ВЕЦ „Ел-Гури“. \r\n\r\n Държавният секретар на САЩ Майк Помпео също обвини режима на Мадуро в некомпетентност. „Няма храна. Няма лекарства. Сега няма и власт. После – няма Мадуро. Спирането на захранването и опустошението наранява обикновените венецуелци, и това не е заради САЩ. Не е заради Колумбия. Не е заради Еквадор или Бразилия, Европа или някой друг. Недостигът на енергия и гладът са резултат от некомпетентността на режима на Мадуро“ написа той в Туитър. \r\n\r\n За вътрешното си електрозахранване Венецуела е зависима от огромната си водноелектрическа инфраструктура, а не от петролните си резерви. Въпреки това, поради десетилетията на недостатъчно инвестиране, са повредени основните язовирни стени и спорадичните прекъсвания са често срещано явление. \r\n \n\t\t\t\t\t\t", "date": "2019.03.08", "title": "Венецуела потъна в мрак, Мадуро заподозря Гуайдо"}
{"url": "http://www.bnews.bg/article/257935-ms_se_zadalzhava_da_prilaga_antikoruptsionni_merki_kam_aktovete_si", "text": "\n \r\nВ мотивите към законопроектите на Министерския съвет и в докладите на министрите да се включва раздел с мерки за противодействие на корупцията, когато такива се съдържат в предложения акт, както и да се посочва дали предлаганите документи няма да създадат корупционен риск. Такова предложение за промяна на Устройствения правилник на Министерския съвет и на неговата администрация направи Националният съвет по антикорупционни политики (НСАП). \r\nКомисията за противодействие на корупцията и отнемане на незаконно придобито имущество, както и през изминалата година, ще дава също своята независима оценка в тази посока. \r\nПрез 2018 г. НСАП прие Насоки за изготвяне на антикорупционни планове от министерствата и държавните агенции. С цел предвиждане на адекватни, а не формални антикорупционни мерки, плановете бяха подложени на последващ анализ от Комисията за противодействие на корупцията и отнемане на незаконно придобито имущество. Препоръките на Комисията ще бъдат изпратени на институциите за съобразяване с тях, а институциите ще докладват на НСАП и Комисията дали са изпълнени препоръките. \r\nПод председателството на вицепремиера Екатерина Захариева НСАП прие и препоръка да бъдат фокусирани усилията за обучение на служителите, за изготвяне на антикорупционни планове от Института за публична администрация с участието на неправителствени организации, Главният инспекторат и Комисията. НСАП се обедини и за провеждане на повече кампании за нетърпимост срещу корупцията и за сигнализиране от гражданите. \r\n\r\n Министърът на правосъдието Цецка Цачева информира за проект на директива, въвеждаща за тристепенна система за подаване на сигнали за нарушения. Предвижда се  в нея да има предпазен механизъм за хората, подаващи сигналите - забрана уволнение, понижение, негативна атестация, съобщи Дарик.  \r\nНСАП прие и отчет за изпълнението на мерките, които не са приключили по Националната стратегия за превенция и противодействие на корупцията 2015- 2020 - финалното изпълнение на мярката за засилване капацитета на инспекторатите в министерствата, работата по хода на изпълнение на проектите по новата наказателна политика, създаването на партньорство на изпълнителната власт със съществуващите платформи за онлайн и мобилно подаване на сигнали и жалби срещу действия на администрациите или други закононарушения, по които се изисква реакция на институциите, създаването на система като единна входна точка за всички сигнали и жалби на граждани срещу действия на администрацията. \r\nВ отчета са посочени и предприетите и изпълнени от правителството мерки за облекчаване на гражданите и бизнеса и за ограничаване на намесата на човешкия фактор при предоставянето на административни услуги и осъществяване на контролни функции Към юни 2018 г. са изпълнени 516 мерки, 200 мерки са в процес на изпълнение. \r\n \n\t\t\t\t\t\t", "date": "2019.03.08", "title": "МС се задължава да прилага антикорупционни мерки към актовете си"}
{"url": "http://www.bnews.bg/article/257912-direktorat_na_predizbornata_kampaniya_na_tramp_vliza_v_zatvora_za_izmami", "text": "\n Бившият директор на предизборната кампания на Доналд Тръмп - Пол Манафорт, беше осъден на 47 месеца затвор за данъчни и банкови измами, предадоха световните агенции. \r\n\r\n Делото се гледаше в Александрия в щата Вирджиния. Министерството на правосъдието беше информирало съдията, че за такова престъпление може да се наложи присъда между 19 и 24 години затвор, посочва Франс прес, цитирана от БТА. \r\n\r\n Манафорт се призна за виновен, след като миналата година съдебно жури призна вината му по осем обвинения, включително укриване на милиони долари от данъчните, които той спечелил от работата си в Украйна, където консултирал украински политици, пояснява Асошиейтед прес. \r\n\r\n Манафорт е съден и в окръг Колумбия, където пледира виновен по обвинения за незаконно лобиране, допълва агенцията. По това дело присъдата ще бъде произнесена идната сряда, отбелязва Ройтерс. Там той може да получи максимално 10 години затвор. \r\n\r\n По делото, по което той получи 47 месеца затвор днес, престъпленията бяха разкрити в хода на разследването на специалния прокурор Робърт Мълър за руска намеса в изборите в САЩ през 2016 г., отбелязва Ройтерс. \r\n\r\n Преди произнасянето на присъдата днес Манафорт помоли за снизхождение, но не се извини за поведението си, отбелязва ТАСС. \r\n \n\t\t\t\t\t\t", "date": "2019.03.08", "title": "Директорът на предизборната кампания на Тръмп влиза в затвора за измами"}
{"url": "http://www.bnews.bg/article/257910-spetsoperatsiya_udrya_iztochvane_na_noi_v_promishleni_razmeri", "text": "\n Акция на прокуратурата в София и Силистра. Разследва се източване на НОИ. Схемата е свързана с издаване на фалшиви данни за трудов стаж. Това съобщи в ефира на NOVA заметник-главният прокурор Иван Гешев. По неофициална информация сред заподозрените е бащата на певицата Тита. \r\n\r\n Поредната операция е на Спецпрокуратурата, МВР – Силистра и ГДБОП. Тя се провежда в  Силистра и София и е с цел неутрализиране на група за източване на бюджета на НОИ. \"В момента се извършва обиск в жилището на мъж, който е баща на певица. Той е шеф на клон на осигурителния институт\", каза още Гешев. \r\n\r\n По думите му става въпрос за измама с трудов стаж - осигуряване на миньорски пенсии. Задържа се дебитната карта на кандидата докато той изплати парите за услугата. Тя струвала 10 000 лева, а \"възнаграждението\" членовете на групата получавали с т.нар. „забавено плащане”. \r\n\r\n \"Потърпевша е държавата. Всички български граждани са потърпевши. Защото се източва бюджета на НОИ\", коментира Иван Гешев. Сх \r\n\r\n До 15 дни Ветко и Маринела Арабаджиеви трябва да бъдат екстрадирани. Това съобщи в \"Здравей, България\" заместник-главният прокурор Иван Гешев.  \r\n\r\n \"В средата на месец януари изготвихме европейска заповед за разследване до испанските власти. С нея поискахме обиск и разследване на въпросния имот. Изискахме и личен обиск на лицето Георги Семерджиев и ако в имота се намират Ветко и Маринела Арабаджиеви да им бъдат извършени лични обиски и на тях. Имахме информация, че се укриват във Франция. Изпратихме европейска заповед за арест до компетентните власти, но там не са открити. Не е ясно колко време са се укривали в тази къща. Вероятно от напускането им от Франция. Георги Семерджиев се издирва със заповед за арест от швейцарските власти по обвинение за трафик на наркотици в особено големи размери. Затова е задържан заедно с тях\", обясни още Гешев. \r\n\r\n Той допълни, че срещу Семерджиев имало опит за покушение, но към момента няма задържан за деянието. Заместник-главният прокурор информира още, че Арабаджиеви не са се съпротивлявали при задържането им. \"Може би още днес ще бъде преведена европейската заповед за арест и до 15 дни може да бъдат екстрадирани. Ако няма съгласие предстои дело на две съдебни инстанции\", коментира Гешев. \r\n\r\n Той разкри и последните подробности за акцията в квартал \"Орландовци: \"Ако не са привлечени като обвиняеми ще бъдат обвинени 14 души с един водач - Коце Белия.  В този район на София е криминален авторитет. Обвинен за рязане на мантинели, тежки грабежи – на поща, разпространение на наркотици, гробищна мафия и други. 90% от задържаните в акцията са от клана \"Гольовци\". И двамата задържани полицаи ще бъдат привлечени като обвиняеми. У единия от тях е открито известно количество наркотици. Те са дългогодишни служители на „Охранителна полиция”. Единият е уволняван, другия е в процес на освобождение\", заключи заместникът на главния обвинител на страната. А двамата задържани служители на реда са получавали пари за осигуряване на \"чадър\".  \r\n \n\t\t\t\t\t\t", "date": "2019.03.08", "title": "Спецоперация удря източване на НОИ в промишлени размери!"}
{"url": "http://www.bnews.bg/article/257911-zakopchaha_s_beleznitsi_chovek_na_karakachanov_toy_momentalno_se_razgranichi_ot_nego", "text": "\n Арестуваха общинския съветник от Стамболийски Атанас Мавродиев по обвинения, че е злоупотребявал със средство от еврофондове. \r\n\r\n Мавродиев неколкоратно не се явявал на съдебни заседания, по които е обвиняем. Близките му обаче са убедени, че арестът е по политически причини.  \r\nМинути преди ареста Мавродиев публикува видео-съобщение в социалните мрежи , в което призовава за бунт срещу властта. \r\n\r\n Срещу Атанас Мавродиев  са повдигнати обвинения за подаване на информация с невярно съдържание към държавен фонд „Земеделие”. Ако бъде признат за виновен, го заплашва присъда от 1 до 6 години затвор. \r\nОт пловдивския окръжен съд обясниха, че Мавродиев не се е явил три пъти на дело, по което е обвиняем. \r\n\r\n Предоставил  медицински документи, в които не пишело изрично, че не е в състояние да се яви. Първоначално мярката за неотклонение била „подписка”, а след това на Мавродиев е наложена парична гаранция в размер на 500 лв. След като на първи март общинският съветник не плаща дължимата гаранция, съдът решава да го задържи под стража, съобщи БТВ. \r\n\r\n От ВМРО се разграничиха от своя общински съветник и приветстваха действията на съдебната власт. Мавродиев бил от гражданската листа и много пъти обявявал, че няма нищо общо вече с партията.  \r\n \n\t\t\t\t\t\t", "date": "2019.03.08", "title": "Закопчаха с белезници човек на Каракачанов, той моментално се разграничи от него!"}
{"url": "http://www.bnews.bg/article/257908-chestit_8_mart_balgarski_zheni", "text": "\n Честит празник, скъпи български жени!  \r\n\r\n 8-ми март от 1910 г. е обявен за Международен ден на жената, но като всяка победа на нежния  пол, денят не е подарен или просто ей-така измислен. \r\n\r\n Преди да се превърне в празник, е бил ден за борба. Всъщност началото му е свързано с женските движения за равни права с мъжете и борба против войната и насилието. \r\n\r\n Жената винаги е водила някаква битка - дали за хляба на детето си, за равноправие на половете, с насилието или със себе си и собствените си чувства, Евите вечно се борят.  \r\nИдеята за създаване на международен ден на жената се появява след бурната индустриализация и икономическа експанзия в началото на 20 век. Първият Ден на жената е отбелязан на 28 февруари 1909 в САЩ по инициатива на Американската социалистическа партия. Индустриализацията поражда протести за подобряване условията на труд.  \r\nКалендарното време на деня е свързано с първата масова проява на жени работнички, състояла се на 8 март 1857 в Ню Йорк. Жените от шивашки и текстилни предприятия излизат на протест против лошите условия на труд и ниските заплати. Работничките са атакувани и разпръснати от полицията. Две години по-късно, на същия месец, тези жени създават своя първи работнически синдикат. \r\n\r\n \r\nПрез 1909 г. Американската социалистическа партия провъзгласила 28 февруари за Национален ден на жената. До 1913 г. американските жени са го отбелязвали на последната неделя от месец февруари. През 1910 г. на Втората международна конференция на работещите жени в Копенхаген е взето решение за учредяване на \"Ден на жената\", който да се отбелязва ежегодно.  \r\n\r\n \r\nУ нас Осми март първоначално се отбелязва с беседи в тесен кръг през 1911 г., а четири години по-късно е първото публично честване. Като общобългарски празник започва да се празнува след 9 септември 1944 г. Отначало по предприятия, заводи, учреждения се правят събрания, на които се отчита приносът на жените. След 1960 г. честването взема широки размери и става любим празник на жените от всички възрасти. \r\n\r\n За децата този ден е празник на мама. Други отказват да го признаят, като приемат за сянка от комунистическото минало. \r\n\r\n Със сигурност мъжът, който наистина ви цени и обича, ще направи така, че да се чувствате избрана и специална. \r\n\r\n Бъдете силни, нежни, безстрашни, мили, красиви, каквито сте всеки ден! Море от любов! \r\n \n\t\t\t\t\t\t", "date": "2019.03.08", "title": "Честит 8 март, български жени!"}
{"url": "http://www.bnews.bg/article/257914-legendaren_dzhazmen_otkaza_zvanieto_pocheten_grazhdanin_na_plovdiv_ot_totev", "text": "\n Милчо Левиев се отказа публично от званието си „Почетен гражданин на Пловдив“. В обръщение до кмета Иван Тотев и \"всички, до които това писмо се отнася\", световноизвестният музикант изразява обидата си от общинската администрация, съобщи БНР. \r\n\r\n Джазменът бил обиден, че не е бил поканен на церемонията по откриването на домакинството на Пловдив за Европейска столица на културата. А в същото време се е борил да защити града пред кандидатурата на София. „Вашето и на администрацията Ви отношение лично към мен е като към НЕпочетен гражданин. Твърдо не одобрявам Вашата администрация и се страхувам за вредите, които тя нанася на пловдивската култура, пише той. \r\n\r\n Ето и пълният текст на писмото: \r\n\r\n \"Предполагам знаете, че съм отдавна удостоен от Община Пловдив като Почетен Гражданин на този град, където съм роден и образован. След избирането на града за Европейска културна столица за 2019 г. същата община прави всичко друго, освен да се отнася към мен почетно, камо ли почтено. Още преди години подкрепих Пловдивската кандидатура за Културна столица в борбата със София, за което си спечелих враг в лицето на Йорданка Фандъкова (все още кмет на София) и нейния антураж. Впоследствие всички проекти за София, които представи екипа ми с мое участие, бяха с лека ръка отхвърлени. \r\n\r\n Чух и гледах редица интервюта, включително Вашето и на директорката на International Plovdiv Jazz Festival (който аз основах и ръководех под името Plovdiv Jazz Evenings). В тези интервюта дори не се спомена моето име?! Миналата година навърших 80 години и не получих нито един ред поздравление от Община Пловдив. Не бях поканен и на тържественото откриване. Вашето и на администрацията Ви отношение лично към мен е като към НЕпочетен гражданин. \r\n\r\n Като гражданин твърдо не одобрявам Вашата администрация и се страхувам за вредите, които тя нанася на Пловдивската култура, затова официално се отказвам от званието “Почетен Гражданин на Пловдив”. \r\n \n\t\t\t\t\t\t", "date": "2019.03.08", "title": "Легендарен джазмен отказа званието \"Почетен гражданин на Пловдив\" от Тотев!"}
{"url": "http://www.bnews.bg/article/257963-zamraznaloto_ramo_se_lekuva_s_fizioterapiya", "text": "\n „Замръзналото рамо“ е разговорното наименование на състоянието на обездвижване на рамото поради силни болки. То не се проявява изведнъж, неговите симптоми се проявяват постепенно и могат да се развиват до 3 години преди да се стигне до сковаване и болезненост. Основен риск за появата му е застоялия начин на живот и, логично, основна превенция е активното движение. Други рискови фактори са травми в областта,  , исхемична болест на сърцето и неправилна стойка. Замръзналото рамо е удебеляване на капсулата, която държи в едно костите, сухожилията и останалите тъкани на раменната става. Това състояние не се лекува вкъщи и има много малко упражнения, които биха помогнали за освобождаване от болката. Те се правят внимателно и са доста леки, защото целта им е раздвижване, а не натоварване на раменната става. Страдащите от състоянието, наречено в медицината „адхезивен капсулит“, трябва да посетят специалист и да проведат  . \r\n\r\n Основното лечение на замръзналото рамо се състои в намаляване на болката и физиотерапия. Обикновено личният лекар предписва обезболяващи по негова преценка, които не изключват напълно болката, но я намаляват до минимум. Следващата стъпка е изборът на физиотерапия. Водещ трябва да бъде опитът в областта и наличието на съвременна  . Подходът към лечението на замръзналото рамо зависи от степента на обездвижване. Така най-важно се оказва навременното търсене на помощ от добър специалист. \r\n\r\n Възстановяването може да продължи до 5 месеца. Възможно е всички симптоми да отшумят и да няма трайни последствия. В някои случай, когато лечението не е било навременно, някои мускули могат да не се възстановят изцяло, което да доведе до промяна в гъвкавостта на някои движения. Шансовете обаче са в полза на пациента при наличието на съвременно медицинско оборудване. \r\n\r\n   \r\n \n\t\t\t\t\t\t", "date": "2019.03.08", "title": "„Замръзналото рамо“ се лекува с физиотерапия"}
{"url": "http://www.bnews.bg/article/257916-padnaliyat_ot_bilbord_mazh_e_s_opasnost_za_zhivota", "text": "\n Все още е тежко състоянието и има опасност за живота на мъжа, който беше ранене вчера от паднал билборд на столичния бул. „Симеоновско шосе”. Това съобщи за bTV говорителят на болница „Св. Анна” Антон Луков, където беше откаран вчера пострадалият. \r\n\r\n Той е постъпил в болницата с тежка фрактура на ребрата и рана, която е засегнала белия дроб. \r\n\r\n До инцидента вчера се стигна при след като се е счупила метална халка с окачени на нея въжета при монтаж на билборд. \r\n\r\n В този момент в близост до съоръжението е 47-годишен служител на фирмата, който е съдействал за поставянето на рекламата. \r\n \n\t\t\t\t\t\t", "date": "2019.03.08", "title": "Падналият от билборд мъж е с опасност за живота"}
{"url": "http://www.bnews.bg/article/257909-vremeto_se_usmihva_za_zhenite_v_praznichniya_den", "text": "\n Минималните температури днес ще са предимно между 0° и 5°. През деня ще е слънчево, с разкъсана висока облачност. Ще духа слаб западен, в Източна България – до умерен югозападен вятър. Максималните температури ще са между 19° и 24°. \r\n\r\n Атмосферното налягане слабо ще се понижи, но ще остане по-високо от средното за месеца. Това съобщи  дежурният синоптик Мартин Славчев от Националния институт по метеорология и хидрология (НИМХ), цитиран от Фокус. \r\n\r\n Над Черноморието ще бъде предимно слънчево. Ще духа слаб, след обяд – до умерен югозападен вятър. Максималните температури ще са 12°-18°. Температурата на морската вода е 7-8°. Вълнението на морето ще бъде 1 - 2 бала. \r\n\r\n В планините ще бъде предимно слънчево. Ще духа умерен, по билата - до силен вятър от запад-югозапад. Ще се затопля още и максималната температура на 1200 метра ще бъде около 13°, а на 2000 метра - около 7°.  \r\n  \r\n \n\t\t\t\t\t\t", "date": "2019.03.08", "title": "Времето се усмихва за жените в празничния ден"}
{"url": "http://www.bnews.bg/article/257917-ninova_na_ksns_ne_e_stavalo_duma_za_oproshtavane_pari_na_myuftiystvoto", "text": "\n „При президента на Консултативен съвет за национална сигурност всички бяхме единодушни, че трябва да спрем финансирането от външни държави. Нито дума не е ставала да се опрощават задължения на Главното мюфтийство”. Това заяви председателят на БСП Корнелия Нинова в сутрешния блок на Нова телевизия. \r\n\r\n По думите й държавата е отпуснала субсидия на вероизповеданията. \r\n\r\n „Това сме го приели, това беше и съгласувано при президента – да намерят начин тази субсидия да се използва за заплатите. Но опрощаването на задълженията няма нищо общо с тази тема”, коментира още тя. \r\n\r\n Лидерът на Столетницата заяви, че вярва, че хората ще разберат една от целите на излизането на БСП от парламента. \r\n\r\n „ГЕРБ управляват с ДПС и Обединени патриоти – това сега е ясно, когато не сме в парламента”, каза Нинова и добави, че БСП няма да се върнат в парламента, докато не се изпълнят техните искания. \r\n\r\n Тя посочи, че докато на Запад говорят за повишаване на доходите, визирайки речта на френския президент Еманюел Макрон за въвеждането на минимална заплата в ЕС, в България не се прави нищо, за да могат гражданите да почувстват икономическия растеж. \r\n\r\n „Минималната заплата във Франция е 1850 евро. Минималната в България в последните години се движи между 500 и 600 лв. Преди една седмица бях на среща по покана на колегите от Вишеградската четворка – Полша, Унгария, Чехия, Словакия. Там излязохме с обща позиция и декларация, че искаме и европейска минимална пенсия. Това е реален начин нашият стандарт на живот да се доближи до този в Европа”, коментира още Нинова. \r\n\r\n По думите й механизмът откъде да се намерят пари, ще се уточнява, а един от вариантите за финансиране на това е да се вземе 1% от БВП. \r\n\r\n „Управляващите сега отчиитат ръст, но това не се усеща от обикновените хора”, допълни Нинова. \r\n\r\n Лидерът на БСП заяви, че трябва да се изчака още малко време, за да се разберат имената на кандидатите на левицата за евродепутати. Така тя коментира вероятността Елена Йончева да бъде издигната за ЕП. По същия начин Нинова отговори и на въпроса за бъдещия кандидат за кмет на София. \r\n\r\n „Навсякъде в изборните комисии се правят фалшификации. През последните години на всички избори е имало фалшификации”, твърди още Корнелия Нинова. \r\n\r\n Тя разкритикува управляващите, че се опитват да си запазят властта служебно, като приемат закони в услуга на ДПС. По-конкретно Нинова имаше предвид Закона за вероизповеданията. \r\n\r\n „Възможно е хората в списъците, които са т.нар. „мъртви души”, които не гласуват, на изборите да бъдат отчетени като гласуващи. Досега сме виждали сбъркани протоколи, носене на чували и т.н. Смятам че фалшификация е имало във всички избори в последните години. Навсякъде се правят дребни и едри фалшификации\", каза още тя. \r\n\r\n Според Нинова броят на жалбите по време на изборите е показателен именно за това. \r\n \n\t\t\t\t\t\t", "date": "2019.03.08", "title": "Нинова: На КСНС не е ставало дума за опрощаване пари на мюфтийството!"}
{"url": "http://www.bnews.bg/article/257915-banov_si_izmi_ratsete_s_ruhnalite_pametnitsi_na_kulturata_s_chastnite_sobstvenitsi", "text": "\n Одит на Сметната палата установи, че културното ведомство не се справя с опазването на ценните сгради. Министърът на културата Боил Банов призна, че въпросът със сградите паметници на културата е изключително сериозен, но основният проблем е че те са частна собственост.  \r\n\r\n „От началото на моят мандат проблемите със сградите търсят решението си всеки ден. Когато нещо е изоставено половин век, не може да бъде оправено за 5 дни. Има безхаберие и безстопанственост. Огромна част от тези архитектурни паметници се намират в ръцете на частни собственици. Те трябва да бъдат мотивирани да оправят своите сгради. Това е сложен процес. Ние сме тези, които ги провокираме да правят съответните необходими ремонти, но собственикът е този, който трябва да вземе решение да ремонтира собствеността си”, каза в студиото на „Здравей, България” министърът Боил Банов. Според него Министерството на културата се стреми много стриктно да спазва закона. \r\n\r\n „Трябва да има съвместна работа на държавата с общините. Опитваме се да направим модерно хранилище, в което да бъде събран целият архив за състоянието на сградите. Заедно с дигитализацията това ще реши много проблеми\", смята Банов. \r\n\r\n По думите му ипотекирането и обновяването на сградите паметници на културата е възможно и в момента.  „Очакваме законопроектът на общините. Те знаят какви са стъпките, които са необходими. Ние ще ги подкрепим”, каза още Банов.  \r\n\r\n Проблемът с ипотекирането на архитектурните сгради коментира и зам.-кметът на София Тодор Чобанов. „В София има над 800 сгради паметници на културата. Самият факт, че нито министерството, нито някоя община е успяла някога да приложи закона говори много. Събрахме сериозна група от общински съветници, външни експерти, и сме изработили много по-лесен за прилагане механизъм. Вече сме го предложили на колегите от Националното сдружение на общините и на депутатите от комисията по култура.Това ще позволи, когато има случаи на недобросъвестни собственици да се преминава към извършване на ремотни дейности”, заяви Тодор Чобанов. \r\n \n\t\t\t\t\t\t", "date": "2019.03.08", "title": "Банов си изми ръцете с рухналите паметници на културата с частните собственици"}
{"url": "http://www.bnews.bg/article/257913-24_chasa_barekov_e_edinstveniyat_evrodeputat_priet_ot_nad_50_premieri_i_prezidenti_po_sveta", "text": "\n Николай Бареков, “Презареди България”/Европейски консерватори и реформисти, е единственият български политик, получил покана за годишната реч на Доналд Тръмп пред сенатори и конгресмени. \r\n\r\n В рамките на своя първи петгодишен мандат (2014-2019) като член на Европейския парламент Николай Бареков беше избран за зам.-председател на групата на европейските консерватори и реформисти, която е третата по големина в ЕП. По време на целия си мандат той бе постоянен член на нейното ръководство. \r\n\r\n Николай Бареков е единственият български евродепутат в рамките на настоящия законодателен мандат, който получи дипломатически мисии на 5 континена от парламента и от групата на европейските консерватори и реформисти (ЕКР). Той осъществи политически мисии в Африка, Азия (Индия, Монголия, Пакистан, Тайван, ОАЕ, Бахрейн), Северна и Южна Америка освен, разбира се, и в Европа. Той е приет по света от близо 50 премиери, президенти и председатели на парламенти. \r\n\r\n Евродепутатът натрупа солиден опит в областта на укрепване на легитимността на националните избирателни процедури и повишаване на общественото доверие в изборите и правата на човека, следствие на проведените успешни мисии като европейски наблюдател на изборните процеси в държави от целия свят - референдума за споразумението с ФАРК в Колумбия, избори за парламент в Монголия, Гамбия и Източен Тимор. \r\n\r\n Николай Бареков е член на Комисията по енергетика и Комисията по екология в ЕП и съавтор и докладчик на десетки доклади – за упражняване на авторско право и сходните му права, за развитие на селските райони, за последователност в европейската бизнес статистика, стратегия за отопление и охлаждане и други. Понастоящем той е член и на делегациите за връзка между Европейския парламент и Русия, Иран, Азербайджан, Армения, Грузия и страните от Африканския, Карибския и Тихоокеанския басейн (АКТБ). \r\n\r\n Евродепутатът е добре приет и от американците. Доказателство за това са петте посещения на Бареков във Вашингтон по покана на администрацията на републиканци и демократи и проведените редица срещи в Белия дом както с администрацията на Барак Обама, така и с тази на Доналд Тръмп. Лични срещи той осъществи с вицепрезидента Обама Джо Байдън и с вицепрезидента на Тръмп Майкъл Пенс. \r\n\r\n Николай Бареков е единственият български политик, получил покана за годишната реч на американския президент Доналд Тръмп пред сенатори и конгресмени. Единствено той успя да осъществи в рамките на този мандат срещи на най-високо ниво в Белия дом и в Държавния департамент на САЩ, където преди броени дни постави въпроса за обезщетения на пострадалия български бизнес. \r\n\r\n По покана на Бареков над 1000 български студенти и преподаватели от университети пък посетиха Брюксел и се запознаха с работата на европейските институции. Освен това в рамките на изминалите пет години той бе организатор на редица конференции в белгийската столица и в София. По негова покана десетки европейски политици на най-високо ниво посетиха България и дискутираха по теми, свързани със свободата на медиите, борбата с фалшивите новини, бъдещето на младите и консерватизма в Европа. \r\n\r\n \r\n\r\n   \r\n \n\t\t\t\t\t\t", "date": "2019.03.08", "title": "24 часа: Бареков е единственият евродепутат, приет от над 50 премиери и президенти по света"}
