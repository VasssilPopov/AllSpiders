{"url": "http://www.bnews.bg/article/250079-raztrogvane_otvatre_i_podpiska_sreshtu_ninova_chervenite_se_vdignaha_na_bunt", "text": "\n Вътрешната опозиция в БСП се обедини в подписка и атакува Корнелия Нинова. Социалисти - бивши и настоящи депутати, членове на предишното соцръководство, бивши министри, общински съветници  и леви интелектуалци въстанаха срещу лидерката Корнелия Нинова. Сред подписалите се личат имената на хора от различни кръгове в БСП - около Миков, Гергов, Овчаров и Красимир Янков. Формалният повод за бунта е смяната на главния редактор на партийния вестник \"Дума\", начело на който стоеше Таня Джаджева. Тя беше и.д., ИБ на партията постави на нейно място отново временно, за 6 месеца, Йордан Мичев. \r\n\r\n Рокадата породи скандал на последния пленум, като водещи на атаката срещу Нинова тогава бяха журналистът Велислава Дърева и евродепутатът Георги Пирински, които дори поискаха нарочен пленум по казуса. Те упрекнаха соцлидерката, че погазва устава, който изисква Националният съвет да избира главния редактор на \"Дума\". \r\n\r\n Последва старт на протестна подписка, за която Канал 3 съобщи миналата седмица. Позицията вече е готова, подписите - събрани и документът беше разпратен до всички 180 членове на пленума на БСП. \r\n\r\n Сред подписалите се няколко десетки видни социалисти са представители на различни кръгове в БСП - приближени на Миков, приближени на Гергов, Овчаров и Красимир Янков, които се обединиха във времето за първа координирана атака срещу настоящата соцлидерка. В отделен списък подписката е подкрепена и от леви интелектуалци, сред които проф. Андрей Пантев и Анжел Вагенщайн. \r\n\r\n Начело на списъка е именно Георги Пирински, следван от Велислава Дърева, Красимир Янков, Костадин Паскалев, Ана Пиринска, Ваня Добрева, Румен Овчаров. \r\n\r\n Ето и останалите подписали се, които обвиняват Нинова в погазване на устава: \r\n\r\n Лало Кирилов \r\n\r\n Атанас Пъдев \r\nЕмил Райнов \r\nДесислава Андонова \r\nЯвор Куюмджиев \r\nЛъчезар Костов \r\nМихаил Миков \r\nРумен Гечев \r\nГеорги Гергов \r\nЦветелина Дочева \r\nДора Янкова \r\nНиколай Иванов \r\nЧавдар Георгиев \r\nАтанас Мерджанов \r\nГеорги Юруков \r\nГеорги Божинов \r\nЗахари Захариев \r\nМая Шишкова \r\nАнгел Найденов \r\nДимитър Здравков \r\nПетър Мутафчиев \r\nКатерина Янчева \r\nЕмил Костадинов \r\nЮлиан Гошев \r\nМаргарита Петкова \r\nРумен Банков \r\nБоян Ангелов \r\nКатя Николова \r\nАсен Гагаузов \r\nГеорги Търновалийски \r\nАтанас Телчаров \r\nДимитър Здравков \r\nАтанас Петков \r\nГалин Дурев \r\nЛюбомир Паунов \r\nЯвор Гечев \r\nВенцислав Василев \r\nДимитър Велков \r\nРадослав Илиевски \r\nМариана Бояджиева \r\nАнатоли Стоянов \r\nСтефан Бурджев \r\nБорис Цветков \r\n\r\n                                                                                                                                                                                                                                                \r\n\r\n   \r\n \n\t\t\t\t\t\t", "date": "2018.10.09", "title": "Разтрогване отвътре и подписка срещу Нинова! \"Червените\" се вдигнаха на бунт!"}
{"url": "http://www.bnews.bg/article/250077-obviniha_v_seksualen_tormoz_vanshniya_ministar_na_indiya", "text": "\n Индийският министър на външните работи Мобашар Джавед Акбар е обвинен в сексуален тормоз. Няколко жени се оплакаха от Акбар, който е бивш журналист. \r\n\r\n Според твърденията им той е провеждал интервюта и срещи в хотелски стаи. \r\n\r\n Журналистката Прия Рамани е една от жените, които разказаха публично за поведението на министъра. В понеделник тя призна с пост в „Туитър”, че неин материал във „Воуг” от 2017 г., озаглавен – „Ще ви пипнем някой ден”, е за Мобашар Джавед Акбар. \r\n\r\n В статията Рамани описва как по време на интервю за работа Акбар пиел водка и постоянно я молел да седне по-близо до него. \r\n\r\n  „Значителен брой жени имат дори по-лоши истории с този хищник, може би те ще се решат да споделят”, пише Рамани. \r\n\r\n След интервюто тя все пак е била назначена на работа, но твърди, че никога не се е оставяла да бъде насаме в стая с шефа си. \r\n\r\n Друга журналистка – Шума Раха, също разказа за подобен случай - отново в хотелска стая. \r\n\r\n „Цялото преживяване на това да си на интервю за работа, седяща на легло в хотелска стая, последвано от покана за питие същата вечер, беше притеснително и ме накара да се почувствам некомфортно”, заяви Раха. \r\n\r\n Акбар, който в момента е в Нигерия, все още не е коментирал обвиненията, съобщава „Индия Тудей”. \r\n\r\n   \r\n \n\t\t\t\t\t\t", "date": "2018.10.09", "title": "Обвиниха в сексуален тормоз външния министър на Индия"}
{"url": "http://www.bnews.bg/article/250067-chalga_v_kravta_nikoleta_i_niki_m_se_kapyat_v_salfetki", "text": "\n В салфетки се изкъпаха звездите Николета и Ники Михайлов преди ден в едно от най-вървежните заведения на София. \r\n\r\n Заедно с тях на купона беше и участничката от \"Фермата\" Йоанна, която се разцелува в устата с управителката на клуба. \r\n \n\t\t\t\t\t\t", "date": "2018.10.09", "title": "Чалга в кръвта: Николета и Ники М. се къпят в салфетки"}
{"url": "http://www.bnews.bg/article/250078-osadiha_balgarin_v_chehiya_na_40_mesetsa_zatvor_zaplashil_pakistan_s_atentat", "text": "\n 21-годишен българин бе осъден в Чехия на 40 месеца затвор, защото заплашил с терористични нападения Пакистан, ако той не освободи чехкиня, арестувана за притежание на наркотици, предаде Франс прес. \r\nРайонният съд в Пилзен, Западна Чехия, призна за виновен Николай Симеонов Иванов, защото през януари изпратил на пакистанска телевизия и онлайн вестник есемеси и имейли със заплахи с терористични нападения. \r\nПред съда той заявил, че познава лично чехкинята Тереза Х., задържана в Пакистан, след като на 10 януари била арестувана с хероин на летището в Лахор. \r\n\"Ако Пакистан не освободи до 48 часа Тереза, арестувана с 9 кг хероин, и не ѝ позволи да се качи в самолет за Чехия, в Пакистан ще има терористични нападения\", написал Иванов в посланията си, прочетени пред съда от представител на прокуратурата. \r\nМладият българин живее в Пилзен от 2016 г. Арестуван бил в края на януари и признал деянията си. Пред съда той каза, че не допускал някой да приеме сериозно посланията му, още повече, че те съдържали телефонния номер и имейл адреса му. \r\n\r\n След като излежи присъдата си, Иванов ще бъде експулсиран за осем години от Чехия, реши съдът в Пилзен. \r\n \n\t\t\t\t\t\t", "date": "2018.10.09", "title": "Осъдиха българин в Чехия на 40 месеца затвор, заплашил Пакистан с атентат"}
{"url": "http://www.bnews.bg/article/250076-desetki_raneni_i_mnogo_zaginali_na_magistralata_belgrad_nish", "text": "\n Най-малко седем души загинаха, а над 25 са ранени след две жестоки катастрофи на магистралата Белград-Ниш в Сърбия, предадоха местни медии. \r\n\r\n Сред пострадалите, за щастие, няма деца. Инцидентът е станал днес около 8 и 15 часа българско време. \r\n\r\n Тридесет превозни средства са участвали в сблъсъка - камиони и коли. Двете зверски мелета са възникнали на едно и също място от двете страна на магистралата. \r\n\r\n При първото пътно транспортно произшествие - в платното от Белград до Ниш, четирима души са загинали, а десет са ранени. При тази катастрофа са били замесени повече от десет превозни средства, а два камиона са пламнали. \r\n\r\n Втората катастрофа се е случила на също място, но в другата посока - от Ниш до Белград. При тази катастрофа трима души са загинали, а други 10 са пострадали. Девет камиона и няколко коли са участвали в мелето.  \r\n\r\n Жестоките ПТП-та станаха причина движението по ключовата артерия да бъде спряно и в двете посоки. \r\n\r\n \"Пострадалите са настанени в местни болници. Лекарите определят състоянието на някои от пациентите  като критично\", заявиха от вътрешното министерство на западната ни съседка.   \r\n\r\n Причината за кървавото ПТП е гъстата мъгла в Централна Сърбия, допълни Б92. \r\n  \r\n \n\t\t\t\t\t\t", "date": "2018.10.09", "title": "Десетки ранени и много загинали на магистралата Белград - Ниш!"}
{"url": "http://www.bnews.bg/article/250072-edna_ot_versiite_za_vzriva_v_ukrayna_e_sabotazh", "text": "\n Часове след експлозията в склад за боеприпаси в Украйна, властите вече работят по няколко версии за станалото. Едната от тях е саботаж. \r\n\r\n Огнищата след взрива са локализирани, съобщиха от украинското министерство на отбраната. Няма данни за жертви. \r\n\r\n Интензивността на взривовете в района намалява, въздухът над засегната територия обаче е силно задимен. Над 60 души са потърсили медицинска помощ след вдишване на дим от пожара. \r\n\r\n Въздушното пространство в радиус от 30 километра е затворено, а движението на автомобили и влакове в района - спряно. \r\n\r\n Около 12 хиляди души бяха евакуирани заради експлозиите. По непотвърдени данни в склада са се съхранявали близо 90 хиляди тона боеприпаси. \r\n\r\n   \r\n \n\t\t\t\t\t\t", "date": "2018.10.09", "title": "Една от версиите за взрива в Украйна е саботаж!"}
{"url": "http://www.bnews.bg/article/250073-makron_podgotvya_seriozni_rokadi_v_pravitelstvoto", "text": "\n Френският президент Еманюел Макрон подготвя сериозни рокади в правителството. Причина за това стана напускането на няколко ключови фигури от кабинета. \r\n\r\n Сред тях са вътрешният министър Жерар Колон и министърът на екологията Никола Юло. Очаква се промените да бъдат официално обявени по-късно днес. \r\n\r\n Медиите във Франция коментират, че по този начин Макрон иска да повиши своя рейтинг, който бележи постоянен спад през последните месеци. \r\n\r\n   \r\n \n\t\t\t\t\t\t", "date": "2018.10.09", "title": "Макрон подготвя сериозни рокади в правителството!"}
{"url": "http://www.bnews.bg/article/250070-probiv_v_pregovorite_mezhdu_mayki_i_upravlyavashti", "text": "\n Първи стъпки към сближаване на позициите направиха днес майките на деца с увреждания и представителите на властта. Двете страни се споразумяха за срокове, в които да се осъществи реформата. \r\n\r\n Напрежението между тях ескалира, като се проведоха 8 национални протеста. Миналият четвъртък майките напуснаха демонстративно среща с представители на изпълнителната и законодателната власт. \r\n\r\n Днес на една маса седнаха родителите, социалният министър Бисер Петков, финансовият Владислав Горанов и национално представените организации на хората с увреждания, които не подкрепят протеста на майките. \r\n\r\n Петков посочи, че на 11 октомври проектът на Закона за хората с увреждания трябва да се разгледа от съвета за интеграция, на 16-ти да мине на Тристранка, ден по-късно да се гласува от Министерския съвет и на 19-ти да влезе в парламента. \r\n\r\n Предвижда се и 150 млн. лв. повече за хората с увреждания в следващия бюджет. \r\n\r\n „Ако по наша вина залегналите ангажименти на изпълнителната власт, в т.ч. и на най-голямата партия в управляващата коалиция, бъдат нарушени, то ние ще търпим справедливия гняв на тези, които са застанали до нас”, коментира Владислав Горанов. \r\n\r\n Майките обаче бяха категорични – протестите продължават, докато обещаната реформа не се материализира. \r\n\r\n   \r\n \n\t\t\t\t\t\t", "date": "2018.10.09", "title": "Пробив в преговорите между майки и управляващи"}
{"url": "http://www.bnews.bg/article/250071-ima_zadarzhan_za_razstrela_na_17_godishnoto_momche_v_montana", "text": "\n Напрежение в Монтана заради убийството на 17-годишно момче. То беше застреляно днес по обяд в гората, докато събира дърва с дядо си в частен имот. Двамата излезли с две каруци и били един зад друг, когато дядото чул изстрел и видял как внукът му пада. \r\n\r\n Районът е отцепен, извършен е оглед. Изискано е подкрепление от жандармерия от Плевен, пристигнали са и полицаи от Берковица със следови кучета. \r\n\r\n Има задържан предполагаем извършител на престъплението. \r\n\r\n На мястото има много близки на убитото момче, хора от кв. „Огоста”, където е живяло със семейството си. Заради възникналото напрежение в района има струпана много полиция. \r\n\r\n В автомобила на задържания е открит газов пистолет без предпазна муфа, боеприпаси, предстоят множество експертизи. \r\n\r\n Лицето има криминална регистрация за притежание на наркотици, има условна присъда от 2009 г. \r\n\r\n   \r\n \n\t\t\t\t\t\t", "date": "2018.10.09", "title": "Има задържан за разстрела на 17-годишното момче в Монтана"}
{"url": "http://www.bnews.bg/article/250057-vtora_zhena_obvini_ronaldo_v_seksualno_nasilie", "text": "\n Адвокатът на Катрин Майорга, която твърди, че е била изнасилена от Кристиано Роналдо в хотелска стая в Лас Вегас през 2009 г., съобщи, че с него се е свързала и втора жена, сексуално нападната от футболната звезда, предаде RT. \r\n\r\n Лесли Стовал, представляващ американския бивш модел Майорга, 34 г., отказа да назове въпросната жена. \r\n\r\n Роналдо е обвинен, че е изнасилил Майорга, а тя извикала \"не, не, не\". Той също така е обвинен, че e принудил жертвата си да приеме 375 000 долара, за да си мълчи. Нейните адвокати твърдят, че тя е била \"тормозена\" в подписването. \r\n\r\n Полицията в Лас Вегас потвърди, че е започнала отново разследване за сексуалното насилие от 2009 г. по искане на жената. \r\n\r\n Твърденията срещу Роналдо бяха публикувани за пръв път от Der Spiegel. Роналдо ги нарече \"фалшиви новини\" и пусна туит, в който категоричното отрече твърденията, пишейки: \"Изнасилването е ужасно престъпление, което противоречи на всичко, в което вярвам\". \r\n\r\n Капитанът на националния отбор на Португалия по-късно обясни, че \"чистата ми съвест ще ми позволи да чакам спокойно резултатите от всички разследвания\". \r\n \n\t\t\t\t\t\t", "date": "2018.10.09", "title": "Втора жена обвини Роналдо в сексуално насилие"}
{"url": "http://www.bnews.bg/article/250068-uraganat_maykal_priblizhava_kam_florida", "text": "\n Ураганът \"Майкъл\" се усили до буря от втора категория и продължава да се придвижва към северозападната част на американския щат Флорида, предаде Асошиейтед прес. \r\nНационалният център по ураганите заяви, че \"Майкъл\" е на 635 километра южно от град Панама, Флорида. \r\nБурята е придружавана от ветрове със скорост до 155 километра в час. Тя се движи на север-северозапад с около 19 километра в час и сутринта беше над южната част на Мексиканския залив. \r\n\r\n Задължителни евакуации са разпоредени за голяма част от крайбрежието на Северозападна Флорида.  \r\n\r\n Очаква се ураганът да достигне бреговете на Флорида утре, след което да премине над щатите Алабама, Джорджия, Северна и Южна Каролина. \r\n \n\t\t\t\t\t\t", "date": "2018.10.09", "title": "Ураганът Майкъл приближава към Флорида"}
{"url": "http://www.bnews.bg/article/250054-pokazno_razstrelyaha_rapara_hollywood_play", "text": "\n Нюйоркският рапър Hollywood Play е бил показно разстрелян през изминалата нощ на излизане от нощен клуб в Куинс. Франк Сидни, както е истинското му име е имал регулярно участие в заведението, след което си е тръгнал около 3,15 ч след полунощ. \r\n\r\n Покушението е направено от черен седан, а срещу изпълнителят, който е в близкото обкръжение на звездата Карди Би, е стреляно два пъти. Първият куршум го улучва във врата, втория в крака. Откаран е веднага в най-близката болница „Джамайка Хоспитал“, но там само е констатирана смъртта. \r\n\r\n Свидетели на нападението твърдят, че стрелбата срещу рапъра не е случайност и точно той е бил мишената на нападателите. Никой друг не е пострадал. „Беше набелязан. Имаше още хора пред клуба, но никой не пострада. Само не разбирам защо точно той? Сигурно са го причаквали“, разказва барманката на клуба пред вестник New York Post. \r\n\r\n Въпреки това полицията работи по всички версии и не изключва Hollywood Play да е убит случайно или по грешка. \r\n \n\t\t\t\t\t\t", "date": "2018.10.09", "title": "Показно разстреляха рапъра Hollywood Play"}
{"url": "http://www.bnews.bg/article/250065-frantsiya_pomoli_google_da_premahne_snimkite_na_neynite_zatvori", "text": "\n Франция е помолила Гугъл да премахне от интернет снимките на затвори, включително на този, от който тази година известен престъпник избяга с хеликоптер, предаде Ройтерс. \r\nМинистърката на правосъдието Никол Белубе заяви, че е написала писмо до Гугъл с молба снимките на затвори да бъдат свалени, но от Гугъл не са предприели нищо.  \r\n\"Не е нормално снимки на сгради, свързани с нашата сигурност сгради като затворите, да се намират в интернет\", каза Белубе в интервю за радио Ер Те Ел. \r\n\"Писах на Гугъл с молба да премахнат снимките, но до този момент още нищо не се е случило. Може би ще се наложи да поискам среща с хората, на които писах\", посочи френската министърка. \r\nГоворителка на Гугъл каза в отговор, че приложения като \"Гугъл Карти\" (Google Maps) и \"Гугъл Земя\" (Google Earth) показват снимки, които са поместени във външни за търсачката източници. \"Предадохме на нашите доставчици списък с местоположения и ги помолихме възможно най-бързо да предприемат необходимите действия, за да бъде спазен законът\", каза говорителката.  \r\n \n\t\t\t\t\t\t", "date": "2018.10.09", "title": "Франция помоли Google да премахне снимките на нейните затвори"}
{"url": "http://www.bnews.bg/article/250066-slantseto_shte_ni_radva_i_v_sryada_temperaturite_do_25_gradusa", "text": "\n В сряда сутринта в низините и около водните басейни ще се образува мъгла или ниска слоеста облачност. Минималните температури ще бъдат между 3 и 8 градуса, малко по-високи по Черноморието. През деня ще бъде предимно слънчево. До обяд видимостта в равнините ще се подобри, а ниската облачност ще се разкъса. Ще духа слаб, в Източна България - до умерен североизточен вятър. Преобладаващите максимални температури ще бъдат между 20 и 25 градуса. \r\nНад Черноморието преди обяд ще има ниска облачност или мъгла. След обяд ще бъде предимно слънчево. Ще духа до умерен североизточен вятър. Максимални температури на въздуха ще са 19 - 21 градуса. Температурата на морската вода е 20 градуса. Вълнението на морето ще бъде 2-3 бала. \r\n\r\n Над планините ще е слънчево. Ще духа до умерен вятър от изток-североизток. Максимална температура на височина 1200 метра около 14 градуса, на 2000 метра около 8 градуса. \r\nАтмосферното налягане е по-високо от средното за октомври и още малко ще се повиши. \r\n\r\n В четвъртък и петък над по-голямата част от страната по-често ще преобладава слънчево време. Ще има и временни увеличения на облачността, по-съществени първия ден, когато и вероятността за превалявания, главно в югоизточните райони, е по-голяма. \r\n\r\n Сутрин на места в низините и котловините, с по-голяма вероятност в източната половина от страната, ще има условия за ниска облачност или мъгла. В нощните часове и рано сутрин ще бъде почти тихо, а през деня ще духа слаб източен, в Източна България - до умерен североизточен вятър. Преобладаващите минимални температури ще са между 4 и 9 градуса, по-високи по Черноморието, а максималните - предимно между 19 и 24 градуса. \r\n \n\t\t\t\t\t\t", "date": "2018.10.09", "title": "Слънцето ще ни радва и в сряда, температурите - до 25 градуса"}
{"url": "http://www.bnews.bg/article/250064-kakvi_shte_sa_ikonomicheskite_posleditsi_za_kataluniya_ako_se_ottsepi_ot_ispaniya", "text": "\n Привържениците и противниците на независимостта на Каталуния са разделени и по въпроса какви ще са икономическите последици за областта при евентуалното й отделяне от Испания. \r\nНа 27 октомври 2017 г. тогавашният каталунски премиер Карлес Пучдемон едностранно обяви независимост от Испания, предизвиквайки най-тежката конституционна криза в страната след възстановяването на демокрацията през 1975 година. Това стана след референдум в неспокойната област, който испанското правителство и съдебната система обявиха за незаконен. На него гласуваха два милиона души, предимно сепаратисти, въпреки голямата, а според някои, жестоката полицейска операция за възпрепятстването му. \r\n\r\n Оттогава ключови представители на движението за независимост на Каталуния бяха хвърлени в затвора, а Пучдемон отиде в изгнание в Белгия. Кризата обаче не е отминала. Сепаратистко мнозинство отново има контрол над каталунския парламент и, въпреки по-помирителния тон на Мадрид, испанското правителство и избирателите са все така силно против законен вот за независимост. \r\nНе е изненадващо, че продължават да се задават въпроси за бъдещето на областта. Може ли да видим един ден независима Каталуния, било то по законен или по незаконен път? И как новата държава ще управлява своята икономика и по-конкретно търговските си връзки с останалия свят? \r\n\r\n Каталуния има голяма икономическа тежест - тя е с най-висок брутен вътрешен продукт (БВП) от всички испански области, като нейната икономика е приблизително с размера на датската. \r\n\r\n \r\n\r\n Анхел Талавера, водещ икономист за еврозоната в аналитичната компания Oxford Economics, казва, че преходът към независимост би бил \"сравнително безболезнен\", ако бъде предшестван от правнообвързващ референдум. \r\n\r\n Каталунският икономист, който е против независимостта, обаче прави уговорката, че е \"изключително слабо вероятно това да се случи\". Според него е по-вероятно регионът да се отцепи едностранно, \"причинявайки хаос\". \r\n\r\n Първо, казва той, Каталуния ще изхвърчи от Европейския съюз и ще започне преговори по правилата на Световната търговска организация с ЕС и Испания, които категорично са най-големите й търговски партньори. \r\n\r\n Талавера пргнозира също, че чуждестранните инвестиции ще намалеят и, както видяхме преди референдума миналия октомври, компаниите ще започнат да преместват централите си по правни причини. \r\n\r\n \"При условие че централното (испанско) правителство осигурява много ликвидност на региона, Мадрид може освен това да спре кредитната линия за Каталуния. Възможно е той и да блокира повторното влизане (на областта) в ЕС\", допълва Талавера. \r\n\r\n \"Мисля, че Каталуния ще потъне в рецесия до две тримесечия\", прогнозира той. \r\n\r\n След референдума през 2017 г. има предупреждения, че несигурността около независимостта вреди на туристическия сектор и пазара на недвижимите имоти. \r\nНаистина, през юни каталунското правителство прогнозира, че икономическият растеж на областта ще се забави до 2,9% тази година при 3,4 % през миналата, въпреки че това е в унисон с тенденцията в национален мащаб. \r\n\r\n Областта продължава да привлича преки чуждестранни инвестиции от големи фирми като Amazon и Uniqlo. А през февруари Каталуния бе обявена за най-добрия регион в Южна Европа за чуждестранни инвестиции през 2018 г. от списание еф Ди ай (fDi), което е собственост на вестник \"Файненшъл таймс\". \r\nМного икономисти - без значение дали са за или против независимостта - са съгласни, че една независима Каталуния може да има светло бъдеще, след като реши споровете си с Мадрид и ЕС. \r\n\r\n \"Преходите винаги са тежки, но в дългосрочен и средносрочен план балансът между печалбите и разходите ще е в полза на Каталуния\", казва икономистът професор Сантяго Ниньо Бесера, подкрепящ независимостта, от университета \"Рамон Люл\" в Барселона. \r\n\"Има около 300 научни изследвания, които доказват, че независима Каталуния ще е успешна, и само около 10, според които няма да бъде\", отбелязва той. \r\n\r\n Каталунските националисти също приемат краткосрочните проблеми от отцепването за цена, която си струва да бъде платена, за да се освободи областта от лапите на Мадрид. \r\n\r\n Те твърдят, че Каталуния винаги е имала свой отделен език и култура и се стреми към независимост от средата на 19-и век. Казват също, че регионът превежда на Мадрид по-голям дял от приходите от данък общ доход, отколкото би трябвало - претенции, които са оспорвани от някои икономисти. \r\n\r\n \"В момента, когато Каталуния постигне независимост, първият проблем ще бъде определянето на дела от испанския национален дълг, който ще остане за (нея)\", заявява проф. Ниньо Бесера. \r\n\r\n \"От моя гледна точка Каталуния не трябва да поема нищо от дълга, защото вече е платила прекалено много\", посочва той. \r\nВсичко това, разбира се, е чисто хипотетично и много коментатори твърдят, че Мадрид никога няма да позволи на Каталуния да се отдели, да не говорим да организира референдум за независимост. \r\n\r\n Проучванията на общественото мнение освен това навеждат на мисълта, че каталунците са разделени поравно дали да останат част от Испания, а сепаратистките партии никога не са получавали повече от 48% от народния вот. \r\n\r\n Проф. Ниньо Бесера смята, че Каталуния в крайна сметка ще се отцепи, и когато това стане, ЕС и Испания ще променят своите позиции. \r\n\"Обявяването на независимост не трябва да бъде прибързано или съпътствано с насилие. То може да бъде постепенно, като районът придобива все по-голяма автономия, докато повече няма смисъл да бъде част от Испания.\" \r\n\r\n В последния залп от сагата каталунският премиер Ким Тора заплаши преди няколко дни да оттегли подкрепата в националния парламент за правителството на малцинството в Мадрид, ако то не се съгласи до един месец да разреши официално произвеждането на референдум за независимост. \r\n\r\n Мадрид бързо отхвърли искането, но намекна, че отворен за разговори за по-голяма автономия. \r\n\"Не приемаме ултиматуми\", каза Исабел Селаа, която е министър и говорител на испанското правителство. \r\n\"Самоуправление да, но независимост не\", обобщи тя. \r\n\r\n Сепаратисткото правителство в Барселона не отговори на многократните запитвания на Би Би Си за коментар по икономическите въпроси, повдигнати в тази статия. \r\n\r\n   \r\n \n\t\t\t\t\t\t", "date": "2018.10.09", "title": "Какви ще са икономическите последици за Каталуния, ако се отцепи от Испания"}
{"url": "http://www.bnews.bg/article/250061-hormoni_tresat_bremennata_zhena_na_ludiya_reporter", "text": "\n Хормони тресат бременната половинка на Дани Петканов–Алекс. Красивата манекенка, която е в очакване на първото си бебе е пощуряла по здрави мъже, намазани с олио, за да лъщят. Половинката на Лудия репортер се озова на състезание по културизъм и остана с отворени успа, след като видя горещите мачовци, пише „България днес”. \r\n\r\n Красавицата, която очаква първото си дете, бе замъкната от кумата си Джулиана Гани на шоуто в Пловдив и двете определено се забавляваха. Силиконовата бомба е луда на тема фитнес и не пропуска подобни състезания. Тя реши да заведе и Алекс да оплакне малко окото, а последната се размечта съпругът й също да напомпа мускули така. \r\n  \r\n \n\t\t\t\t\t\t", "date": "2018.10.09", "title": "Хормони тресат бременната жена на Лудия репортер "}
{"url": "http://www.bnews.bg/article/250062-bsp_predlaga_darzhavata_da_zadalzhava_mladite_lekari_da_rabotyat_5_g_v_stranata", "text": "\n Представители на БСП и на Сдружението на общинските болници в България са обсъдили недостига на кадри и финансирането на здравеопазването. \r\n\r\n Корнелия Нинова отбеляза, че най-остро от Сдружението на общинските болници са поставили въпроса за кадрите особено в малките и в отдалечените населени места. Нашето предложение е държавата да плаща стипендии и след това завършилите медицина да са задължени да работят пет години в България, каза лидерът на БСП. \r\n\r\n Идеята е добра, защото по този начин държавата се ангажира с изграждането на кадри, коментира председателят на Сдружението на общинските болници в България Неделчо Тотев. Когато държавата инвестира в нещо, не е редно да го даде с лека ръка, добави той. Според Тотев са необходими и промени в наредбата за специализациите, защото един лекар не го държи само заплатата в дадената държава или болница, а и перспективата за израстване. \r\n\r\n Кадровият проблем е огромен, въпрос на година е пенсионерите, които крепят системата, да излязат и тогава ще бъдем изправени пред необходимостта от някъде да се внесат медицински кадри, коментира Неделчо Тотев. \r\n\r\n По думите му най-големият проблем ще дойде от недостига на медицинските сестри. От Сдружението на общинските болници посочиха, че с доста неща от визията на БСП са съгласни и смятат за рационални. \r\n\r\n След разговорите председателят на БСП Корнелия Нинова посочи, че това е първата от поредицата срещи за обсъждане на състоянието на здравеопазването, проекта на управляващите за реформа и визията на БСП в частта здравеопазване. От левицата са получили и аргументи по вота на недоверие за здравеопазване, който се очаква да бъде внесен следващия понеделник в парламента. \r\n\r\n Единодушни сме, че сегашното състояние на здравеопазването е катастрофално и не може да продължава повече така, че предложената от ГЕРБ реформа не представлява реформа в здравния модел, а промяна във финансирането на модела или по-скоро търсене на източници за дофинансиране чрез събиране на допълнителна задължителна здравна застраховка, коментира Нинова след срещата. Тя посочи, че това ще натовари най-бедните хора, които и сега трудно имат достъп до здравеопазване. \r\n\r\n Лидерът на БСП отчете, че добре се приемат предложенията на левицата за намаляване на ДДС върху лекарствата, окрупняване на процедурите за поръчка на лекарства за лечебните заведения, както и варианта за реформа в здравеопазването, която да почива на регионален принцип. \r\n \n\t\t\t\t\t\t", "date": "2018.10.09", "title": "БСП предлага държавата да задължава младите лекари да работят 5 г. в страната"}
{"url": "http://www.bnews.bg/article/250063-autuori_se_otarva_ot_ludogorets", "text": "\n Ръководството на \"Лудогорец\" взе решение да удовлетвори молбата на старши треньора Пауло Аутуори договорът му с клуба да бъде прекратен по взаимно съгласие. Мотивите на бразилския специалист са лични, съобщават \"орлите\" на официалния си сайт. \r\n\r\n Съгласно уговорката, бразилецът ще води отбора в мача срещу \"Левски\" на 20 октомври, след което ще си замине от България. \r\n\r\n Начело на българския шампион ще застане Антони Здравков, който бе помощник на Аутуори. Той ще дебютира като старши треньор в мача с кипърския АЕК Ларнака от Лига Европа на 25 октомври. \r\n\r\n По-рано през деня колумбийските медии обявиха, че Аутуори е на път да поеме гранда \"Атлетико Насионал\".  \r\n\r\n В същото време разградчани освободиха дългогодишния спортен директор Методи Томанов. Томанов бе част от тима от 2011 г. Очаква се в близките дни ръководството на \"Лудогорец\" да направи структурни и организационни промени и да обяви кой ще заеме овакантената позиция. \r\n \n\t\t\t\t\t\t", "date": "2018.10.09", "title": "Аутуори се отърва от \"Лудогорец\""}
{"url": "http://www.bnews.bg/article/250052-de_hea_ne_iska_poveche_v_manchestar_yunayted", "text": "\n Вратарят на \"Манчестър Юнайтед\" Давид де Хеа не желае да подписва нов договор, твърди британският вестник \"Телеграф\". \r\n\r\n Контрактът на испанеца е до лятото на 2019 г. и след неговия край стражът може да напусне \"Олд Трафорд\" и да стане свободен агент. \r\n\r\n Според изданието, Де Хеа не е доволен от предложените му финансови условия и не е съгласен да получава по-малко пари от Пол Погба и Алексис Санчес. В момента той заработва по 200 000 паунда седмично. \r\n\r\n С \"Манчестър Юнайтед\" Де Хеа стана шампион на Англия, спечели купата, три пъти Суперкупата на страната и победител в Лига Европа. \r\n \n\t\t\t\t\t\t", "date": "2018.10.09", "title": "Де Хеа не иска повече в \"Манчестър Юнайтед\""}
{"url": "http://www.bnews.bg/article/250075-us_poslanikat_v_oon_podade_ostavka", "text": "\n Посланикът на Съединените щати в Организацията на обединените нации Ники Хейли подаде оставка, предаде „Ройтерс”. \r\n\r\n Президентът Доналд Тръмп е приел оставката, след като двамата са провели среща през миналата седмица в Белия дом. \r\n\r\n Те днес оповестиха официално новината в Овалния кабинет пред журналисти. Ники Хейли ще се оттегли от поста в ООН в края на годината, като тя още преди половин година е пожелала да си вземе известно време почивка. \r\n\r\n Тръмп оцени високо работата й и изрази надежда, че ще се завърне на друг пост в администрацията. \r\n\r\n Тя беше един от най-близките съветници на президента, а неотдавна коментира, че се чувства като човек, който всяка сутрин се облича в доспехи, за да брани интересите на САЩ в ООН. \r\n\r\n Хейли стана първата жена губернатор на Южна Каролина, когато беше избрана за първи път на поста през 2010 г. По време на втория си мандат тя влезе в екипа на Тръмп. От него вече излязоха голям брой сериозни имена, сред които - и държавният секретар Рекс Тилърсън. \r\n\r\n 46-годишната Ники Хейли е една от \"звездите\" на Републиканската партия и според \"Ройтерс\" е възможно тя да влезе в кандидатпрезидентската битка през 2020 г. \r\n \n\t\t\t\t\t\t", "date": "2018.10.09", "title": "US посланикът в ООН подаде оставка"}
{"url": "http://www.bnews.bg/article/250060-poteglyat_li_siderov_i_barekov_zaedno_kam_evroizborite", "text": "\n Лиерът на партия \"Атака\", която е част от управляващата коалиция, Волен Сидеров и евродепутатът Николай Бареков ще бъдат домакини на конференция на тема \"Обединеният консерватизъм - ключовата посока в развитието на България\". \r\n\r\n От партията на Бареков \"Презареди България\" уточняват, че форумът се организира от групата на Европейските консерватори и реформисти в Европейския парламент, чийто член е Бареков. Общият форум идва малко повече от половин година преди евроизборите, в момент, в който част от политическите формации вече започнаха вътрешнопартийна подготовка за вота.  \r\n\r\n През последните месеци Волен Сидеров неколкократно поиска ясен отговор от сегашните си коалиционни партньори в \"Обединените патриоти\" ВМРО и НФСБ дали ще се явяват заедно на евроизборите. Преди два месеца лидерът на \"Атака\" обяви, че е попитал вицепремиера дали ще се явяват заедно, а отговорът бил \"не, не и не\". След това отношенията между двамата на няколко пъти бяха сериозно обтегнати по различни причини.  \r\n\r\n В края на миналата седмица се разбра, че Бареков и Сидеров са имали тричасова среща на четири очи за предстоящата конференция идния петък, както и \"за бъдещето на патриотизма, национализма и консерватизма в България\". За този разговор съобщи Бареков, а поводът беше инцидентът на пътя със съпругата на Волен Сидеров - Деница. Бареков е бил свидетел на станалото.  \r\n\r\n След инцидента с Деница Гаджева Сидеров имаше критики и към управляващите. Той нарече МВР \"корумпирана система\" и  поиска партията му да оглави министерството. Това стана в деня, в който бившият главен секретар на МВР Светлозар Лазаров подаде оставка като национален координатор на \"Атака\". А това породи съмнения, че Сидеров ще предложи Лазаров отново да поеме поста, който е заемал и преди в ръководството на МВР. \r\n\r\n В самата конференция на Сидеров и Бареков, която ще се проведе този петък, участие ще вземат европейски консерватори - Ян Захрадил, член на ръководството на ЕКР и президент на Алианса на европейските консерватори и реформисти (АКРЕ); Темистоклис Астенидис, зам.-директор на АКРЕ и други. \r\n\r\n По време на събитието ще бъде представено социологическо проучване за влиянието на консерватизма у нас, изготвено от „Институт за модерна политика\". Данните ще бъдат изнесени от Борислав Цеков. \r\n\r\n Миналата седмица Бареков се похвали с писмо, в което унгарският премиер Виктор Обран му благодари лично за това, че е гласувал в подкрепа на Унгария при вота в ЕП. На 12 септември европейските депутати трябваше да кажат подкрепят или не откриването на наказателна процедура срещу страната.  \r\n\r\n                                                                                                                                                                                                                                      \r\n \n\t\t\t\t\t\t", "date": "2018.10.09", "title": "Потеглят ли Сидеров и Бареков заедно към евроизборите?"}
{"url": "http://www.bnews.bg/article/250051-turtsiya_poluchi_razreshenie_za_obisk_na_konsulstvoto_na_sauditska_arabiya_v_istanbul", "text": "\n Турските власти са получили разрешение за обиск на генералното консулство на Саудитска Арабия в Истанбул в рамките на разследването на обстоятелствата около изчезването на саудитския журналист Джамал Кашоги, предадоха турски и световни медии. \r\n\r\n Министърът на външните работи на Турция Мевлют Чавушоглу е съобщил за полученото разрешение и е заявил, че саудитската страна е отворена за сътрудничество по въпроса, съобщава в. \"Дейли сабах\", цитиран от ТАСС. \r\n\r\n Говорителят на Министерството на външните работи на Турция Хами Аксой заяви, че развитията по темата се следят изкъсо от самото начало от съдебните власти, полицията и разузнаването на Турция, предаде Анадолската агенция. \r\n\r\n \"Разследването, което бе предприето от съответните власти за изясняване на съдбата на споменатото лице, продължава усилено\", каза Аксой. \r\n\r\n Той добави, че макар сградата на консулството да се ползва с неприкосновеност по силата на Виенската конвенция, властите на държавата домакин може да извършват проверки със съгласието на ръководителя на дипломатическата мисия. \r\n\r\n \"Саудитските власти обявиха, че са отворени за сътрудничество и че в сградата може да бъде извършена проверка. В рамките на разследването ще бъде извършена проверка в сградата на консулството\", заяви говорителят на турското външно министерство. \r\n\r\n 59-годишният Джамал Кашоги е дългогодишен саудитски журналист, чуждестранен кореспондент, редактор и коментатор, чиято работа е предизвиквала в миналото полемика в ултраконсервативното саудитско кралство. \r\n\r\n Той замина в самоналожено изгнание в САЩ след издигането на принц Мохамед бин Салман, посочен за престолонаследник от неговия баща – 82-годишният крал Салман. \r\n\r\n Кашоги е в неизвестност от 13 ч. на 2 октомври, когато влязъл в консулството на Саудитска Арабия в Истанбул. Турската полиция смята, че той е бил убит в консулството, посочиха в събота вечерта турски отговорни представители, пожелали анонимност. Рияд отхвърля тези твърдения. \r\n\r\n Същевременно Европейската комисия съобщи, че следи отблизо случая с журналиста Джамал Кашоги. \r\n\r\n Говорителят добави, че ЕК очаква от саудитските власти да съобщят какво се е случило с журналиста след изчезването му. Както цялата международна общност, очакваме пояснения от властите в Рияд, допълни говорителят. \r\n \n\t\t\t\t\t\t", "date": "2018.10.09", "title": "Турция получи разрешение за обиск на консулството на Саудитска Арабия в Истанбул"}
{"url": "http://www.bnews.bg/article/250046-anita_plache_v_intervyu_mayka_mi_pochina_sled_prisadata_kola_blasna_bashta_mi", "text": "\n Анита Мейзер два пъти беше призната за виновна в причиняването на смъртта на своя съпруг Николай Димов. Окръжният съд във Варна й наложи наказание лишаване от свобода в срок от 4 години и половина и да плати кръвнина на близките на културиста в размер на 150 000 лева, а Апелативният съд измени наказанието на 3 години затвор и намали гаранцията на 100 000 лева, напомня  HotArena. \r\n\r\n Междувременно Мейзер беше освободена по здравословни причини под парична гаранция в размер на 5 000 лева и в момента чака решението на ВКС. След излизането си от затвора Анита се покри от медиите и отказваше медийни изяви и интервюта, но сега реши да проговори пред „Шоу“. \r\n\r\n Покрила се е, тъй като медиите са я разкостили, а щерка й Джули е наричана „дъщерята на убийцата Анита Мейзер“. Въпреки че изрично е посочила, че не желае да коментира трагичната вечер, в която бе умъртвен съпругът й, миската отсече: „Още страдам и ще продължавам да страдам до края на живота си за Николай. Той беше моята голяма любов! Никога не бих му причинила нещо лошо, защото… без него животът ми е просто празен. Мога само да кажа, че съм абсолютно невинна и не съм убийца! Нека мине малко време и обещавам, че ще разкажа всичко за онази вечер, която разби живота ми. Освен това мисля да напиша книга, в която да опиша абсолютно всичко“. \r\n\r\n Колкото до смяната на версиите си, Анита твърди, че е станала жертва на „един много добре скалъпен сценарий“. Твърди, че са я „наредили“, възползвайки се от шока й. Не е имало никакъв подкуп. Слушала е какво казват полицаите и го е повтаряла като свои думи, тъй като си е мислила, че така е правилно и добавя: „Истината е само една – че бях до магазина и след като се върнах, го видях… Не е влизал никой друг, Николай е бил сам“. \r\n\r\n Майка му и на Николай, и особено сестра му никога не са харесвали Мейзер и са били против връзката им. „Моля се на Бог да мога да се разбирам с тях, да бъдем семейство, да страдаме всички заедно за загубата на Ники. Защото аз освен дъщеря, само тях имам като близки хора“, отсича Анита. Първоначално след случилото се, първата й мисъл е била да се самоубие, хвърляйки се от терасата, но се е сетила какво ще причини на дъщеря си. \r\n\r\n След като е чула първата присъда на Окръжен съд – Варна, майката на миската е изпаднала в криза и е починала. Баща й още не може да се отърси от шока и в състояние на неадекватност, е бил блъснат от автомобил. \r\n\r\n Анита разказва още, че както е била свикнала да живее в лукс, така в затвора й се наложило да се изхожда, с извинение, в кофа. По 15 дни не е успявала, което й отключило редица болести. Силиконовите импланти в бюста й били за смяна и тя се моли да не се спукат, тъй като няма средства да ги поднови. Напълно разорена е и благодарение на приятели, които й носят храна, успява да преживее. \r\n\r\n Няма пари и да изплати кръвнината, а и счита, че след като не е виновна, не трябва от нейния джоб да излиза тази сума. Колкото до „ВИП Брадър“, не са говорили с нея, а с адвокатите и е нямало как да влезе, тъй като нервната й система е съсипана. \r\n \n\t\t\t\t\t\t", "date": "2018.10.09", "title": "Анита плаче в интервю: Майка ми почина след присъдата, кола блъсна баща ми"}
{"url": "http://www.bnews.bg/article/250043-otkriha_vizantiyska_tsarkva_na_1500_godini_v_odrin", "text": "\n Византийска църква, датираща от преди 1500 години, беше открита при разкопки в турския окръг Одрин, предаде Анадолската агенция. \r\nНамерената църква е една от най-древните в района на Тракия, заяви ръководителят на археологическия екип проф. Енгин Бексач. Разкопките се извършват в селището Синанкьой. \r\n\r\n Данните показват, че църквата има византийски характеристики и е била построена около 500 г. сл. Хр. в Ранновизантийския период, каза проф. Бексач. \r\nЕкипът археолози е разчистил досега основата на църквата. Камъните, върху които е била изградена структурата, са в добро състояние. \r\n\r\n В района на Синанкьой в Одрин, където се е намирало древното селище Прабадон или Правон, са били открити следи и от траките, каза още ръководителят на археологическия екип. През \r\nСредновековието мястото е било важен византийски град. \r\n  \r\n\r\n   \r\n \n\t\t\t\t\t\t", "date": "2018.10.09", "title": "Откриха византийска църква на 1500 години в Одрин"}
{"url": "http://www.bnews.bg/article/250045-sindikat_zashtita_s_gotovnost_za_natsionalen_protest", "text": "\n Готовност за протест на 27 октомври от 12:30 ч. пред сградата на Министерски съвет обяви Национален синдикат „Защита“. \r\n  \r\nСиндикалистите не изключиха възможността да се блокират основни пътни артерии в страната. \r\n  \r\nОт „Защита“ са недоволни от отказа за диалог от страна на правителството и настояват за по-сериозно увеличение на доходите и държавни мерки срещу спекулата и увеличаването на цените. \r\n„Управляващите искат 4 милиарда излишък отново да изчезнат незнайно къде“, заяви председателят на синдиката Красимир Митов по време на пресконференция. \r\n  \r\nЗам.- председателят Милена Атанасова от своя страна заяви, че поставят исканията си сега, за да бъде съобразен с тях бюджетът за 2019 година. \r\n \n\t\t\t\t\t\t", "date": "2018.10.09", "title": "Синдикат „Защита“ с готовност за национален протест!"}
{"url": "http://www.bnews.bg/article/250069-mazh_ot_montana_otselya_po_chudo_legnal_na_relsite_v_opit_da_se_samoubie_no_vlakat_minal_nad_nego", "text": "\n Мъж на 44 години от Монтана е оцелял, след като рано тази сутрин легнал на релсите на влака в района на Акумулаторния завод в Монтана, съобщиха от Областната дирекция на МВР в града. \r\n\r\n Към 6 ч. сутринта пътническият влак от Монтана за Бойчиновци минал през това място, но мъжът останал под него и се разминал само с различни наранявания по тялото, които не застрашават живота му. \r\n\r\n Той е настанен на лечение в болница в Монтана с охлузни рани. \r\n\r\n В момента се изясняват причините за опита за самоубийство. Пробата за алкохол на машиниста на влака е отрицателна, а на мъжа под влака – положителна, обявиха от полицейската дирекция в Монтана. \r\n \n\t\t\t\t\t\t", "date": "2018.10.09", "title": "Мъж от Монтана оцеля по чудо! Легнал на релсите в опит да се самоубие, но влакът минал над него"}
{"url": "http://www.bnews.bg/article/250074-nikolay_nankov_napuska_i_parlamenta", "text": "\n Бившият министър на регионалното развитие и благоустройството Николай Нанков е подал оставка като народен представител, става ясно от проектопрограмата на Народното събрание, където гласуването на оттеглянето му е първа точка в утрешното заседание. \r\n\r\n Мотивите за оставката на този етап не са известни. \r\n\r\n Неофициално, за bTV депутати от ГЕРБ обявиха, че причината е, че Нанков ще се върне в регионалното министерство, но като заместник-министър.  \r\n\r\n Нанков се върна като депутат в парламента след катастрофата край Своге, при която загинаха 20 души, а като една от причините за инцидента беше посочено състоянието на пътя и геометрията му, която създава риск от челен сблъсък или напускане на платното. Заедно с регионалния министър оставки подадоха и Валентин Радев (вътрешни работи) и Ивайло Московски (транспорт). \r\n\r\n В МРРБ Нанков беше заменен от доскорошния депутат от ГЕРБ Петя Аврамова. \r\n \n\t\t\t\t\t\t", "date": "2018.10.09", "title": "Николай Нанков напуска и парламента!"}
{"url": "http://www.bnews.bg/article/250047-ekskluzivno_iztarvaha_glavniya_zapodozryan_za_ubiystvoto_na_viki_romat_ot_ruse_e_izbyagal_zad_granitsa", "text": "\n За момента няма категорични доказателства, че съмнителният румънец с украински паспорт, който е бил задържан в Русе за убийството на журналистката, е извършил жестокото престъпление.  Мъжът се е разхождал безцелно из града от няколко дни. \r\n\r\n Това накарало полицията да го задържи за проверка. В момента с него се водят беседи с надеждата да си признае. Медии съобщават, че отведеният за разпит в полицията е скитник от Украйна, който има румънски паспорт. \r\n\r\n Той водел скитнически начин на живот и се намирал на територията на България. От МВР засега не дават  официална информация за момента, дали това е заподозряният.    \r\n\r\n Според неофициална информация има няколко задържани граждани. Заподозреният в извършване на престъплението обаче е избягал зад граница през ГКПП „Дунав мост“ в Румъния, а оттам към вътрешността на Европа. Става въпрос за мъж от ромски произход , който живеел в Русе. \r\n\r\n В дома му са намерени някои вещи на убитата, ИНФОРМИРА \"Монитор\". \r\n\r\n \r\n  \r\n \n\t\t\t\t\t\t", "date": "2018.10.09", "title": "ЕКСКЛУЗИВНО! Изтърваха главния заподозрян за убийството на Вики! Ромът от Русе е избягал зад граница!"}
{"url": "http://www.bnews.bg/article/250040-dvumetrov_byal_tigar_pregriza_garloto_na_rabotnik_v_zoopark_i_go_ubi", "text": "\n Работник в зоопарк загина, след като беше нападнат от бял тигър в клетката му. \r\n\r\n 40-годишният Акира Фурушо е бил намерен на земята с кървящи рани по врата от колегите си в зоологическата градина „Хиракава” в японския град Кагошима, съобщава „Дейли Стар”.   \r\n\r\n Фурушо е бил откаран в болница, но не могъл да бъде спасен.   \r\n\r\n Мъжкият тигър Рику е на пет години, дълъг е 1,8 метра и тежки около 170 кг. Той е един от четирите бели тигри в парка.   \r\n\r\n След нападението той е бил упоен. Състоянието му към момента не е известно.   В момента тече разследване как в зоопарка се грижат за редките тигри. \r\n  \r\n \n\t\t\t\t\t\t", "date": "2018.10.09", "title": "Двуметров бял тигър прегриза гърлото на работник в зоопарк и го уби\r\n\r\n"}
{"url": "http://www.bnews.bg/article/250020-kiparski_investitor_osadi_za_vtori_pat_radost_draganova", "text": "\n Кипърският инвеститор Харис Кунтурис осъди „Солар енерджи съпорт“, фирма на тв водещата Радост Драганова и нейния зет Венцислав Гоцев, за втори път. Съдът реши, че е незаконно заличаването на неговата фирма „Грийн енерджи България“ ЕООД като съдружник в соларния парк, изграден в района на Брезник, писа „Уикенд“. \r\n\r\n Скандалът се точи от 2016 г. Няколко години по-рано Драганова, Харис и Гоцес решават да изградят заедно соларен парк. В един момент обаче, точно когато зелената инвестиция постепенно започва да покрива разходите по изграждането й, Кунтурис е изненадан от компанията без негово съгласие. Оттогава бизнесменът търси правата си в съда. \r\n\r\n Тези дни в Търговското отделение на Градския съд приключи второто от поредицата дела, свързани с парка за зелена енергия. Съдът реши, че фирмата му никога не е имала нито желание, нито намерение да напуска общата компания. В нея Кунтурис притежава 250 дяла от капитала и не е имал причини да иска да се раздели със съдружниците си, още повече, че е вкарал огромна сума пари общото начинание. \r\n \n\t\t\t\t\t\t", "date": "2018.10.09", "title": "Кипърски инвеститор осъди за втори път Радост Драганова"}
{"url": "http://www.bnews.bg/article/250022-andzhelina_dzholi_v_strastna_vrazka_s_kianu_riyvs", "text": "\n Холивудската актриса Анджелина Джоли има нов мъж до себе си. 43-годишната звезда, която от две години е в развод със съпруга си Брад Пит, е започнала страстна връзка със заклетия ерген и режисьор Киану Рийвс, гърми американската преса.  \r\n\r\n Запознати източници твърдят, че двамата се срещат от лятото на миналата година. Именно тогава актьорите са засечени на тайно романтично пътешествие до гръцкия остров Паксос.  \r\n\r\n Клюката, че между двамата има нещо се разпространи светкавично, след като 54-годишният ерген бил забелязан в дома на красавицата.  \r\n\r\n Източник твърди, че Рийвс отлично се разбира с шестте деца на Джоли, а те от своя страна одобряват новия избраник на майка си. \"Той обича децата и влияе много добре на Анджелина. Киану е добър, честен и отговорен, а това са онези качества, които Анджи иска да притежава мъжът до нея\", добавя източникът.  \r\n\r\n Към момента звездите отказват да афишират публично чувствата си. А майката на актьора нямала нищо против многодетната му половинка и била много щастлива, че синът й е намерил любовта, пише jenata.blitz.bg \r\n \n\t\t\t\t\t\t", "date": "2018.10.09", "title": " Анджелина Джоли в страстна връзка с Киану Рийвс "}
{"url": "http://www.bnews.bg/article/250041-zapochnal_e_razpit_na_zapodozreniya_za_ubiystvoto_na_viktoriya_kakvo_shte_pokazhe_dnk_profilat_mu", "text": "\n БиНюз по - рано днес писа, че има задържан   Виктория Маринова в Русе. \r\n\r\n По непотвърдена информация, той е румънски гражданин, има и молдовски паспорт.  \r\n\r\n В момента с него се провеждат беседи и се проверява дали ДНК-профилът му ще съвпадне с този намерен на мястото на престъплението. \r\n\r\n Мъжът е бил засечен да се разхожда безцелно из Русе и е бил задържан за проверка.    \r\n\r\n На място работят трима прокурори от ВКП. \r\n\r\n Вътрешният министър Младен Маринов координира разследването.  \r\n\r\n Очаква се в близките часове изявление на прокуратурата и МВР. \r\n\r\n \r\n  \r\n \n\t\t\t\t\t\t", "date": "2018.10.09", "title": "Започнал е разпит на заподозрения за убийството на Виктория, какво ще покаже ДНК-профилът му?\r\n\r\n"}
{"url": "http://www.bnews.bg/article/250049-novo_ubiystvo_17_godishno_momche_e_zastrelyano_v_gorista_mestnost_kray_montana", "text": "\n 17-годишно момче е застреляно в гористата край Монтана, съобщи бТВ. \r\n\r\n Това се е случило към 13 ч. днес в местността „Пъстренеца”. \r\n\r\n Момчето събирало дърва заедно с дядо си. \r\n\r\n Извършителят се издирва, полицаи претърсват района. \r\n\r\n \r\n \n\t\t\t\t\t\t", "date": "2018.10.09", "title": "НОВО УБИЙСТВО! 17-годишно момче е застреляно в гориста местност край Монтана!"}
{"url": "http://www.bnews.bg/article/250053-hilyadi_zhertvi_sa_v_neizvestnost_sled_trusa_i_tsunamito_v_indoneziya", "text": "\n Броят на жертвите на земетресението и цунамито на индонезийския остров Сулавеси надхвърли 2000, предаде Асошиейтед прес, като се позова на властите. \r\nСлужбата за справяне с бедствия заяви, че загиналите при земетресението и последвалите вълни цунами на 28 септември са станали 2010. \r\nВластите се подготвят да спрат издирването на хиляди жертви, които вероятно са затрупани в най-тежко пострадалите райони. Те обаче няма да забранят на жителите да продължат да търсят своите близки под руините. \r\n\r\n Според службата за справяне с бедствия усилията за изваждане на тела, много от които погребани под кал и развалини, няма да продължат заради трудния терен и напредналото състояние на разлагане, което прави тленните останки неразпознаваеми и може да предизвика разпространение на зарази. \r\nВ четвъртък ще има молитви, с които ще се отбележи краят на издирването в кварталите Петобо, Балароа и Джоно Оге в град Палу, където земетресението причини свлачища, погълнали къщи и погребали обитателите им. \r\n\r\n Службата за справяне с бедствия каза, че не може да потвърди неофициалните оценки, според които 5000 души са в неизвестност в Балароа и Петобо. \r\n\r\n   \r\n \n\t\t\t\t\t\t", "date": "2018.10.09", "title": "Хиляди жертви са в неизвестност след труса и цунамито в Индонезия"}
{"url": "http://www.bnews.bg/article/250055-mazhat_koyto_ubi_bivshiya_si_zet_bil_s_96_invalidnost", "text": "\n Варненският окръжен съд определели постоянна мярка „задържане под стража“ на Мартин П., обвинен в убийство на млад мъж, който преди години живеел с дъщеря му на семейни начала. На 6 октомври тази година, в здравния пункт в Дългопол е потърсил помощ млад мъж, след като е бил намушкан с нож. Малко по-късно пострадалият е починал там. \r\nЗа извършеното престъпление се е предал 55-годишният обвиняем. Той  признал, че е намушкал бившия мъж на дъщеря си. Престъплението, в което е обвинен, е тежко умишлено и се наказва с лишаване от свобода за срок от 10 до 20 години.  \r\nВ съдебната зала защитата на Мартин П. посочи, че той е с 96% инвалидност  поради слепота с едното око и една обездвижена ръка. 55-годишният обвиняем бил в дома си и готвел, когато бившият мъж на дъщеря му нахлул със сила и започнал да го удря и рита. Между двамата отдавна имало конфликт, тъй като убитият Стефан обвинявал Мартин за влошените отношения и раздялата с жена му, от която има две деца.  \r\nПо-възрастният мъж държал нож в ръката си и при опит да се защити намушкал веднъж, но фатално по-младия Стефан.  \r\n„Мартин не е правил опит да се укрие, не е заличавал следи, дори е оставил ножа на масата и сам се е предал на органите на реда. Считаме, че правната квалификация е неточна, тъй като обвиняемият е викал и е търсил помощ, не е търсена агресия“, посочи защитата.  \r\n\r\n Варненската прокуратура уточни, че все още не е готово освидетелстването на Мартин П. за нанесените му травми от пострадалия и се надява това да стане другата седмица. Пред Варненския окръжен съд беше представена информация и за предишно условно осъждане на Мартин П. през 2016 г. за вещно укривателство, като деянието е извършено в рамките на изпитателния срок.   \r\nОпределениeто на Окръжен съд – Варна може да бъде обжалвано. \r\n \n\t\t\t\t\t\t", "date": "2018.10.09", "title": "Мъжът, който уби бившия си зет, бил с 96% инвалидност"}
{"url": "http://www.bnews.bg/article/250030-natiskat_kalin_vrachanski_da_se_zheni_v_italiya", "text": "\n Калин Врачански наближава 40-те и колегите му в театъра съвсем не биха отказали един сватбен купон \r\n\r\n За такъв обаче актьорът все още не е обелил и дума до този момент, въпреки че има сериозна приятелка. Негов близък приятел обаче разкри, че явно сватбената тема вълнува не само колегите му, но и по-напористите му фенки. А една от тях го следвала навсякъде, където и да отиде, дори и когато пътува извън България, писа „Шоу“. \r\n\r\n  Амбициозната млада дама била твърдо решена да привлече вниманието на своя любимец с цената на всичко. Затова, когато неотдавна той тръгнал с любимата си на екскурзия в Италия, почитателката му тутакси си резервирала и тя билет. С идеята там най-накрая да се опознаят и… да му направи предложение за брак. Абсурдно или не, младата дама смятала, че между нея и актьора ще припламне любов от пръв поглед, затова и взела такова смело решение. \r\n\r\n  Как ще завърши историята й обаче, колегите на Врачански не смеят и да предполагат, убедени, че накрая някой ще плаче заради невъзможна любов. \r\n\r\n  И кой знае – току – виж най-накрая се решил на важната крачка в живота си именно с настоящата си приятелка. \r\n \n\t\t\t\t\t\t", "date": "2018.10.09", "title": "Натискат Калин Врачански да се жени в Италия"}
{"url": "http://www.bnews.bg/article/250038-uchitelka_sablazni_devetoklasnik_i_obyavi_iskam_da_mu_rodya_detsa", "text": "\n Учителка от руския град Канск, която е заподозряна в съблазняване на 15-годишен ученик, признава за чувствата си към 9-класника, в когото вижда свой бъдещ съпруг. 30-годишната жена споделя плановете си с местните телевизионни репортери. \r\n\r\n \"Реших, че го харесвам и така му писах във ВКонтакте две съобщения, в които му казах, че наистина го харесвам и искал да го срещна, за да го опозная по-добре и да говорим\", каза Светлана Филипова, като подчерта, че тя не е имала интимна близост с ученика. \r\n\r\n Момчето не реагирало и направил снимки на екрана, за да покаже чата на неговите приятели. Снимките след това били публикувани в социалната мрежа. След това учителката написала писмо за оставка по нейно собствено желание. Започнали проверки и разследване. \r\n\r\n \"Когато той е на 18 години, бих искала да се омъжа за него, да имаме деца и т.н. Но сега всичко е с главата надолу, сякаш съм някаква ненормалница или луда, която не е наред с главата. Аз не съм перверзница, не съм педофилка, аз съм учителка, която доскоро работеше в училище\", отбелязва Филипова, която има малки деца от предишен брак. \r\n\r\n Бившият съпруг на заподозряната твърди, че не за първи път интересът към непълнолетни кара Светлана да сменя работата си, но за първи път уволнението й е по неино решение. Сега следователите се опитват да установят самоличността на други ученици, на които учителката по английски език е обърнала внимание. \r\n  \r\n \n\t\t\t\t\t\t", "date": "2018.10.09", "title": "Учителка съблазни деветокласник и обяви: Искам да му родя деца!\r\n\r\n"}
{"url": "http://www.bnews.bg/article/250033-izvanredno_ima_zadarzhan_za_ubiystvoto_na_viki", "text": "\n Има задържан по случая с убийството на журналистката Виктория Маринова в Русе , научи Хоризонт. По непотвърдена информация, той е румънски гражданин, има и молдовски паспорт.  \r\n\r\n От МВР отказват официални данни до момента.  \r\n\r\n Говорителят на главния прокурор Румяна Арнаудова е категорична, че в този момент не трябва да се вярва на непроверени новини. Все още няма задържан по случая, съобщи Канал 3. \r\n\r\n Очаквайте подробности! \r\n \n\t\t\t\t\t\t", "date": "2018.10.09", "title": "Извънредно: Има задържан за убийството на Вики?"}
{"url": "http://www.bnews.bg/article/250019-dzhordzh_bush_omazhi_dashterya_si", "text": "\n Сватбата се състоя в град Кенебънкпорт в щата Мейн. На церемонията се събраха само най-близките хора на новобрачните- около 20 души. Красавицата бе облечена в рокля на дизайнера Вера Уонг и бе доведена до олтара от бившия президент. Избраникът на Барбара е 37-годишният сценарист Крейг Койн. Двамата се запознали през ноември миналата година. Те вдигнаха сватба само пет седмици след като Койн направил предложение на любимата. Булката специално си сложи гривна на покойната си баба Барбара Буш, на която е кръстена. почина през април на 92 години, но бе почетена от внучка си на сватбения ѝ ден. 36-годишната дъщеря на американския президент носеше гривна, подарена от дядо ѝ на баба ѝ за 70-ата годишнина от сватбата им през 2015 г. Синият аксесоар, който се носи на сватбата задължително според американската традиция, били чифт обеци, подарък от Джена Буш Хейгър - близначка на Барбара. Джена сподели, че след сватбата е плакала много от щастие. На церемонията Джена вдигнала тост за сестра си: \"Просто казах колко мнного значи тя за мен, но всъщност завърших с писмо, което дядо ми е написал на баба ми.\"Джордж Буш публикува кадър от сватбата, на който води дъщеря си към олтара и написа: \"Барбара е спрягана за уникална и силна жена и с право, защото тя е уникална и силна. С Лора сме толкова горди с нашата чувствителна, смела, страстна мила, интелигента и любяща дъщеря. И сме развълнувани да приветстваме Крейг Койн с добре дошъл в семейството.\" \r\n \n\t\t\t\t\t\t", "date": "2018.10.09", "title": " Джордж Буш омъжи дъщеря си"}
{"url": "http://www.bnews.bg/article/250032-kolegite_na_viki_prizovaha_imayte_oshte_malko_tarpenie_politsiyata_e_na_finalnata_prava", "text": "\n От името на семейството на Виктория и на нейните колеги Ви умоляваме да имате още малко търпение. Вярваме, че полицията е на финалната права да разкрие извършителя. \r\n\r\n Молим Ви, не прибягвайте до никакви крайни мерки!!! \r\n\r\n Така няма да помогнем, а напротив. Ще има време за гняв! Просто нека не е днес! \r\n\r\n Във връзка с анонсирания в социалните мрежи протест с блокиране на движението в района на Дунав мост тази вечер в 19 часа, заявяваме, че сме категорично против подобни действия! \r\n\r\n Едва ли и Виктория би желала подобно нещо! \r\n\r\n Във връзка с разследването на убийството на Виктория Маринова, ОДМВР – Русе обявява телефон за сигнали от граждани. Хората, които разполагат с информация, касаеща извършеното тежко криминално престъпление могат да позвънят на телефон: 0889 562407. \r\n \n\t\t\t\t\t\t", "date": "2018.10.09", "title": "Колегите на Вики призоваха: Имайте още малко търпение, полицията е на финалната права!"}
{"url": "http://www.bnews.bg/article/250035-desetki_dariha_krav_za_postradala_bremenna_zhena", "text": "\n Масовата акция по кръводаряване се провежда в областната болница във Велико Търново, предаде БГНЕС. Десетки откликнаха на апела да помогнат на бременната жена, която пострада тежко при верижна катастрофа в неделя край Ново село заедно със съпруга си и още двама души. \r\n\r\n 47 души вчера дариха кръв. Днес отново се отзовават десетки доброволни кръводарители. Акцията е безпрецедентна за великотърновската болница, посочи началникът на отделението по трансфузионна хематология д-р Мариана Витанова пред БНР. „Това показва, че доброто у хората е живо и ние можем да разчитаме на него. Хората се отзовават тогава, когато осезаемо виждат, че има нуждаещ се, че имат реално възможност да помогнат“, каза тя. \r\n\r\n Болницата има нужда от кръв от всички групи. Кръводарители, отзовали се днес, споделиха, че след като научили за нуждата от кръв, веднага се отзовали. \"Така е редно, защото в момента има нужда от кръв, което касае много човешки животи\", каза един от кръводарителите.  \r\n \n\t\t\t\t\t\t", "date": "2018.10.09", "title": "Десетки дариха кръв за пострадала бременна жена"}
{"url": "http://www.bnews.bg/article/250034-balgarska_krasavitsa_probi_v_holivud_ot_dnes_gledame_iliana_raykovski_v_serial_na_sbs", "text": "\n Илиана Райковски e едно българско момиче, което заминава за Холивуд през 2016 г., и вече е член от AMPTP на Холивуд Юниън. Завършила е Политически науки с най-висока степен Summa Cum Laude в DePaul University. Има втора специалност комуникации, учила е и театър, защото, според нея, този опит ще ѝ бъде полезен в бъдещата й кариера на адвокат или политик, съобщава eurochicago.com. Тя получава стипендия към офиса на президента Барак Обама. Поради конфликт с нейното образование в Чикаго, Илиана не заминава за Вашингтон, а започва работа в офиса на сенатора Дик Дърбайн (Dick Durbin). \r\n\r\n Илиана е с артистични качества от малка, свири на бащината цигулка от шестгодишна възраст и получава престижни награди, обича да пише, участва също в много училищни постановки и в университетски клубове.  Докато изпълнява служебните си задължения в офиса на сенатора Дик Дърбайн, тя кандидатства за адвокат, a също и за сценарист в престижния Northwestern University в Чикаго. Само двадесет и двама студенти са приети след интервю и единият от тях е Илиана Райковски. Илиана се опитва да отложи с една година старта на обучението си, макар че в програмата на университета няма такива практики. Илиана изненадва всички с решението си и, за да реализира голямата си мечта, заминава за Холивуд. \r\n\r\n За две години успява да намери мениджър, който е впечатлен от таланта на Ili Ray (артистичното й име) и двамата сключват договор. Още през 2017 г. Илиана е вече на големия екран с участието си в low & Order: Special Victims Unit (ТV Series), Complicated в ролята на Britney Taylor, следват Bodied: Campus Girl#2, Penny Sucker (Short) в ролята на Tess. [null] От 9 октомври 2018 г., може да проследите участието й с: FBI (ТV Series), Pray, в ролята на Hailey Nuvigyev, канал СBS, от 8 часа. \r\n  \r\n \n\t\t\t\t\t\t", "date": "2018.10.09", "title": "Българска красавица проби в Холивуд, от днес гледаме Илиана Райковски в сериал на СBS"}
{"url": "http://www.bnews.bg/article/250031-neznayno_zashto_tri_dni_po_kasno_politsiyata_otnovo_ottsepi_myastoto_kadeto_be_ubita_viktoriya", "text": "\n Мястото край Дунав в Русе, където на 6 октомври беше открито тялото на брутално убитата 30-годишна Виктория Маринова, беше отцепено отново, след като два дни оттам минаха десетки хора. \r\n\r\n Така беше осуетено планираното претърсване от близките на убитата, които не са доволни от действията на разследващите. \r\n\r\n Вчера районът беше достъпен, а екипът на bTV се натъкна и сигнализира за захвърлена край алеята скъсана тениска, която пък се оказа на 500 метра от местопрестъплението. \r\n\r\n Четвърти ден продължава издирването на убиеца на телевизионната водеща. Досега няма заподозрян. \r\n \n\t\t\t\t\t\t", "date": "2018.10.09", "title": "Незнайно защо три дни по-късно полицията отново отцепи мястото, където бе убита Виктория"}
{"url": "http://www.bnews.bg/article/250037-pozhar_v_rabotilnitsa_za_mebeli_v_ruse", "text": "\n Голям пожар избухна в работилница за изработка на мебели в Русе. \r\n\r\n Заради труднодостъпната местност се е наложило пожарникарите да вървят пеша до мястото на инцидента. Огънят пламва около 3 ч. в местност близо до училище. \r\n\r\n Гасенето е продължило с часове. Няколко квартала на Русе са били силно задимени. \r\n\r\n От екоинспекцията проверяват дали има опасно замърсяване на въздуха. Няма пострадали хора. \r\n \n\t\t\t\t\t\t", "date": "2018.10.09", "title": "Пожар в работилница за мебели в Русе"}
{"url": "http://www.bnews.bg/article/250044-hilyadi_evakuirani_zaradi_eksplozii_i_pozhar_v_sklad_za_boepripasi_v_ukrayna", "text": "\n Около 12 000 души бяха евакуирани заради експлозии и пожар в склад за боеприпаси в украинската Черниговска област рано тази сутрин, предаде Ройтерс. Няма данни за жертви. \r\n\r\n Службата за сигурност на Украйна съобщи, че сред възможните версии за пожара разследва възможността да е била извършена диверсия, предаде ТАСС. \r\nПожарът е бил предшестван от четири експлозии, каза заместник-началникът на генералния щаб на въоръжените сили на Украйна Родион Тимошенко. И според него най-вероятно става дума за саботаж. \r\nГоворителят на прокуратурата Андрий Лисенко предупреди в ефира на местна телевизия, че експлозиите на боеприпаси може да продължат над едно денонощие.  \r\nВъздушното пространство в радиус от 30 км бе затворено, а движението на автомобили и влакове в района - спряно. Службите за извънредни ситуации съобщиха за нарушаване на електро- и газоснабдяването.  \r\nВ зоната, където има опасност от поражения при евентуални следващи експлозии, попадат 30 населени места, откъдето вече бяха евакуирани над 12 000 души, съобщи държавната служба за извънредни ситуации. По нейни данни в склада са се съхранявали около 88 000 тона боеприпаси. \r\n\r\n Тимошенко обаче заяви, че данните на службата за количеството боеприпаси е невярно. В същото време той отказа да каже колко тона боеприпаси са се съхранявали в склада, като изтъкна, че това е държавна тайна.  \r\n  \r\n\r\n   \r\n \n\t\t\t\t\t\t", "date": "2018.10.09", "title": "Хиляди евакуирани заради експлозии и пожар в склад за боеприпаси в Украйна!"}
{"url": "http://www.bnews.bg/article/250021-ne_mozhe_da_bade_tsenata_na_toka_nyama_da_skacha", "text": "\n Няма да има промяна в цената на тока до края на годината. Това каза председателят на Комисията за енергийно и водно регулиране (КЕВР) доц. Иван Иванов по време на обществено обсъждане на проект на решение относно изменение на цените на електрическата енергия във връзка с изменение на цените на природния газ от 1 октомври 2018 година. \r\n\r\n „Вие знаете, че има изготвен проект на решение на КЕВР, съгласно който цената на електрическата енергия остава непроменена до края на годината. Надявам се и след това да се запази цената на електрическата енергия. Директорът на „Булгаргаз“ заяви, че очаква да има повишение на цената на природния газ в края на 4-тото тримесечие с под 5%. \r\n  \r\n \n\t\t\t\t\t\t", "date": "2018.10.09", "title": "Не може да бъде! Цената на тока няма да скача!"}
{"url": "http://www.bnews.bg/article/250013-mariana_popova_i_veselin_plachkov_s_tri_detegledachki", "text": "\n Мариана Попова и Веселин Плачков разчитат на помощта на три детегледачки в грижите за новородената си дъщеря. \r\n\r\n Заради раждането със секцио и продължителното възстановяване на певицата от около 2 месеца, бабите на малката Екатерина се заели с първите грижи около нея. Попова и екранният Левски наели допълнително и детегледачка, пенсионирана медицинска сестра. \r\n\r\n За зла беда в един момент и трите се оказали заети и не можели да помагат. Затова се наложило Плачков сам да поеме грижите за дъщеричката си. Бившият брадър цъфна недоспал и с огромни торбички под очите в студиото на На кафе в понеделник сутринта. \r\n\r\n \"Цяла нощ не съм мигнал. И двете баби не са на разположение, а се оказа, че детегледачката е болна. От два дена аз съм нощна смяна\", обясни той, предават от Уикенд. \r\n \n\t\t\t\t\t\t", "date": "2018.10.09", "title": "Мариана Попова и Веселин Плачков с три детегледачки"}
{"url": "http://www.bnews.bg/article/250023-mvr_otkri_goresht_telefon_za_razsledvaneto_za_viki", "text": "\n Във връзка с разследването на убийството на млада жена в Русе, ОД на МВР – Русе обявява телефон за сигнали от граждани. \r\n\r\n Хората, които разполагат с информация, касаеща извършеното тежко криминално престъпление, могат да позвънят на телефон: 0889 562407.  \r\n \n\t\t\t\t\t\t", "date": "2018.10.09", "title": "МВР откри горещ телефон за разследването за Вики"}
{"url": "http://www.bnews.bg/article/250024-nadrusana_i_bez_knizhka_zhena_udari_dve_koli_v_sliven", "text": "\n Млада жена без шофьорска книжка удари две коли след употреба на наркотици. \r\n\r\n Инцидентът стана вчера около 14:45 часа вчера на булевард \"П.Хитов\" в град Сливен. 27-годишната М.В. управлява лек автомобил \"Пежо 206\" не е спазила дистанция, при което удря спрелия пред нея, за да отдаде предимство на пешеходци,  лек автомобил \"Ситроен\". След което предприема движение на заден ход, без да се убеди, че пътя зад нея е свободен, и се удря в лек автомобил \"Мерцедес\". От произшествието няма пострадали, причинени са  материални щети, съобщават от ОДМВР-Сливен. \r\n\r\n Полицейските служители установяват, че М.В. е неправоспособна и управлява под въздействието на наркотици- метамфетамин. \r\n\r\n  Тя е отведена в РУ- Сливен и задържана за  24 часа. Образувано е бързо производство. Номерата на автомобила са свалени, регистрацията е прекратена.   \r\n\r\n   \r\n \n\t\t\t\t\t\t", "date": "2018.10.09", "title": "Надрусана и без книжка жена удари две коли в Сливен"}
{"url": "http://www.bnews.bg/article/250015-zheni_kalkandzhieva_stava_porno_aktrisa", "text": "\n Жени Калканджиева става порно актриса, обяви самата тя. Тя ще се снима във френско-български филм със заглавие „Казус“, а сценарист и режисьор е Асен Тасев-Джон. \r\nТой има амбиция това да е първият психологически хорър сниман у нас, и вече е одобрил шефката на „Визаж“ на първоначалния кастинг. Жени ще играе две роли, а неин партньор ще е френски актьор. В едната роля красавицата ще е застаряваща порно актриса, а в другата домакиня. Тя вече учи наизуст репликите си на френски, тъй като повечето кадри ще се снимат във Франция, разкрива „Телеграф“. \r\nЕвгения няма амбиции да прави кариера в киното, но режисьорът я похвалил, че като човек, който не е играл се държи доста по-освободено и не театралничи като професионалните актриси. \r\n \n\t\t\t\t\t\t", "date": "2018.10.09", "title": "Жени Калканджиева става порно актриса"}
{"url": "http://www.bnews.bg/article/250025-bashar_asad_amnistira_dezertyorite", "text": "\n Сирийският президент Башар ал Асад издаде днес указ за всеобща амнистия за отклонилите се от военна служба вътре и извън пределите на страната, съобщи държавната информационна агенция САНА, цитирана от ТАСС.  \r\n\r\n Дезертьорите са освободени от наказателно преследване. \r\n\r\n По силата на указа бегълците, намиращи се на територията на Сирия, трябва да се явят и предадат на властите до четири месеца. За намиращите се извън страната крайният срок е удължен на шест месеца. \r\n\r\n Сирийският президент вече е издавал подобни укази през 2013 и 2015 г. Коментатори в Дамаск отбелязват, че това е важна стъпка по пътя към национално помирение и ще облекчи процеса по завръщането на бежанците в Сирия. \r\n\r\n   \r\n \n\t\t\t\t\t\t", "date": "2018.10.09", "title": "Башар Асад амнистира дезертьорите "}
{"url": "http://www.bnews.bg/article/250027-kim_chen_un_pokani_papa_frantsisk_v_phenyan", "text": "\n Севернокорейският лидер Ким Чен-ун кани папа Франциск в Пхенян, съобщи президентството на Южна Корея, цитирано от Ройтерс. \r\nЮжнокорейският президент Мун Дже-ин ще предаде поканата, когато се срещне с Франциск по време на визита в Европа следващата седмица, каза негов говорител. Той уточни, че на срещата им миналия месец Ким е казал на Мун, че иска да покани папата в Пхенян.  \r\n\"Президентът Мун ще посети Ватикана на 17 и 18 октомври, за да потвърди благословията си и подкрепата за мир и стабилност на Корейския полуостров\", каза говорителят на пресконференция. \r\nСеверна Корея и Ватикана нямат официални дипломатически отношения, припомня Ройтерс. \r\nСевернокорейската конституция гарантира свободата на религията, стига да не подкопава държавата, но освен шепа контролирани от държавата места за молитви, не се позволява открита религиозна дейност. \r\n\r\n \r\nТова е първата покана на севернокорейски лидер към папа от 2000 г. Тогава Ким Чен-ир покани Йоан Павел Втори, но той така и не посети Северна Корея. \r\n \n\t\t\t\t\t\t", "date": "2018.10.09", "title": "Ким Чен-ун покани папа Франциск в Пхенян"}
{"url": "http://www.bnews.bg/article/250029-gilotinata_visna_tryabva_da_se_plashta", "text": "\n \r\nТреньорът от школата на ЦСКА-София - Атанас Борносузов, е предприел странни и отчаяни действия да отложи плащането на активите на ЦСКА. Бившият футболист официално е поискал отвод на съдията по делото за несъстоятелност на ЦСКА, научи Sportal.bg. \r\n\r\n Молбата на Борносузов е меко казано странна, тъй като кредитор той ще получи цялата сума, която има да взима. Това ясно показва разпределението на парите. Въпреки това треньорът е изразил недоволство от решенията на съдията по делото. \r\n\r\n Действията на Борносузов няма да се харесат на феновете на ЦСКА, които са на мнение, че активите на ЦСКА трябва да бъдат изкупени. За радост на “Червена” България този път предприетият ход няма начин да окаже негативно влияние. \r\n\r\n Фирмата “Ред Енимълс”, която спечeли законно търга за емблемата на ЦСКА, има срок до четвъртък да плати 8-те милиона за активите на автентичното дружество. \r\nПрипомняме, че Върховният касационен съд не допусна обжалването на Атанас Борносузов за разпределението на парите за активите и емблемата на ЦСКА. \r\n  \r\n \n\t\t\t\t\t\t", "date": "2018.10.09", "title": "Гилотината висна. Трябва да се плаща!"}
{"url": "http://www.bnews.bg/article/250018-ananiev_s_nova_absurdna_ideya_v_zdraveopazvaneto_alarmirat_spetsialisti", "text": "\n Идеята на здравния министър Кирил Ананиев за отварянето на програмата за парамедици като една от възможните стъпки компенсиране на недостига на медицински сестри е абсурдна и пренебрежителна, каза в „Преди всички“ Петя Недкова от Българската асоциация на професионалистите по здравни грижи. \r\n\r\n „Това показва, че министърът няма представа от това какви професии работят в здравеопазването, защото парамедиците в никакъв случай не могат да заменят медицинските сестри“, каза тя и поясни, че часовете на обучение на парамедиците, които се обучават за спешната медицинска помощ,  е два пъти по-малък от часовете на медицинските сестри, акушерките и лекарските асистенти, които учат във висшите учебни заведения четири години, като обучението е много специализирано. \r\n\r\n „Крайно време е да се разбере, че това са различни професии. За медицинските сестри има единни държавни изисквания. Това е регулирана професия, която е ниво Европа. Те се обучават по специални изисквания, има точно и ясно какъв хорариум трябва да имат, какви знания трябва да придобият, колко практика трябва да имат и т.н“, каза тя и подчерта, че е крайно време държавата да вземе сериозни мерки и да осъзнае мащаба на проблема с липсата на медицински сестри. \r\n\r\n „Повече от 20 години ние сигнализираме за това, че няма медицински сестри и те намаляват. В момента работещите от 40 до 60 години са 85%, а 15% са тези, които са между 25 и 40 години“. Недкова каза още, че според наблюдението в някои от регионите от страната има повече желаещи да учат за медицински страни, докато има региони, където няма желаещи. Изследванията обаче показват, че обучаващите се млади кадри, след завършване отиват да работят в чужбина, където професията е ценена. \r\n\r\n „Общо взето, колкото завършат, толкова и заминават“, каза Недкова. \r\n \n\t\t\t\t\t\t", "date": "2018.10.09", "title": "Ананиев с нова абсурдна идея в здравеопазването, алармират специалисти"}
{"url": "http://www.bnews.bg/article/250036-proveryavat_kachestvoto_na_gorivata_po_benzinostantsiite", "text": "\n Започва мащабна акция за качеството на горивата. Внезапните проверки от Агенцията по метрология ще покажат какво гориво се продава по бензиностанциите. \r\n\r\n В проверките ще се включат близо 40 служители на агенцията и 2 мобилни лаборатории. \r\n\r\n Зам.-директорът на Агенцията по метрология Иво Атанасов каза, че освен за качеството на горивата ще се прави и проверка на измервателните уреди и газозарядните станции. \r\n\r\n Резултатите ще са ясни в късния следобед. Ако има сериозни нарушения, може да се стигне до затваряне на бензиностанции. \r\n \n\t\t\t\t\t\t", "date": "2018.10.09", "title": "Проверяват качеството на горивата по бензиностанциите"}
{"url": "http://www.bnews.bg/article/250006-botyo_botev_ubiystvoto_v_ruse_e_intsidentno_a_ne_planirano", "text": "\n \r\nНай-вероятно убийството на Виктория е инцидентно, а не планирано, каза по bTV Ботьо Ботев. \r\n\r\n Според криминалиста от недалечното минало, разследвал едни от най-тежките и жестоки престъпления у нас  сексуалното насилие с фатален край в повечето случаи е съпътствано с изключителна наглост и бруталност, дори гавра. Мотивът на посегателството е сексуален, а не грабеж, смята той. Според него до фаталния завършек се е стигнало заради желанието на извършителя да прикрие деянието си - което вероятно ще се окаже, че не е първото му. Криминалистът споделя, че ако са използвани максимално първите часове след престъплението, убийството на Виктория ще бъде разкрито. \r\n\r\n Според Ботев убиецът е психопат, но малко вероятно психично болен: \"Практиката медицинска казва, че тези, които са засегнати от по-стандартните форми на психично заболяване извършват действия без да се прикриват. А тук има умисъл, размисъл по отношение на прикриване на деянието\". \r\n \n\t\t\t\t\t\t", "date": "2018.10.09", "title": "Ботьо Ботев: Убийството в Русе е инцидентно, а не планирано!"}
{"url": "http://www.bnews.bg/article/249990-sled_aktsiyata_sreshtu_birmata_gdbop_pogna_preslava_i_alisiya", "text": "\n Разследващите питат певиците Преслава и Алисия къде се укрива общият им мъж Георги Станоев, известен като Жоро Бирмата \r\n\r\n Това пише в. „България днес“, като се позовава на източник от разследването. И двете фолкаджийки са били интимни с него, преди той да бъде погнат от полицията за четирите фабрики за нелегални цигари край Горна Оряховица, Дупница и Тутракан, атакувани в края на август, тази година.Според близки на двойката певицата му е била шута малко след като в публичното пространство лъсват проблемите му със закона.Станоев заедно с баща си Евлоги и брат си Антон е в нелегалност повече от 3 седмици. Те са задочно обвинени в участие в престъпна група за незаконно производство на цигари с още шестима души.Криминалисти се готвят да извикат на разпит Преслава и Алисия, като се надяват мадамите да споделят информация, с която да бъдат открити Станоеви. Певиците ще бъдат препитани за всички семейни имоти и екзотични дестинации, които са посетили заедно с Георги Станоев. Криминалисти предполагат, че бегълците се укриват на някое от тези места.„Тримата не са установени към момента. За един от тях има информация, че е напуснал пределите на страната. Другите двама най-вероятно са в България, предприети са действия по издирването им“ – разкриват от спецпрокуратурата. \r\n \n\t\t\t\t\t\t", "date": "2018.10.09", "title": "След акцията срещу Бирмата ГДБОП погна Преслава и Алисия!"}
{"url": "http://www.bnews.bg/article/249986-madona_prodava_beliya_mertsedes_ot_shon_pen", "text": "\n 189 000 евро струва към днешна дата един подарък, с който Шон Пен е завъртял главата на Мадона преди 30 години. В периода на лудата им любов той изненадва кралицата на попмузиката с бял ретро мерцедес кабриолет 280 SE. По-късно автомобилът се появява в клипа на хита Deeper and Deeper, шофиран от самата Мадона. Днес кабриото е пуснато за продажба в германския сайт mobile.de, като цената му е фиксирана на 189 000 евро.  \r\n\r\n След раздялата между Мадона и Шон Пен, мерцедесът остава собственост на нейната продуцентска къща, а през 1995 г. е изваден на търг за благотворителни цели. Колата се намира в отлично състояние и годинките почти не й личат, за разлика от известните й предишни собственици. Автомобилът е произведен през 1969 г. и е навъртял само 15 600 км. Шестцилиндровият редови бензинов двигател с работен обем 2778 кубика генерира мощност 160 к.с. и максимален въртящ момент 240 Nm. Ускорението от 0 до 100 км/ч отнема 10 секунди, а максималната скорост е 200 км/ч. \r\n\r\n Шон Пен е поглезил Мадона с автоматична скоростна кутия, черен кожен салон, дървено табло и електрически прозорци. Кабриото разполага и с аудиокасетофон, на който певицата е пускала хитовете си. Този автомобил от поколението Mercedes W111 е известен у нас като „конска глава“ заради формата на фаровете, а по света – като „опашка с перка“ заради американския стил на формата на задницата. Това е предшественикът на бъдещите Sкласи и разполага с пасивно оборудване за защита на пътниците като деформируема каросерия, която поглъща кинетичната енергия при удар. Този мерцедес е и първият модел с автоматично прибиращи се предпазни колани. \r\n \n\t\t\t\t\t\t", "date": "2018.10.09", "title": "Мадона продава белия Мерцедес от Шон Пен "}
{"url": "http://www.bnews.bg/article/250028-svetovno_priznati_lekari_preglezhdaha_bezplatno_gostite_v_ndk", "text": "\n Над 3000 души посетиха международния здравен форум Expo Hospitals, който се проведе за няколко дни в НДК. Участваха болници, клиники и медицински центрове от над 30 страни. Гостите имаха възможност да си направят напълно безплатни прегледи, консултации и изледвания с български лекари и светила в медицината от цял свят, които бяха дошли специално за изложението. \r\n\r\n Това първо в категорията си признание за важността на здравните заведения в нашия живот се организира от медицинско сдружение Хипократ и с подкрепата на Национална пациентска организация. По време на събитието се проведе и благотворителен базар в помощ на деца с церебрална парализа. Като съчетава страстта към медицинските технологиите и услуги с истински поглед върху системата на болниците и други заведения, имащо отношение към медицината, Expo Hospitals 2018 си поставя амбициозната задача да превърне желанието на лекарите да помагат и волята на пациентите за качествен живот в съчетание на дух и практики. \r\n\r\n Модерните технологии и продукти, използвани в медицината, отговарят на предизвикателствата в тази сфера на науката и практиката. Те подобряват безопасността на пациентите, повишават ефективността на леченията и другите форми на терапия, поддържат качеството на живот на хората и осигуряват техния комфорт. По покана на Звезделина Лютфи, собственик и управител на Медикъл Караджъ в София пристигна един от 10-сетте най-добрите диабетни хирурзи в цял свят доктор Турул Демирел. Той прави уникалната операция за лечение на много разпространената, особено сред възрастните хора, диагноза на захарната болест. Отново по нейна покана лекари от рехабилитационната клиника Роматен, представители от Лив хоспитал, университетските болници Коч, Окан и Медипол Меда. Също така от болници Батъ Гьоз и Реяп. Украинският център за човешка репродукция Bio TexCom също участваше на форума. \r\n\r\n Абсолютно безплодие не съществува като понятие, смятат лекари. В Украйна, където сурогатното майчинство и даряването на яйцеклетки е напълно законно, клиниката провежда своите процедури в съответствие с местното законодателство. Посетителите имаха редкия шанс за безплатна консултация с водещи български дерматолози от клиника Derma-Act. Представители на клиниката преглеждаха на място с уникален апарат VISIA, показващ проблеми на кожата на лицето, които може да се проявят до 7 години напред в бъдещето. Пред очна клиника „Ресбиомед\", в продължение на всички дни бе като на митинг. \r\n\r\n Очният лекар успя да изследва състоянието на зрението на 400 посетителите с единствения в България апарат с марка CLEARPATH DS 120, който може да открива и захарен диабет от тип 2 до 7 години преди появата на клинична картина. „Дженерали Застраховане\" предложиха възможност за високи инвестиции в здравето, покритие разходи за здравни услуги и/или стоки, произтичащи от заболяване или вследствие на злополука. Безплатни консултации даваха ортопеди, гинеколози, гастроентеролог и офталмолог от известната и престижна болница „Света София\" в столицата, която съвсем скоро ще открие и високотехнологичния си нов корпус. Участваха още VitaYana Holistic & Yoga Studio e холистичен център посветен на здравната превенция. \r\n\r\n Алтернативният подход към заболяванията и неразпложоненията при хората е едно от модерните направления, прилагани като добавка към медицинската грижа. Те изготвяха персонален хранителен план на база генетичен тест и ДНК анализ. Също на база генетичен и кръвен тест, показаха че много по-рано можем да разберем дали сме застрашени от онкологично заболяване. Адеа център ЕЕГ-биофийдбек за първи път представиха иновативен медицински метод за „обратната връзка\" от стимулиране на централна нервна система. Това е метод, които дава възможност за саморегулация на биологичните процеси. Всички предлагани от Биогенис продукти пък са специално насочени към жизненоважните за хората елементи – въздух и вода. Посетителите на изложението ще могат да получат информация за продукти за пречистване на въздух и вода. \r\n\r\n Участва още медико-диагностична лаборатория „Д-р Ноневи\", оборудвана с най-съвременна апаратура, с модерна информационна система и други особености, позволяващи качествено, бързо и точно изпълнение на изследванията. Те предоставиха на посетителите талони за безплатни кръвни изследвания. Организацията Майки за донорство също гостуват със свой щанд. Статистиките, за двойки които не могат да имат деца, са все по-страскащи и е чудесно, че тези хора предоставят надежда и щастие. \r\n \n\t\t\t\t\t\t", "date": "2018.10.09", "title": "Световно признати лекари преглеждаха безплатно гостите в НДК\r\n"}
{"url": "http://www.bnews.bg/article/250017-rumen_radev_stotitsi_hilyadi_balgari_zhiveyat_v_bednost_i_sotsialna_izolatsiya", "text": "\n Днес стотици хиляди българи живеят в бедност и социално изключване. Те са поставени в унизителни условия да не могат да посрещнат свои елементарни човешки нужди. \r\n\r\n Това каза президентът Румен Радев, който откри дискусия с над 60 представители на бизнеса, синдикатите и академичната общност, бивши министри и секретари на президента по темата „Неравенства и бедност в България”. \r\n\r\n В момента, в който се говори за стабилност, ръст на БВП и рекордни стойности на БВП, толкова повече трябва да говорим за бедността, как се разпределя БВП и по какъв начин се разходват публичните средства, категоричен беше държавният глава.  \r\n\r\n Според Радев трябва да се пресекат схемите, които правят неравенствата в държавата необратими. \r\n\r\n „Неравенствата водят до изкривяване на всички системи в обществото. Има някакъв праг, до който са допустими, но неравенствата са далеч от всякакви европейски показатели и пропадат опитите за всякакви национално значими цели за развитие. Наша е отговорността да пресечем схемите, при които тези неравенства придобиват необратим характер”, заяви държавният глава.  \r\n\r\n Бедността ражда корупция и престъпност, бедността е липса на работа, сигурност и шанс за реализация, тя отнема от обществото перспективата за динамично развитие, посочи президентът.  \r\n\r\n Секретарят по социалната политика на президента Гълъб Донев отчете, че разликата в доходите за 2017 г. между 20-те процента на най-богатите и 20-те процента на най-бедните е осем пъти, което е прекомерно за европейските стандарти. \r\n\r\n 1,7 млн. българи живеят с доходи до 700 лв. при минимална заплата от 560 лева. Около 400 хиляди живеят със средни доходи между 1000 лв. и 2000 лв.,  които не им осигуряват икономическа сигурност. \r\n\r\n 400 хиляди са работещи бедни с доходи под линията на бедност от 310 лв. \r\n \n\t\t\t\t\t\t", "date": "2018.10.09", "title": "Румен Радев: Стотици хиляди българи живеят в бедност и социална изолация"}
{"url": "http://www.bnews.bg/article/250009-sprya_metroto_mezhdu_metrostantsiite_zholio_kyuri_i_vasil_levski", "text": "\n Преустановено е движението на метрото, съобщава Агенция Фокус. \r\n\r\n По първоначалната информация на служители причината е техническа повреда между метростанциите „Жолио Кюри“ и „Васил Левски“. \r\n\r\n Спират влакчетата на първата възможна станция.  \r\n\r\n Към този момент движените на влаковете е възстановено, съобщи директорът на столичния Метрополитен Стоян Братоев.  \r\n\r\n   \r\n \n\t\t\t\t\t\t", "date": "2018.10.09", "title": "Спря метрото между метростанциите „Жолио Кюри“ и „Васил Левски“"}
{"url": "http://www.bnews.bg/article/250012-emanuela_prizna_za_otnosheniyata_si_s_mitko_dinev_i_zashto_se_e_razdelila_s_martin", "text": "\n Емануела говори за мъжете в живота си. \r\n\r\n Поп фолк изпълнителката разкри има ли мъж в живота й, който тя иска да страда и какви всъщност са отношенията й с бащата на детето й Димитър Динев. Емануела сподели още, ще я видят ли всички нейни фенове скоро като булка и скъса ли са в Мартин, с когото се сгодиха през лятото. \r\n\r\n Пред Венета Райкова поп фолк изпълнителката категорично заяви, че в живота й няма мъж, който тя иска да страда. На въпроса на водещата има ли мъж в живота й, Емануела се опита да избегне отговора. \r\n\r\n Тя сподели, че винаги ще има двама мъже и това са нейните синове. \r\n\r\n Венета продължи да настоява да получи отговор на зададения въпрос, при което Емануела нямаше как да не й даде отговор. „Честно казано, не знам как да ти отговоря на този въпрос. Имам това, което искам от живота си. Който й мъж да е до мен, няма как да се чувства щастлив, защото аз просто нямам време за него. Смятам, че съм си самодостатъчна“, споделя Емануела. \r\n\r\n „Преди време изпитвах страх, че мога да остана сама, че трябва задължително да имам някого до себе си, затова и винаги съм била от връзка във връзка. Не съм имала много връзки, но просто съм била от връзка във връзка. След раздялата с бащата на втория ми син в началото ми беше много трудно. Не в материален смисъл, а емоционално. След раздялата с Митко Динев бях две години сама“, споделя още певицата. \r\n\r\n След тези две години Емануела се чувства готова за нова връзка и започва такава с Мартин. „С Мартин се познаваме от 20 години и може би по някакъв начин му имах доверие“, споделя поп фолк изпълнителката, но отново подчертава, че няма как да направи един мъж щастлив, защото всеки мъж има нужда от внимание, а тя няма време. \r\n\r\n „А и като цяло един такъв мъж като него иска жената да си бъде до него. Аз не мога да му дам такова нещо. Опитахме се, не се получава“, споделя още Емануела. Конкретен отговор разделени ли са или не са, поп фолк изпълнителката не се нае да каже. \r\n\r\n „Към днешна дата мога да кажа така: Имаме прекрасни отношения. Единственото нещо, което искам за него е да бъде щастлив“, сподели Емануела. \r\n\r\n От следващите думи на поп фолк изпълнителката, че феновете й скоро няма да я видят като булка обаче, става ясно, че в момента няма мъж до нея. \r\n\r\n Емануела отрече и слуховете, че е събрала с бащата на детето си – Димитър Динев. Двамата обаче са подобрили отношенията си заради сина си. \r\n \n\t\t\t\t\t\t", "date": "2018.10.09", "title": "Емануела призна за отношенията си с Митко Динев и защо се е разделила с Мартин "}
{"url": "http://www.bnews.bg/article/250026-arhitekti_iskat_prekratyavane_na_konkursa_za_ploshtad_sv_nedelya", "text": "\n Камарата на архитектите в България поиска прекратяване на конкурса за проект за обновяване на централния столичен площад „Св. Неделя“. \r\n\r\n Архитектите смятат, че формата на конкурса не трябва да бъде ограничена, а да бъде направен публичен, отворен, международен конкурс, каза заместник-председателя на Камарата на архитектите в България – арх. Петкана Бакалова и обясни: \r\n\r\n „Ние поставихме исканията си към Община София – така, както е по закон. Тъй като поръчката беше обявена като ограничен конкурс  със следните условия – милион и половина оборот на фирмите за последните три години от проектиране, от които 750 хиляди оборот от проектиране на площадни пространства, 25 хиляди квадратни метра проектирани площади за последните три години и 15 души средносписъчен персонал последните три години, поддържани от фирмата. Това първо са икономически условия. След като изпратихме писмо до Столична община, те намалиха условията, но самата форма на конкурса не ни удовлетворява. Трябва да бъде направен публичен, отворен, международен конкурс, който даде равен достъп на българските архитекти – те са над 4 хиляди, и на европейските и световните такива,  каза арх. Петкана Бакалова. \r\n\r\n По отношение на искането да се обявят две отделни процедури – за идейна концепция и за работен проект, арх. Бакалова поясни: \r\n\r\n „Когато по света се обявяват подобни конкурси или се канят проектанти, много често идейната фаза се разработва от млади архитекти, които имат все още неизчерпано въображение. Следваща фаза – ако архитектът, който е спечелил конкурса, не успее да сформира екип и да отговори на следващите условия, тогава се прави подбор на фирма, вече с икономически критерии. Дават се две възможности – авторът да продаде авторските права или пък да вземе участие в следващата фаза, но вече екип, който може да се справи“. \r\n\r\n Арх. Бакалова коментира и ситуацията около ремонта на на ул. Граф Игнатиев“ и площада пред църквата „Св. Седмочисленици“, предизвикал сериозно гражданско недоволство. Не толкова визията, колкото липсата на дебат и обществено обсъждане за „Св. Седмочисленици“ е по-сериозният проблем, смята тя. \r\n\r\n „Там проектът е спечелен и възложен след архитектурен конкурс. Така се състезават идеите. Работният проект е изключително прецизен с много детайли и подробности. Самата процедура е разписана по същия начин. За пръв път виждам да се изпълнят мострени участъци и след приемане на мострения участък, да се изпълнят останалите пространства. Там проблемът е основно в контрола по време на изпълнението. И другото, това, което най-вече възмути гражданите – визията на площад „Св. Седмочисленици“. По принцип нашия закон за обществени поръчки не предполага проектантът да посочи точния материал преди изпълнението на поръчката. Проектантът дава размерите, износоустойчивост, параметри – бетонови или естествен камък, но точна визия… Аз видях как са го указали колегите – три нюанса на самите плочки. Това, което беше дадено като илюстративна идея, не изглежда точно по начина, по който изглежда в момента. По-сериозният проблем обаче е липсата на дебат за „Св. Седмочисленици“, предаде БНР. \r\n \n\t\t\t\t\t\t", "date": "2018.10.09", "title": "Архитекти искат прекратяване на конкурса за площад \"Св. Неделя\""}
{"url": "http://www.bnews.bg/article/250039-mega_skandal_napadatelyat_na_saprugata_na_volen_siderov_sekreten_satrudnik_na_dans", "text": "\n Магди Гхандур, агресивният суданец, който нападна съпругата на Волен Сидеров, е сътрудник на ДАНС. Това разкриха достоверни източници ексклузивно пред медията ни. \r\n\r\n Тази новина хвърли светлина и разкри каква всъщност е причината за мълчанието на премиера по случая. \r\n\r\n Припомняме, че след като засече с колата си автомобила на Деница Сидерова и после се държа изключително агресивно, Магди Гхандур бе арестуван, а след това освободен. \r\n\r\n Агресивният нападател е и бивш военен. Това пък става ясно от профила му във Фейсбук. Там той публикува множество снимки, на които е с маскировъчна униформа и въоръжен. Профилът му е пълен и с религиозни, ислямски послания. \r\n \n\t\t\t\t\t\t", "date": "2018.10.09", "title": "МЕГА СКАНДАЛ! Нападателят на съпругата на Волен Сидеров - секретен сътрудник на ДАНС!"}
{"url": "http://www.bnews.bg/article/250010-kriminalist_natsionalnata_dnk_baza_danni_e_pochti_prazna", "text": "\n „Националната ДНК база данни, която се намира в Института по криминалистика на МВР се запълва от около 18 години, проблемът е, че тя е малка – в нея има няколко хиляди профила. При регистрацията в районните управления на МВР в общия случай  не се снема ДНК поради липса на достатъчно средства за проби”, обясни в студиото на „Здравей, България” криминалистът Иван Савов. Така на практика полицията разполага с голям регистриран контингент, но с малка възможност да събира безспорни доказателства, какъвто е ДНК –профилът. \r\n\r\n Фактът, че убиецът е оставил много и всякакви следи от себе си насочва полицията към версията, че нападението е по-скоро случайно от човек, който има сексуални мотиви или другият вариант – да има личен мотив и да е дебнал жената. \r\n\r\n Вариантите за разкриването оттук нататък са, ако ДНК-следите, намерени по жертвата, съвпаднат с данни в базата на МВР. Ако обаче такова съвпадение не се намери, е много важен психологическият профил, който ще се направи на извършителя, защото МВР трябва да събере широк кръг от заподозрени, които да бъдат проверени и да се потърси съвпадение на ДНК. \r\n \n\t\t\t\t\t\t", "date": "2018.10.09", "title": "Криминалист: Националната ДНК база данни е почти празна"}
{"url": "http://www.bnews.bg/article/250014-sasht_otnovo_pod_uraganna_zaplaha", "text": "\n Ураганът Майкъл се усили и се очаква, че може да се превърне в един от най-големите урагани, преди да стигне до Флорида в средата на седмицата, предаде Асошиейтед прес. \r\nСкоростта на ветровете в урагана надхвърля 178 км/ч тази вечер, съобщи Националният център за ураганите на САЩ. Бурята ще прекара два или три дни над Мексиканския залив, който има висока температура на водата и благоприятни условия за засилването й. \r\n\r\n Поради големите размери на урагана, който носи силни ветрове и проливни дъждове, може да се стигне до опасни наводнения в участък от крайбрежието на Флорида, с множество реки и с широки устия, в които може да се събере морската вода, която се очаква ураганът да изтласка на сушата, заяви Кен Греъм, директор на Центъра за ураганите. \r\nСпоред прогнозите Майкъл може да доведе до покачване на морското равнище с до 3,5 м и да изсипе до 300 мм дъжд над някои селища. Във Флорида са издадени заповеди за задължителна евакуация на бариерни острови, мобилни жилища и ниско разположени райони. Губернаторът на щата Рик Скот обяви извънредно положение в 35 района. \r\n\r\n Губернаторът на съседния щат Алабама Кей Айви обяви извънредно положение в целия щат.  \r\n \n\t\t\t\t\t\t", "date": "2018.10.09", "title": "САЩ отново под ураганна заплаха"}
{"url": "http://www.bnews.bg/article/250016-priyateli_na_veronika_shte_pretarsvat_mestoprestaplenieto_ne_vyarvat_na_razsledvashtite", "text": "\n Приятели на убитата телевизионна водеща Виктория Маринова ще претърсват отново мястото на престъплението. Те не са доволни от действията на разследващите. \r\n\r\n Тялото на 30-годишната жена беше открито в събота – 6 октомври, на алея край Дунав. Тя е била убита по особено жесток начин, като преди това е била изнасилена. \r\n\r\n Издирването на убиеца продължава, все още няма заподозрян. Разследващите съобщиха, че работят по няколко версии. \r\n\r\n Почти всеки ден Виктория Маринова е бягала край Дунав. Не е вярна информацията, че се е готвила за кроса в резервата „Сребърна”, каза пред bTV организаторът на спортното събитие Велизар Тошев. \r\n\r\n Той организира тази вечер от 18:15 ч. крос в памет на Виктория – по пътя, който тя обичайно е изминавала. Нека отнемем част от стреса, уточни Тошев. \r\n\r\n С водещата често са контактували майките на деца с увреждания от Русе, участвали в палатковия лагер под мотото „Системата убива”. Във „Фейсбук” Маринова има снимка с фланелка на инициативата. \r\n\r\n Това е моята тениска, каза пред bTV Снежана Захариева от Русе. „Системата в България я уби. Надявам се органите да си свършат работата – извършителят да бъде заловен и наказан. Жените в Русе се страхуват”, каза Захариева. \r\n\r\n Друга майка на дете с увреждане разказа, че Маринова е била много открит и всеотдаен човек, помагала е много на протестиращите майки. \r\n \n\t\t\t\t\t\t", "date": "2018.10.09", "title": "Приятели на Вероника ще претърсват местопрестъплението, не вярват на разследващите"}
{"url": "http://www.bnews.bg/article/250011-zloveshto_semeystvo_meksikantsi_ubili_20_zheni", "text": "\n Двама мексиканци, арестувани в предградие на столицата Мексико, докато пренасяли човешки останки, признаха за убийствата на най-малко 20 жени, предаде Франс прес. \r\n\r\n \"Това е нечувано, никога не сме се сблъсквали с подобен случай\", коментира прокурорът на щата Мексико Алехандро Гомес по радио Формула. \r\n\r\n Двамата серийни убийци, Хуан Карлос Н. и съпругата му Патрисия Н., били арестувани четвъртък в североизточното предградие Екатепек, известно с високото равнище на насилие. Те били заподозрени за шест убийства, но мъжът е признал за над 20 и е съобщил подробности за десет от тях. \r\n\r\n Двойката привличала жени с предложения за продажба на бебешки дрехи. Повечето жертви са били самотни майки, търсещи изгодна сделка, обясни прокурорът. Убиецът признал, че е насилвал много от жертвите, преди да ги убие и да продаде останките и вещите им. Освен това той е продал двумесечното бебе на една от жените на друга двойка, която също е арестувана. \r\n\r\n Убиецът съобщил за убийствата спокойно и с доволен вид, подчерта Гомес, според когото мъжът иска да се прочуе. \r\n\r\n Двойката убийци има три деца. След обявяването на случая стотици мексиканци организираха шествие със свещи и бели дрехи по улиците на Екатепек, за да искат да се сложи край на убийствата на жени. По данни на ООН всеки ден в Мексико биват убити средно по седем жени. \r\n\r\n     \r\n \n\t\t\t\t\t\t", "date": "2018.10.09", "title": "Зловещо семейство: Мексиканци убили 20 жени"}
{"url": "http://www.bnews.bg/article/250005-alfa_risarch_evrovotat_shte_e_test_nakade_varvyat_politicheskite_nastroeniya", "text": "\n Ако не стане нещо изключително, няма да има предсрочни избори. Това прогнозира в предаването „Тази сутрин” по bTV Боряна Димитрова от „Алфа рисърч”. \r\n\r\n По думите ѝ лакмус за това, накъде вървят политическите настроения, ще бъдат европейските избори. „Евровотът ще бъде тест и ще бъде превърнат в обществен вот на недоверие или на доверие към управляващата коалиция. Ако тя спечели тези избори, това означава, че ще се върви наесен към местни избори и смятам, че ще изкарат своя мандат”, подчерта Димитрова. \r\n\r\n Управляващата коалиция е с леко разклатени позиции. Усещането за нея не е за принципно разбирателство, а за разбирателство от седмица до седмица. Наблюдаваме това през целия летен период, изтъкна тя. \r\n\r\n С 2,5% се стопява разликата между ГЕРБ и БСП и тя изцяло се дължи на отслабените позиции на управляващите, а не на мобилизация на БСП. \r\n\r\n Освен отслабените позиции на управляващите към този момент не се някаква убедителна обществена алтернатива. Това, което се случва в управляващите, не прелива кредит на доверие към опозиционните партии, но създава една чувствителност и раздразнение в обществото и не знаем в следващите месеци тази симбиоза накъде ще тръгне, посочи Боряна Димитрова. \r\n \n\t\t\t\t\t\t", "date": "2018.10.09", "title": "Алфа рисърч: Евровотът ще е тест накъде вървят политическите настроения"}
{"url": "http://www.bnews.bg/article/250007-na_selsko_derbi_tsarsko_selo_tsska_na_natsionalniya_mazhkari_se_draha_s_nokti_snimki", "text": "\n Босът на Царско село Стойне Манолов скандализира с поведението си след срещата на неговия отбор с ЦСКА 1948, която завърши 1:1. На излизане от сектор \"А\" бизнесменът напада спортно-техническия директор на \"червените\" Кирил Котев и го дере с нокти по врата. \r\n\"Предяви някакви претенции и ме одраска по врата. Не съм го провокирал с нищо. Имаше 30 свидетели и те могат да потвърдят. Може да видите белезите\", каза Котев относно случката и показа последствията от атаката на бизнесмена. \r\nМалко след тази случка Манолов се забърка в нов скандал, стартирайки преследване по улица \"Гурко\", ескортиран от внушително количество полицаи, за да се бие с фен на \"червените\". \r\n\r\n \r\n  \r\n \n\t\t\t\t\t\t", "date": "2018.10.09", "title": "На селско дерби Царско село-ЦСКА на Националния мъжкари се драха с нокти (СНИМКИ)"}
{"url": "http://www.bnews.bg/article/250004-pozhar_i_magla_kray_ihtiman_7_koli_se_blasnaha_vav_verizhna_katastrofa", "text": "\n Седем са колите, пострадали във верижната катастрофа на магистрала \"Тракия\" край Ихтиман, съобщават от МВР. \r\n\r\n Три от колите са тежкотоварни, 4 - леки автомобили. Ранени са четирима души. Няколко спешни екипа вече са на място. Един от пострадалите е с черепно-мозъчна травма, допълниха от БНТ. \r\n\r\n Става въпрос за млади хора, до 40-годишна възраст, в това число и една жена. \r\n\r\n Обходният маршрут е покрай село Лозен. \r\n\r\n Както и миналата година, така и тази причина за катастрофата е сметище, което е запалено. Имало е ниски мъгли и заедно с дима от горящия боклук видимостта е била намалена. \r\nПрипомняме, че преди 2 години на същото място имаше верижна катастрофа с 40 коли. Тогава отново причина за задимяването бе горящо сметище. \r\n \n\t\t\t\t\t\t", "date": "2018.10.09", "title": "Пожар и мъгла край Ихтиман, 7 коли се блъснаха във верижна катастрофа"}
{"url": "http://www.bnews.bg/article/250003-vremeto_shte_e_slanchevo_no_prez_magla", "text": "\n Атмосферното налягане е малко по-високо от средното за месеца и през деня ще се повишава. Това прогнозира дежурният синоптик на НИМХ Боряна Маркова. Днес времето ще е слънчево. \r\n\r\n Преди обяд на места в низините и котловините ще има ниска слоеста облачност или мъгла. Ще духа слаб до умерен североизточен вятър. Максималните температури ще са между 19° и 24°. \r\n\r\n В планините ще е слънчево. Ще духа умерен вятър от изток-североизток. Максималната температура на височина 1200 метра около 15°, на 2000 метра около 9°. \r\n\r\n По Черноморието ще е предимно слънчево, преди обяд на места с ниска слоеста облачност или мъгла. Ще духа до умерен североизточен вятър. Максимални температури на въздуха: 19°-21°. Температурата на морската вода е 20°-21°. Вълнението на морето ще бъде 2-3 бала. \r\n  \r\n \n\t\t\t\t\t\t", "date": "2018.10.09", "title": "Времето ще е слънчево, но през мъгла"}
{"url": "http://www.bnews.bg/article/250008-barekov_i_siderov_sazdavat_golyam_patriotichno_konservativen_blok_za_predstoyashtite_evropeyski_izbori", "text": "\n \r\nЕвродепутатът и лидер на ПП „Презареди България” Николай Бареков и лидерът на ПП „Атака” Волен Сидеров ще опитат да обединят цялото консервативно, националистическо, дясно политическо пространство за предстоящите европейските избори през месец май. Това стана ясно по време на участие на Бареков в предаването „На жълтите павета”, което се излъчва телевизия АЛФА. \r\n\r\n Причината да потърся Волен Сидеров е много логична – моята партия „Презареди България” е единствен член на Консервативния алианс, в който членуват консервативни партии не само от цяла Европа, но и от цял свят, включително британската консервативна партия и републиканската партия на САЩ, обясни Бареков. Като най-млада консервативна партия взехме решение да се срещнем и да разговаряме с може би най-стария консерватор в България – Волен Сидеров, допълни още той. \r\n\r\n Като аргумент той изтъкна, че Сидеров тръгва от СДС, която преди Иван Костов е била консервативна партия, след което създава АТАКА, която пък се очертава като консервативно-патриотична партия, печелила няколко поредни избори. Беше съвсем логично да тръгне разговор между легитимен консерватор като мен и консерватор, който на национална почва е абсолютен лидер,  заяви Бареков. \r\n\r\n Евродепутатът подчерта, че идеята не е да се създаде коалиция между Бареков и Сидеров, а да се поканят всички партии, включително и двете съуправляващи коалиционни партии – тази на Валери Симеонов и на Красимир Каракачанов. По думите му поканени могат да се чувстват както СДС, така и всички, които биха желали да се включат към едно такова консервативно обединение, което да се бори за спечелване на следващите избори, за спечелването на поне четири евродепутатски мандата и за победа да на поне две от партиите, представляващи либералното пространство в България – БСП и ДПС. \r\n\r\n Бареков прогнозира, че и резултатът на ГЕРБ изобщо няма да е добър на тези избори. \r\nЕвродепутатът е категоричен, че предстоящият  вот е от изключително значение за развитието на Европа, тъй като пред нея се очертават две опции – едната е пълно ликвидиране на държавите и нациите и оставане на Европейската комисия като един „супер орган”, а другата е - реформи. В тази връзка Бареков подчерта, че е радетел за реформи в ЕС, а не за ликвидация на ЕС. \r\n\r\n Ако не се чува нашият глас (б.р. на консерваторите) Европейската комисия ще разруши Европейския съюз, категоричен е той. В момента ЕС се управлява от около 50 хил. бюрократи, които взимат решение вътре в кабинети си. Евродепутатите, които сме 750,  избрани пряко от 28 държави, имаме съвещателен орган, следователно Европарламента няма никаква власт, той е един импотентен орган, обясни Бареков. \r\nКоалицията, която искаме с Волен Сидеров да създадем, не е с цел излъчване на поредните евродепутати, а напротив – искаме нашият глас да се чуе, да победим т.нар джендърска идеология, т.н. либерали, хората на Сорос, включително и тези от ГЕРБ, които се опитват да бъдат негови приятели, подчерта евродепутатът. \r\n\r\n По думите на Бареков консервативната вълна залива света. Неговата прогноза е, че Унгария предстои да се присъедини към консервативното семейство. Към момента имаме силна полска група, на мястото на британците, които напускат, идват хора от различни нации – от Швеция, от Италия, от Белгия, отбеляза евродепутатът. Шансът да се управлява център-дясно в следващия Европарламент е много голям, това ще даде възможност за много реформи в държавите и за много реформи в ЕС, убеден е той. \r\n\r\n Форум на европейско равнище ще се състои този петък в София, обяви още Бареков по време на участието си. От думите му стана ясно, че на него ще присъстват  високопоставени лица, като сред тях ще бъде и водещият кандидат на консерваторите за председател на Европейската комисия, член на ръководството на консерваторите и лидер на Алианса на консерваторите и реформистите /АКРЕ/ в цяла Европа и присъдружните партии от целия свят Ян Захрадил. \r\n\r\n Съдомакини на събитието ще бъдат Николай Бареков и Волен Сидеров. \r\nПо време на конференция г-н Захрадил ще бъде запознат с политическата обстановка у нас и с намерението да се изгради голям патриотично-консервативен блок, който да участва на европейските избори през месец май,  да подкрепи водещия кандидат на консерваторите за председател на ЕК и който да се бори за първа политическа сила в Европейския парламент. \r\nВ рамките на форума ще бъде представено и социологическо проучване, възложено от Европейския парламент, за това как стоят отделните личности и партии в консервативното пространство и каки са шансовете на този политически субект. \r\n\r\n Бареков разкри и още нещо пикантно -  предстои партия АТАКА по покана на „Презареди България” да подаде кандидатурата си за членство в Консервативния алианс. Това ще се случи идната седмица по време на най-висшия форум на консерваторите, който ще се състои в Кишинев. Прогнозата на евродепутата е, че кандидатурата ще бъде приета изключително позитивно от консерваторите. \r\n\r\n Евродепутатът коментира и инцидента със съпругата на Волен Сидеров. По думите му стана ясно, че часове преди нападението заедно с лидера на АТАКА са обсъждали предстоящия форум. „След като се прибрах вкъщи при жена ми получих обаждане от колегата Байрактаров, че е станал инцидент с Деница на бул. „Сиемоновско шосе”.  Аз  живея на около пет минути път с кола, с жена ми, която е бременна, се качихме заедно в колата и отидохме да видим какво се случва. Заварихме кавалкада от полиция, катаджии и силно шокираната съпруга на Волен”, разказа Бареков. \r\nОт разказа му става ясно, че нападателят се е  държал изключително арогантно с всички и най-вече с полицаите. „Първият слух, който се чу, че са служители на някакво посолство, за мен това беше човек, който очевидно е най-малко свързан с някакви военни структури и тайни служби - имаше подготовка, образование, беше хладнокръвен, знаеше български, говореше на английски”, допълни евродепутатът. \r\nНа въпрос сериозно ли е министри, включително и премиерът, да мълчат вече няколко дни  подред, при положение, че за симулациите на журналиста Димитър Върбанов се вдигнаха всички органи на крак, Бареков заяви, че не е учуден. \r\n\r\n По отношение на министъра на отбраната Красимир Каракачанов предположи, че не е бил в кондиция по това време на денонощието, а по отношение на премиера Борисов – че пасивността му се дължи на уплаха. Целият този инцидент показва, че в България няма държава, категоричен е Бареков. \r\nСлед като един суданец може да налети на жената на лидера на парламентарната група на управляващата партия в парламента и някакъв друг, циганин ли е бил, луд ли е бил, чужденец ли е бил, българин ли е бил, не знам, може да убие по този начин журналист, аз смятам, че тази държава има много сериозен проблем, допълни евродепутатът. \r\n\r\n В тази връзка Бареков подкрепи искането на Сидеров оставка да подаде вътрешният министър Младен Маринов и осъди позицията на Валери Симеонов, според който не може да се иска оставка на министър, избран преди седмица. Г-н Симеонов не знае ли, че в Европа се дават оставки  на един ден?!, попита Бареков. \r\n  \r\n \n\t\t\t\t\t\t", "date": "2018.10.09", "title": "Бареков и Сидеров създават голям патриотично-консервативен блок за предстоящите европейски избори"}
