{"url": "http://www.bnews.bg/article/255732-pritesnena_mayka_vdigna_politsiyata_v_razlog_na_krak_naprazno", "text": "\n Притеснена майка вдигна полицията в Разлог на крак, след като се е забавило извозването на деца от района на ски писта Кулиното. Сигнал е подаден на тел. 112 малко преди 15.00 ч. На него веднага се отзовали екип на полицията, но униформените не констатирали проблем, а екипът на линейката буквално бил просто разходен напразно. \r\n\r\n Причината за сигнала била, че заради обилния сняг автобусите, които свалят децата от пистата към Разлог, се забавили. \r\n\r\n Ски писта Кулиното се намира на най-високата част на прохода Предел, на 3 км южно от него. \r\n\r\n Междувременно в област Смолян настана кошмар за стотици туристи, тръгнали към планината без вериги. Още призори в петък проходът през Пампорово бе блокиран от закъсали коли, а някои от шофьорите дори не знаеха как да сложат веригите. Снегорините също се озоваха в тапата.  \r\nОбилният снеговалеж допълнително затрудни работата по почистването на снега. За втори пореден ден сухопътните войски изкараха тежката техника. Роторен снегорин се зае да чисти еднометровия сняг, блокирал главния път. \r\n\r\n Около 200 деца, които са на ски училище в района на Разлог, не са били блокирани. \r\n\r\n \"Няма толкова голяма драма, каквато се представя. Децата са на пистата, където има наши служители, персонал, чайна. Не са сами и не е точно, че са блокирани. Изпратили сме два трактора, които работят по снегопочистването, но снеговалежът е обилен. Виждате, че и на Предела се спира преминаването на товарни автомобили, докато се изчисти пътят\", коментира кметът на Разлог Красимир Герчев. \r\n\r\n В момента всички деца са свалени в Разлог и се намират в хотела, съобщи dir.bg \r\n\r\n   \r\n \n\t\t\t\t\t\t", "date": "2019.01.25", "title": "Притеснена майка вдигна полицията в Разлог на крак напразно"}
{"url": "http://www.bnews.bg/article/255735-volen_razkri_che_vmro_i_sultanka_podkrepyat_dzhendarite", "text": "\n Партия \"Атака\" разпространи чрез пресцентъра си послание, адресирано до коалиционните им партньори от ВМРО. \r\n\r\n \", се посочва в съобщението на националистите до средствата за масово осведомяване. \r\n\r\n \" \", призовават от \"Атака\". \r\n  \r\n \n\t\t\t\t\t\t", "date": "2019.01.25", "title": "Волен разкри, че ВМРО и Султанка подкрепят джендърите!"}
{"url": "http://www.bnews.bg/article/255730-detsa_naryazaha_gumite_na_nad_20_koli_v_pazardzhishko_selo", "text": "\n Между 20 и 30 са колите, намерени снощи от собствениците си с нарязани гуми в пазарджишкото село Мало Конаре. А извършителите на бруталното посегателство са шест деца, съобщават от Областната дирекция на МВР в Пазарджик. \r\n  \r\nСлед проведеното от криминалисти разследване в Районното управление на полицията в града са прибрани шест момчета на възраст от 12 до 15 години, всички – от същото село. Установено е, че трима от тях – на 12, 13 и 15 години, са преки извършители, а останалите са ги гледали как се забавляват, дупчейки гумите на автомобилите. Иззет е и ножът, с който е извършено деянието. \r\n\r\n С тийнейджърите работи инспектор „Детска педагогическа стая“. Работата по случая продължава. Но надали ще завърши със сериозни наказания, тъй като заради възрастта на извършителите не се квалифицира като престъпление, а като противообществена проява. \r\n  \r\nПрипомняме, че инцидентът е станал снощи. Колите са на работници, които ги паркирали в центъра на селото, а оттам пътували с организиран транспорт до фирмите си. Когато се върнали към 23,00 часа, заварили автомобилите си с пробити гуми, като на някои са съсипани и четирите. \r\n \n\t\t\t\t\t\t", "date": "2019.01.25", "title": "Деца нарязаха гумите на над 20 коли в пазарджишко село"}
{"url": "http://www.bnews.bg/article/255731-kakvi_promeni_gotvyat_za_shofyorite", "text": "\n Ограничения за новите шофьори, завишени санкции, задължителни зимни гуми. Това предвижда проектът на Закон за движение по пътищата, публикуван за обществено обсъждане. Предлага се още да се забрани използването на „мобилни устройства, отклоняващи вниманието“ по време на шофиране. За пръв път се налага и глоба от 100 лева за аларма на автомобил, която се задейства без причина. \r\n  \r\nФилософията на закона не е променена и той няма да допринесе за намаляване на пътния травматизъм, каквато трябва да е основната му цел, заяви за Дарик председателят на Българското обединение на шофьорите Христо Радков. \r\n  \r\nВръщане на площадките за полигон пък предвижда проектът на Закон за водачите на моторни превозни средства. Тези полигони са отживелица, а елементите, които се преподават на площадки с конуси и колчета, отдавна се преподават в реални градски условия, каза за Дарик председателят на Съюза на преподавателите по авто-мото подготовка Йонко Иванов. Автоинструкторите са против законопроекта, ще следват протести, категоричен е той. \r\n  \r\nПроектът на Закон за движение по пътищата като цяло е старият закон със завишаване на санкциите и някои допълнения, посочи Христо Радков: \r\n  \r\n„Имаме една промяна, че вече нов водач, придобил категория В с по-малко от 6 месеца не може да вози пътници през тъмната част на денонощието, освен ако няма придружител с него.“ \r\n  \r\nПроектът предвижда още през първите шест месеца новите шофьори, взели книжка за категория В или В1 да имат право да карат сами автомобили с максимална мощност до 50 киловата. Ако колата е по-мощна, трябва да има придружител  - правоспособен водач със стаж над 5 години, който не е губил книжката си за този период. Още едно условие за придружителя е да не е употребил алкохол или наркотични вещества. \r\n  \r\nВ проектозакона има и текст, според който от 15 ноември до 1 март и леките автомобили задължително трябва да бъдат с гуми, предназначени за зимни условия, като минималният грайфер трябва да е поне 1.6 милиметра. Досега в този период можеше да се използват и други гуми, но с дълбочина на грайфера най-малко 4 милиметра. \r\n  \r\nЗабраняват се мобилни устройства за комуникация по време на шофиране, освен чрез устройство, позволяващо използването им без участието на ръцете. \r\n  \r\n600 лева става глобата за водач, който управлява автомобил без книжка или ако свидетелството му не е за съответната категория. В момента санкциите за тези нарушения са между 100 и 300 лева. Налага е и нова глоба от 100 лева за автомобилна аларма, която се задейства без причина, обясни Христо Радков: \r\n  \r\n „Хубавото нещо, което е в предлагания закон е, че вече продължението на тротоара няма да се счита за пешеходна пътека. Това е един член от закона, приет през '99г., който създаваше редица проблеми за шофьорите и пешеходците“. \r\n  \r\nВръщането на площадките за полигон пък е една от най-големите недомислици в проекта на Закон за водачи на МПС, заяви председателят на Съюза на преподавателите по авто-мото подготовка Йонко Иванов. Елементите, които се преподаваха за категория Б на полигони с колчета и конуси, отдавна се преподават в реални градски условия, изтъкна той. Това, за което автоинструкторите настояват е въвеждане на екстремен полигон. \r\n  \r\nПроектите на Закон за движение по пътищата и Закон за водачите на моторни превозни средства се представят за обсъждане, след като през април беше обявено, че сегашният Закон за движение по пътищата, който е променян многократно, ще бъде разделен на три. Очаква се проект и на Закон за пътните превозни средства. \r\n  \r\n \n\t\t\t\t\t\t", "date": "2019.01.25", "title": "Какви промени готвят за шофьорите?"}
{"url": "http://www.bnews.bg/article/255723-nikolay_banev_se_sboguva_s_bashta_si_pod_ohrana", "text": "\n След многото противоречиви сведения дали арестантът Николай Банев ще бъде пуснат да изпрати покойния си баща до вечния му дом, в крайна сметка вече е известно, че той е присъствал на траурната церемония в Хасково. \r\n\r\n Йордан Банев е бил изпратен достойно от фамилията - от сина си Николай Банев, който е бил под засилена охрана, от внука Николай Банев-младши, от съпругата си Мария, от родителите и сестрата на Евгения Банева, както и от множество съграждани и съпартийци на покойния. \r\n\r\n На траурната церемония са присъствали и управителите на комплекса \"Русалка\" на Баневи, както и на предприятието \"Лемекон\" - Елхово, преименувано на името на бившата съпруга на задържания бизнесмен в \"Дочка Банева\". \r\n\r\n На страницата на Николай Банев във Фейсбук много приятели на семейство Баневи изказват съболезнованията си. В част от тях някои изразяват и солидарност с арестантите. Има и такива, които прогнозират \"скорошна победа\" на \"делото\" им?... \r\n\r\n Старият Йордан Банев бе изпратен уважително и положен във фамилен гроб, където последно е бил погребан баща му - дядото на Николай Банев. \r\n\r\n Семейството е организирало прощален обяд, в памет на покойника, в местен ресторант. \r\n \n\t\t\t\t\t\t", "date": "2019.01.25", "title": "Николай Банев се сбогува с баща си под охрана"}
{"url": "http://www.bnews.bg/article/255733-erdogan_do_nyakolko_mesetsa_shte_ima_zona_za_sigurnost_v_severna_siriya", "text": "\n Турският президент Реджеп Тайип Ердоган заяви днес, че очаква в рамките на няколко месеца да бъде създадена зона за сигурност в Северна Сирия, предадоха световните агенции, цитирани от БТА. \r\n\r\n \"Очакваме зоната за сигурност да бъде създадена в рамките на няколко месеца. Така или иначе ще създадем зона за сигурност. От нашите съюзници очакваме логистична подкрепа по този въпрос\", каза Ердоган, цитиран от ТАСС. \r\n\r\n Той изтъкна, че не може да става дума за това международната коалиция да създаде тази зона за сигурност. Президентът посочи, че Турция е единствената сила, която може да изгради зоната за сигурност, информира Ройтерс. \r\n\r\n Ердоган добави, че Турция трябва да поддържа контрол над зоната. \r\n\r\n Обявяваме, че не чакаме каквито и да било други предложения по този въпрос. Каквато и да е цената за това, сме готови да я платим, констатира президентът. \r\n\r\n Турският президент изключи възможността ООН да участва в създаването на зоната за сигурност, информира ТАСС. \r\n\r\n Ердоган заяви още, че Турция няма нужда от разрешението на която и да било страна за извършването на операция на територията на Сирия. Той уточни, че споразумение със Сирия от 1998 г. позволява на Турция да навлезе на територията й, когато е изложена на заплахи. \r\n\r\n Турският лидер обеща, че Анкара ще продължи с решителност борбата срещу терористите. \r\n\r\n Отношенията между Турция и Сирия през 80-те и 90-те години на миналия век бяха много напрегнати, тъй като Анкара обвиняваше Дамаск в подкрепа за Кюрдската работническа партия (ПКК). През октомври 1998 г. възникна криза в отношенията между двете страни и Турция предостави на Сирия 45-дневен срок, в рамките на който страната е трябвало да се откаже от подкрепата за ПКК. Същата година сирийските власти екстрадираха от страната лидера на ПКК Абдуллах Йоджалан, след което се стигна до пробив в отношенията между Турция и Сирия. След преговори на 20 октомври 1998 г. високопоставени представители на министерствата на външните и вътрешните работи на двете страни подписаха в южния турски град Адана съвместен протокол и споразумение по въпросите на сигурността, припомня ТАСС. \r\n \n\t\t\t\t\t\t", "date": "2019.01.25", "title": "Ердоган: До няколко месеца ще има зона за сигурност в Северна Сирия"}
{"url": "http://www.bnews.bg/article/255728-otkriha_prebit_mazh_na_tsarigradsko_shose_v_sofiya", "text": "\n Откриха пребит 38-годишен мъж на „Цариградско шосе“ в София. Сигналът за мъж в безпомощно състояние на столичния булевард е постъпил около 20.30 часа снощи. На място незабавно са изпратени екипи на полицията и спешна помощ. \r\n  \r\nИзвършителите на побоя се издирват, съобщиха от МВР. \r\n  \r\nПострадалият мъж е откаран в болница и настанен за лечение, с опасност за живота. \r\n  \r\nРабота по образуваното досъдебно производство продължава под надзора на прокуратурата. \r\n \n\t\t\t\t\t\t", "date": "2019.01.25", "title": "Откриха пребит мъж на „Цариградско шосе“ в София"}
{"url": "http://www.bnews.bg/article/255718-etsb_ochakva_oshte_zabavyane_na_rastezha_i_inflatsiyata", "text": "\n Икономическият растеж на еврозоната може да се забави повече от очакваното. Това е едно от заключенията на проучване на Европейската централна банка (ЕЦБ) сред анализатори, което още повече подкрепя сигналите на банката, че ще забави темпото за премахване на паричните стимули, съобщава Ройтерс, цитиран от Инвестор. \r\n\r\n В четвъртък управителят на ЕЦБ Марио Драги предупреди, че понижението на растежа в 19-членната еврозона може да се окаже по-дълбоко и по продължително, отколкото се смяташе преди това - коментар, възприеман като знак за забавяне на първото лихвено увеличение на банката.  \r\n\r\n Според тримесечното проучване на банката - ключов елемент при взимането на решения на срещите на ръководството, ръстът на брутния вътрешен продукт през 2019 г. ще е в размер на 1,5%. Това е под предходните изчисления за 1,8%. \r\n\r\n В същото време инфлацията също спада до 1,5% при предишни прогнози за 1,7% и значително под целите на централната банка за стойности от малко под 2%. \r\n\r\n Негативен знак за ЕЦБ са и прогнозите за леко понижение и при дългосрочната инфлация, тази за 2023 г. Очакванията са тя да бъде 1,8% при предишни прогнози за 1,9%, което означава, че доверието в способностите на ЕЦБ да изпълни целите си намалява. \r\n\r\n Дългосрочните прогнози за растежа също бяха намалени до 1,5% от 1,6%. \r\n\r\n ЕЦБ не може да изпълни целите си за инфлация от началото на 2013 г. Въпреки това от банката настояват, че мерките за парични стимули дават резултат и ценовият натиск започва да се натрупва, позволявайки нормализиране на политиките след години на безпрецедентна подкрепа. \r\n\r\n ЕЦБ официално прекрати в края на миналата година програмата си за покупка на облигации на стойност 2,6 трлн. евро, като също така дава сигнал, че възнамерява да увеличи лихвените проценти след лятото. \r\n\r\n Пазарите обаче от доста време вече не очакват да се стигне до там, залагайки на увеличение чак към средата на 2020 г. \r\n\r\n Според данните на ЕЦБ икономическият ръст през съответната година ще е 1,5% при предишни очаквания за 1,6%. Инфлацията през 2020 г. пък се очаква да е 1,6% спрямо 1,7% преди три месеца. \r\n \n\t\t\t\t\t\t", "date": "2019.01.25", "title": "ЕЦБ очаква още забавяне на растежа и инфлацията"}
{"url": "http://www.bnews.bg/article/255701-kris_braun_zavede_delo_sreshtu_zhenata_koyato_go_obvini_v_iznasilvane", "text": "\n Американският певец Крис Браун е завел дело за клевета срещу жената, която по-рано през седмицата го обвини в изнасилване. \r\n\r\n 29-годишният Браун е депозирал жалбата си в прокуратурата в Париж. В съдебните документи, достъп до които са си осигурили от сп. \"Пийпъл\", певецът изтъква, че е станал обект на \"клеветнически обвинения\". \r\n\r\n Крис Браун беше освободен в сряда, без да му бъдат повдигнати обвинения, след като в понеделник беше задържан по подозрение в изнасилване, припомня Ройтерс, цитирана от БТА. \r\n\r\n Браун, неговият бодигард и негов приятел бяха арестувани, след като 24-годишна жена се оплака, че е била изнасилена в апартамент на певеца в хотел \"Мандарин Ориентал\" в нощта на 15 януари. Жената твърди, че е срещнала мъжете в нощно заведение в Париж по-рано същата вечер, припомня агенцията. \r\n\r\n Въпреки че Крис Браун е освободен, разследването на парижката полиция по случая продължава. \r\n \n\t\t\t\t\t\t", "date": "2019.01.25", "title": "Крис Браун заведе дело срещу жената, която го обвини в изнасилване "}
{"url": "http://www.bnews.bg/article/255719-britanskiyat_finansov_ministar_podava_ostavka_pri_brekzit_bez_sdelka", "text": "\n Британският министър на финансите Филип Хамънд намекна, че е готов да напусна кабинета в знак на протест, ако се стигне но излизането на Великобритания от състава на Европейския съюз без споразумение. \r\n\r\n Хамънд заяви, че работи в рамките на администрацията за избягване на подобен вариант. Но на въпрос дали ще подаде оставка в случай на хаотичен Brexit, министърът не изключи такава възможност, съобщава Bloomberg. \r\n\r\n \"Няма да спекулирам, тъй като много неща зависят от обстоятелствата на случващото се\", заяви той в интервю за BBC Radio 4 на въпрос дали е готов да се оттегли. \"Категорично не вярвам, че изборът да напуснем без сделка би бил отговорен, но осъзнавам, че това е потенциален провал, до който може да стигнем\", заяви той. \r\n\r\n Британското правителство се опитва да се противопостави на действията на някои високопоставени политици, които искат Brexit да бъде отложен, вместо да се стигне до вариант без сделка. Въпросът трябва да бъде разгледан в Камарата на общините с поредица от гласувания на 29 януари. \r\n\r\n Някои министри, включително социалният министър Амбър Ръд, искат Мей да им позволи да подкрепят измененията на законодателството, които ще предотвратят излизането без сделка. Самата Ръд също не отхвърли възможността да подаде оставка, ако не бъде постигнато споразумение. \r\n\r\n \"Лично аз не смятам, че 29 януари трябва да е решаващ момент - ще има и други възможности парламентът да изрази вижданията си\", посочи Хамънд пред Bloomberg в рамките на икономическия форум в Давос. По думите му в британската традиция е намирането на компромис и решение. \r\n\r\n Според Хамънд враждуващите фракции в Лондон в крайна сметка ще се помирят, притискани от времето. \r\n \n\t\t\t\t\t\t", "date": "2019.01.25", "title": "Британският финансов министър подава оставка при Брекзит без сделка"}
{"url": "http://www.bnews.bg/article/255700-avtorkata_na_petdeset_nyuansa_izdava_nov_erotichen_roman", "text": "\n Е. Л. Джеймс - авторката на трилогията \"Петдесет нюанса\", ще издаде нов еротичен любовен роман на 16 април. \r\n\r\n Издателство \"Винтидж букс\" съобщи, че романът се нарича \"Господинът\" (\"The Mister\"). Той отново ще е за секс, богатство и различни страсти. Сред героите му са богат лондончанин, който \"рядко спи сам\", и красива жена, която е \"подмамваща загадка\". \r\n\r\n Е. Л. Джеймс твърди, че \"Господинът\" е съвременна история за Пепеляшка - \"вълнуваща и чувствена\" приказка. \r\n\r\n От романите \"Петдесет нюанса\" са продадени над 100 милиона броя в света. По тях бяха заснети и филми \r\n \n\t\t\t\t\t\t", "date": "2019.01.25", "title": "Авторката на \"Петдесет нюанса\" издава нов еротичен роман"}
{"url": "http://www.bnews.bg/article/255726-levski_padna_ot_otbora_na_karanga", "text": "\n Отборът на Левски записа загуба в неофициалния дебю на новия си треньор Георги Дерменджиев. \"Сините\" загубиха с 1:0 от китайския Хенан, където играе бившия нападател на ЦСКА - Фернандо Катанга. Той обаче не взе участие, тъй като още се възстановява от контузия. Това бе втора контрола за българския тим на лагера в Кипър. Следващата проверка на столичани е на 30 януари срещу Висла Плоцк. \r\n\r\n Дерменджиев използва два различни състава двете полувремена, като идеята бе да се запознае с качествата на колкото може повее футболисти. Като титуляри започнаха Ники Михайлов, Цветкович, Яблонски, Йодегаард, Нганиони, Тиам, Мариани, Кабрал, Обертан, Н'Кололо, Буш. През първата част Левски изцяло владееше инициатива, както и държеше повече топката, но завършващият удар липсваше и не успяха да затруднят противника. В 25' след грешка в \"синьо\" китайците откриха. Басогог бе изведен с отличен пас между двамата централни защитници на Левски. Басогог ги надбяга, излезе сам срещу Михайлов и не пропусна да вкара. \r\n\r\n За втората част Дерменджиев пусна следните футболисти Николай Михайлов, Ивайло Найденов, Нуно Рейш, Магнар Йодегаард, Иван Горанов, Илия Юруков, Антъни Белмонт, Богдан Вашчук, Паулиньо, Илия Димитров, Станислав Костов. След 60' бяха направени още две смени Магнар Йодегаард бе замене от Деян Иванов, а Петър Иванов смени Николай Михайлов. И през втората част не бе особено интересни на терена, като в 48' 48' Грешка на Юруков доведе до опасност пред вратата на Николай Михайлов, но стражът спаси след плонж. В 72' бе най-опасното положение за Левски след много груба грешка на вратаря Ву, Станислав Костов остана сам пред празната врата, но стреля в аут. \r\n \n\t\t\t\t\t\t", "date": "2019.01.25", "title": "Левски падна от отбора на Каранга!"}
{"url": "http://www.bnews.bg/article/255702-godenitsa_na_fredi_merkyuri_pecheli_milioni_ot_filma_bohemska_rapsodiya", "text": "\n Мери Остин, която солистът на група ”Куин” Фреди Меркюри наричаше ”любовта на живота си”, ще спечели 40 милиона британски лири от филма ”Бохемска рапсодия”, съобщи в. ”Сън он сънди”. \r\n\r\n Приходите от филма са вече около 600 милиона лири. Остин ще получи дял от тях заради авторските права. \r\n\r\n Когато се запознава с харизматичния Фреди Меркюри през 1970 г., Остин е на 19 години. Тогава той още не е известен. Те заживяват заедно и се сгодяват, но връзката им приключва, когато той й казва, че е гей. Двамата обаче остават близки до края на живота му. Тя се грижи за него, когато се разболява от СПИН. \r\n\r\n Фреди Меркюри завещава на Мери Остин 50 процента от бъдещите си печалби. 25 процента получават родителите му и 25 процента сестра му. След смъртта на родителите му дялът на Остин става 75 процента. Тя наследява и къщата му в \r\n\r\n Западен Лондон на стойност 20 милиона лири, както и по-голямата част от състоянието му от 9 милиона лири. От бъдещите печалби на група \"Куин\" Остин наследява около 19 процента. \r\n\r\n Мери Остин е на 67 години. Преди шест години тя определи огромното наследство от Фреди Меркюри като \"бреме\", предизвикало \"много яд\". \r\n\r\n Кинокритиците не одобриха филма \"Бохемска рапсодия\", но феновете го харесаха. Той спечели две награди \"Златен глобус\", включително и за най-добър филм. Филмът вече се смята за претендент за награда \"Оскар\". \r\n \n\t\t\t\t\t\t", "date": "2019.01.25", "title": "Годеница на Фреди Меркюри печели милиони от филма ”Бохемска рапсодия”"}
{"url": "http://www.bnews.bg/article/255734-rusiya_dovolna_na_tsena_60_70_dolara_za_barel_petrol", "text": "\n Русия е доволна от цена на петрола в порядъка на 60-70 долара за барел, но за намаление на обема на шистовия добив в САЩ цените трябва да спаднат до под 40 долара за барел. Това заяви на Световния икономически форум в Давос ръководителят на Руския фонд за преки инвестиции Кирил Дмитриев, цитиран от ТАСС. \r\n\r\n \"Ако някой иска да победи шистовия петрол, цените трябва да се понижат под 40 долара за барел. Цени под 40 долара не са подходящи за руската икономика, не са особено добри за саудитската икономика и честно казано не са изгодни и за инвестиции в отрасъла\", каза Дмитриев. \"Това не е практично, Русия действително разглежда цените на петрола в порядъка на 60-70 долара, тъй като считаме, че подобна цена е добра за инвестициите и много добра за стабилността\", добави той. \r\n\r\n През ноември миналата година президентът на Русия Владимир Путин каза, че 60 долара за барел е най-балансираната и справедлива цена на петрола за руската икономика. \r\n\r\n През декември след решението на ОПЕК+ да съкрати добива на петрол през първото полугодие на 2019 година Кирил Дмитриев каза, че предходното споразумение в този формат е донесло на бюджета на Русия допълнителни 6 трилиона рубли. Печалбата на руските петролни компании за деветте месеца на 2018 година е нараснала 2 пъти и половина , отбеляза Дмитриев. \r\n \n\t\t\t\t\t\t", "date": "2019.01.25", "title": "Русия доволна на цена 60-70 долара за барел петрол"}
{"url": "http://www.bnews.bg/article/255708-otpadna_ogranichenieto_za_dvizhenie_s_verigi_v_smolyansko", "text": "\n Отпадат ограниченията за движение с вериги за всички моторни превозни средства на територията на област Смолян, съобщи областният управител Недялко Славов. \r\nОстават ограниченията за проходите „Превала“ и „Пампорово“, където всички автомобили трябва да се движат с вериги. За „Превала“ има забрана за МПС-та над 12 т., а на Пампорово над 3,5 тона. \r\nПроходът „ Рожен“ е забранен за преминаване на автомобили над 12 тона и с ремаркета и полуремаркета, добави Славов.  \r\n \n\t\t\t\t\t\t", "date": "2019.01.25", "title": "Отпадна ограничението за движение с вериги в Смолянско"}
{"url": "http://www.bnews.bg/article/255721-dobrichki_bandit_udari_politsay_s_gaechen_klyuch_po_glavata", "text": "\n В Добрич е задържан мъж, ударил с гаечен ключ полицейски служител, съобщават от областната дирекция на МВР. \r\n\r\n Криминално проявеният (32 г.) от Варна е хванат при полицейска операция за противодействие на кражбите от моторни превозни средства. Мъжът е задържан веднага след кражба на резервна гума от джип \"Ленд Роувър\". \r\n\r\n При претърсването на паркирания наблизо автомобил БМВ, собственост на задържания, е открита черна маска с прорези за очите и множество пластмасови капачки за джанти, посочват от полицията. \r\n\r\n При задържането мъжът е оказал съпротива като е ударил с гаечен ключ по главата и ръката полицейски служител. От полицията посочват, че са използвали помощни средства за задържането на мъжа в условията на абсолютна необходимост. Криминалната полиция разследва в досъдебно производство престъпната му дейност. \r\n \n\t\t\t\t\t\t", "date": "2019.01.25", "title": "Добрички бандит удари полицай с гаечен ключ по главата"}
{"url": "http://www.bnews.bg/article/255720-arzhentinski_zvezdi_prizovaha_prodalzhete_da_tarsite_sala", "text": "\n Издирването на изчезналия над Ламанша самолет с аржентинския нападател Емилиано Сала на борда бе прекратено от английските власти снощи. \r\n\r\n Самолетът возеше 28-годишният играч към Кардиф, където трябваше да направи първа тренировка с новия си тим, в който премина за 18 милиона евро. \r\n\r\n След три дни на търсене, британските власти прекратиха операцията, а това изобщо не се хареса на футболните фенове и колеги на Сала. \r\n\r\n Първи за това призоваха от бившия му клуб Нант. Французите написаха: \"Нека търсенето продължи\" в официалния си профил в туитър, а милиони футболни фенове от цял свят стартираха кампанията #NoDejenDeBuscar, което на испански означава не спирайте да търсите. \r\n\r\n Аржентинските звезди и национали, дори публикуваха постове и видеа, в които призовават спасителите от британския остров Гернси да подновят операцията. \r\n\r\n Серхио Агуеро и Николас Отаменди от Манчестър Сити, както и новото попълнение на Челси Гонсало Игуаин се застъпиха за изчезналия Сала. \r\n\r\n Те дори предложиха да осигурят средствата за сложната операция по издирването на самолета. \r\n\r\n Английската футболна асоциация заяви, че предстоящите мачове ще започват с минута мълчание в чест на Емилиано Сала, но това разгневи клубовете. \r\n\r\n Те отказаха да сторят това, защото Сала официално не е обявен за мъртъв. \r\n\r\n   \r\n \n\t\t\t\t\t\t", "date": "2019.01.25", "title": "Аржентински звезди призоваха: Продължете да търсите Сала"}
{"url": "http://www.bnews.bg/article/255727-vremenno_zabavyat_obrabotkata_na_poshtenski_pratki_koito_minavat_prez_mitnitsa", "text": "\n Временно е забавена обработката на международните пощенски пратки, които минават през митница, съобщиха от „Български пощи“. \r\n  \r\nЗабавянето се дължи на нов софтуер, който Агенция „Митници“ въведе от 7 януари т.г. \r\n  \r\nСтава дума за Митническа информационна система за внасяне при подаване на митнически декларации за внасяне и декларации за временно складиране. При адаптацията към новия софтуерен продукт „Български пощи“ изпитват затруднения. \r\nРаботи се обаче за нормализиране на процеса, уверяват от дружеството. \r\n \n\t\t\t\t\t\t", "date": "2019.01.25", "title": "Временно забавят обработката на пощенски пратки, които минават през митница"}
{"url": "http://www.bnews.bg/article/255709-nad_350_dushi_arestuvani_pri_protestite_vav_venetsuela", "text": "\n Над 350 души са арестувани тази седмица във Венецуела при протестите срещу режима на президента Николас Мадуро, заяви Върховният комисар на ООН за правата на човека Мишел Бачелет, цитирана от Франс прес. \r\nВ комюнике Бачелет посочи, че службата й е получила информация за масови арести - общо над 350 души тази седмица, като само на 23 януари са били задържани 320 души. \r\nПозовавайки се на достоверни местни източници, тя отбеляза, че във вторник и сряда са били убити най-малко 20 души, които \"изглежда са били улучени при стрелба от страна на силите за сигурност или членове на подкрепящи режима въоръжени групи\". \r\nСпоред венецуелската неправителствената организация за наблюдение на социалните конфликти, за четири дни са били убити 26 души. \r\nБачелет настоя за независимо и безпристрастно разследване дали властите не са упражнили прекомерна сила и дали не са извършени престъпления от членове на проправителствени или други въоръжени групировки\". \r\n\r\n \"Крайно обезпокоена съм от ситуацията във Венецуела, която би могла бързо да излезе от контрол и да има катастрофални последици\", подчерта тя. \r\n \n\t\t\t\t\t\t", "date": "2019.01.25", "title": "Над 350 души арестувани при протестите във Венецуела"}
{"url": "http://www.bnews.bg/article/255705-dashteryata_na_laskin_uchi_za_lekar_v_negova_pamet", "text": "\n Голямата дъщеря на покойния Иван Ласкин от брака му с актрисата Мирослава Гоговска преживява загубата на татко си далеч от камерите. Люба присъстваше на опелото на баща си, но запази самообладание и не пожела  да коментира нито дума. Единственото, което девойката сподели, е, че от тук нататък ще посвещава всяко свое постижение на него. \r\n\r\n В думите й няма нищо случайно, защото малцина знаят, че в момента Люба е трети курс студентка по медицина и мисията й ще бъде да спасява човешки животи, въпреки че е била безсилна да помогне на своя баща, писа „Ретро“. \r\n\r\n Голямата дъщеря на Ласкин е сред първенците в курса, а с отличие завършила и гимназия. Люба имала страхотна връзка с по-малката си сестра София, въпреки че майка й Мирослава и баща й Иван през годините преминали през трудни периоди в отношенията си. \r\n\r\n По думите на родителите й двамата се запознали и влюбили твърде млади и тя се случила неочаквано и непланирано. Имало и моменти, в които Ласкин не се виждал често с голямото си дете, но помагал финансово и с каквото може за нейното отглеждане. В последните години от живота си на тази земя обаче настоявал двете му наследнички да изградят истинска сестринска връзка и затова Люба придружавала него, Александра и София на семейните им ваканции през лятото в Гърция. \r\n\r\n „Трудно беше, но слава богу, че Люба израсна толкова възпитана и прекрасна. Моите момичета са всичко за мен“, казва актьорът в едно от последните си интервюта. По-малката му щерка София пък в момента е второкласничка в столично училище. \r\n\r\n Въпреки трагедията тя продължава да посещава часовете без прекъсване, а майка й Александра не й спестявала нищо и разговаряла с нея като с възрастен човек, за да не си травмира още крехката й психика. \r\n\r\n Самата Сърчаджиева пък изуми със силата си зрителите на Сатиричния театър, като излезе на сцената малко повече от седмица след кончината си в постановката „Терапевти“. В знак на възхищение публиката я извика три пъти на бис и й даде кураж и смисъл да продължава да се бори, а аплаузите Алекс прие със сълзи на очи. \r\n \n\t\t\t\t\t\t", "date": "2019.01.25", "title": "Дъщерята на Ласкин учи за лекар в негова памет"}
{"url": "http://www.bnews.bg/article/255724-80_godishen_mazh_e_ubit_v_beloslav_ima_zadarzhani", "text": "\n 80-годишен мъж е убит в Белослав, има задържани. Това съобщиха от ОДМВР - Варна. \r\n\r\n Сигналът за намерения в безпомощно състояние в дома му мъж е подаден в 11.45 часа на 24 януари 2019 г. \r\n\r\n На адреса веднага са изпратени екипи полицията и на Спешна помощ. Медиците са констатирали смъртта на възрастния човек. Извършен е оглед от дежурна оперативна група под надзора на прокурор и са установени следи от насилие.  \r\nНазначена е съдебно-медицинска експертиза. Образувано е досъдебно производство. В рамките на предприетите незабавни оперативно-издирвателни действия има задържани лица, чиято съпричастност към деянието се изяснява. \r\n \n\t\t\t\t\t\t", "date": "2019.01.25", "title": "80-годишен мъж е убит в Белослав, има задържани"}
{"url": "http://www.bnews.bg/article/255725-dsnk_spira_stroezha_do_plazh_alepu_zaradi_grubi_narusheniya", "text": "\n Строителството на ваканционния комплекс до плажа Алепу спира, разпореди шефът на Дирекция национален строителен контрол (ДНСК) арх. Иван Несторов. \r\n\r\n Днес той пристигна на спешна проверка по морето по разпореждане на премиера Бойко Борисов. Заедно с него са експерти от РДНСК - Бургас, Службата по геодезия, картография и кадастър, които в детайли проверяват сигналите за строителните дейностите, които се изпълняват на къмпинг \"Градина\", в района на къмпинг \"Арапя\" и плаж \"Алепу\". \r\n\r\n Именно там инспекцията на място установи груби нарушения на законодателството, както и неспазване на поетото задължение за поетапност на строителните дейности. По план първоначално е трябвало да бъде завършено брегоукрепването на пътя, а след това да се премине към строителните дейности - изграждане на три сгради с РЗП около 8000 кв./м.   \r\n\r\n Инвеститорът обаче не е спазил изискванията при изграждането на брегоукрепването. Той е трябвало да уведоми Геозащита и изпълни други изисквания, но не го е направил, каза арх. Несторов.  \r\n\r\n Заповедта му ще бъде издадена от днес, но ще влезе в сила от понеделник, уточни Несторов, цитиран от burgasinfo.com. \r\n\r\n Директорът на ДНСК ще обиколи цялото Черноморие. Целта е да бъде направена цялостна проверка на строежите по морето. Заедно с арх. Несторов са служители от местната дирекция за строителен контрол в Бургас и Службата по геодезия, картография и кадастър. \r\n\r\n Подробно ще бъдат проверени всички сигнали за строителни дейности и в къмпинга \"Градина\", и къмпинга \"Арапя\", каза Несторов. За плажа \"Алепу\" от понеделник ще бъде обследвана цялата документация, за да се установи дали става въпрос за укрепване на старо свлачище, както твърди инвеститорът, или се строи сграда, която ще е част от ваканционен комплекс. След проверката по цялото Южно Черноморие ще бъдат взети и необходимите мерки. \r\n \n\t\t\t\t\t\t", "date": "2019.01.25", "title": "ДСНК спира строежа до плаж Алепу заради груби нарушения"}
{"url": "http://www.bnews.bg/article/255716-mazh_e_pochinal_ot_uslozhneniya_ot_grip_v_pernik", "text": "\n 69-годишен мъж е починал от усложнения от грип в МБАЛ „Рахила Ангелова“ в Перник, съобщиха от лечебното заведение. \r\n\r\n Смъртният случай е от 16 януари, но днес е потвърдено с направените допълнително тестове, че причината е грип. \r\n\r\n Мъжът е постъпил в  болницата в критично състояние. Според лекарите усложненията са се развили много бързо. \r\n \n\t\t\t\t\t\t", "date": "2019.01.25", "title": "Мъж е починал от усложнения от грип в Перник"}
{"url": "http://www.bnews.bg/article/255715-katar_i_yaponiya_v_kopa_amerika", "text": "\n Копа Америка 2019 започва на 14 юни, но вече имаме разпределението на групите. Задачата на домакина Бразилия изглежда лесна - Боливия, Венецуела и Перу. Впечатление обаче прави присъствието на два азиатски тима - Катар и Япония. \r\n\r\n Защо те са част от тазгодишното издание на надпреварата? Отговорът: Южноамериканската футболна федерация (КОНМЕБОЛ) има само 10 държави-членки, което налага изпращане на покани към две страни от други континенти. \r\n\r\n Не за пръв път Копа Америка изненадва с избора на участници. През 2015 г. в турнира се впуснаха Мексико и Ямайка. През 2016 г. турнирът пък се проведе в САЩ и увеличи броя на участниците си до 16. \r\n\r\n От май 2018 г. обаче се връща към обичайната си структура, която следва от 1993 г. - 12 отбора. Така към надпреварата се присъединяват Япония и Катар. \r\n\r\n \"Самурайте\" имат едно участие в Копа Америка - в Парагвай през 1999 г. Тогава Япония завършва на последно място в група с домакина, Перу и Боливия. Прибира се у дома с актив от едва 1 точка, дошла от равенството 1:1 с аутсайдера Боливия. \r\n\r\n За Катар тази година ще бъде дебютна. На азиатския тим предстоят тежки изпитания, тъй като жребият го събра в една група с Аржентина, Колумбия и Парагвай. Катар ще използва тези двубои като подготовка за Мондиал 2022, на който страната е домакин. \r\n\r\n   \r\n\r\n   \r\n \n\t\t\t\t\t\t", "date": "2019.01.25", "title": "Катар и Япония в Копа Америка"}
{"url": "http://www.bnews.bg/article/255711-osadiha_afganistantsite_vdignali_bunt_v_lagera_v_harmanli", "text": "\n Всички 21 души, които бяха обвинени за бунта в лагера в Харманли, получиха днес осъдителни присъди. Размириците станаха през ноември 2016 г. \r\nХиляди афганистанци палеха гуми, хвърляха камъни и удряха полицаи. За овладяване на ситуацията бяха изпратени полицейски сили от цялата страна. \r\nНа подсъдимата скамейка след разследването бяха изправени 21 души. Сред тях има и 4-ма непълнолетни. Прокуратурата повдигна две обвинения – за хулиганство и повреждане на имущество, което е собственост на Държавната агенция за бежанците /ДАБ/. \r\nРайонен съд Харманли даде условно наказание от една година за непълнолетните с 12 месеца изпитателен срок. Пълнолетните също получиха условно наказание от една година, но с 3 години изпитателен срок. По обвинението за повреждане на имущество на ДАБ всички бяха оправдани. \r\nПодсъдимите не се признаха за виновни. \r\nРешението може да се обжалва пред Окръжен съд Хасково.  \r\n \n\t\t\t\t\t\t", "date": "2019.01.25", "title": "Осъдиха афганистанците, вдигнали бунт в лагера в Харманли"}
{"url": "http://www.bnews.bg/article/255707-monika_valerieva_s_prostashka_iztsepka_v_mrezhata", "text": "\n Скандалната плеймейтка Моника Валериева показа среден пръст на фотос, споделен в официалния й профил в Инстаграм, а прикрепеният към публикацията текст гласи: \"Просто искам да ви кажа здрасти\", пише в. \"Телеграф\". За пръв път моделката си позволява да се обърне с подобен жест към последователите, които изказват критични мнения относно визията й. Повод за грубите изказвания на Валериева в последно време са острите коментари на феновете, част от които подчертават, че всяка снимка е подправена с програма и реалната външност няма нищо общо с тази на кадрите в мрежата. \r\n  \r\n \n\t\t\t\t\t\t", "date": "2019.01.25", "title": "Моника Валериева с просташка изцепка в мрежата"}
{"url": "http://www.bnews.bg/article/255687-andrea_se_dupi_v_tayland_foto", "text": "\n Фолк певицата Андреа си подари околосветско пътешествие \r\n\r\n Изпълнителката посрещна 32-я си рожден в Тайланд и продължава да се забавлява с пълна пара. \r\nСнимките, които изпълнителската споделя с феновете си стават все по-горещи, както и тя самата, пише „България днес”.  „Секси, секси, секси”, коментират ценителите на еротиката и женската красота. Повод стана снимка на Андреа от джакузито. \r\nБившата пайнерка не оставя нищо на въображението и показва пищни форми на килограм. След Барселона, любимата на Кубрат Пулев отпраши към Тайланд. Където духна свещичките на тортата на остров Пукет. \r\nВсички я засипаха с пожелание за здраве и благополучие, като отново я подканиха да работи по въпроса за бебе по-упорито. Снимката вижте  \r\n \n\t\t\t\t\t\t", "date": "2019.01.25", "title": "Андреа се дупи в Тайланд (Фото)"}
{"url": "http://www.bnews.bg/article/255712-v_london_otkriha_ostankite_na_moreplavatelya_matyu_flindars", "text": "\n Тленните останки на Матю Флиндърс - първият европейски мореплавател, обиколил Австралия - бяха открити при разкопки край една от най-оживените лондонски гари заради строежа на линия за високоскоростен влак, предадоха ДПА и АФП. \r\n  \r\nАрхеолозите, които провеждали разкопки в гробището \"Сейнт Джеймсис\", където са погребани около 40 000 души, открили оловен нагръдник с името на мореплавателя. \r\n\r\n Въпреки че се знае, че Флиндърс е погребан на 23 юли 1814 г. в лондонското гробище, мястото на неговия гроб не беше известно, тъй като надгробната плоча е премахната при разширяване на гара \"Юстън\" след 1840 г. Смяташе се, че тленните му останки са изгубени. \r\n  \r\n\"Имаме късмет, че капитан Флиндърс е погребан с оловен нагръдник, който не ръждясва. Сега можем да проучим дали неговият скелет има увреждания от живота в морето\", каза ръководителката на разкопките Хелън Уас. \r\n\r\n Флиндърс е капитан от британския кралски флот. Той прави обиколка на Австралия през 1802-1803 г. и така доказва, че това е континент. \r\n  \r\nПомощник на Флиндърс е аборигенът Бънгари. Неговата роля е засенчена от капитана, но според историци участието му е от ключово значение за успеха на пътуването на Флиндърс. \r\n\r\n Капитан Флиндърс има ценен принос за описанието и популяризирането на Австралия. Той разказва за плаването си в книгата \"Пътешествие към Южната земя\". Много улици, гари и площади, както и австралийски университет, носят неговото име. \r\n  \r\nСчита се, че Матю Флиндърс е дал името \"Австралия\" на южния континент. Макар и да не е първият, който го е използвал, трудовете му са популяризирали употребата му. \r\n \n\t\t\t\t\t\t", "date": "2019.01.25", "title": "В Лондон откриха останките на мореплавателя Матю Флиндърс"}
{"url": "http://www.bnews.bg/article/255691-bogdana_karadocheva_byasna_na_sluhovete_sinat_mi_ne_e_razveden", "text": "\n Богдана Карадочева е бясна на слуховете, че синът й е в процес на развод. Изпълнителката парира клюките, като заяви, че наследникът й е добре и в прекрасни отношения с жена си. „Ама моля ви се, защо се занимавате с глупост! Аз не питам сина ми за личните му отношения, пък това какво ви интересува вас? \r\n\r\n Не, синът ми не е разведен”, заяви певицата.  Така тя опроверга клюките, че синът й — режисьорът Лъчезар Аврамов се е разделил с жена си Мариана. Двамата се познават от години и мат две момчета — Димитър и Борис, които учат в музикалното училище, пише „България днес”. \r\nВ момента той подготвя излъчването на дебютния си филм „Снимки с Юки” в който главната роля е поверена на Руши Видинлиев. \r\n  \r\n \n\t\t\t\t\t\t", "date": "2019.01.25", "title": "Богдана Карадочева бясна на слуховете: Синът ми не е разведен! "}
{"url": "http://www.bnews.bg/article/255695-zatvoriha_pat_v_pernishko_zaradi_padashti_kamani", "text": "\n Поради опасност от падащи камъни, временно е затворен за движение на моторни превозни средства път II-623 от село Жабляно до град Земен (от км 46+000 до км 48+000), съобщават от Областна администрация - Перник. \r\n  \r\nДо 28 януари 2019 г., достъпът до град Земен ще се осъществява по обходни маршрути – републикански път I-6 и по път III-6233 Байкалско – Блатешница. \r\n \n\t\t\t\t\t\t", "date": "2019.01.25", "title": "Затвориха път в Пернишко заради падащи камъни"}
{"url": "http://www.bnews.bg/article/255681-dartoto_kote_zaryaza_bozhinov_i_hukna_v_dubay", "text": "\n На Биляна Дол й писна във Враца. Любимата на Валери го изостави и хукна в чужбина. Половинката на бившия национал не понася студа. Сексапилната кака реши да избяга от върлуващия грип у нас и да се припича по топлите места. Така Валери Божинов ще бъде сам през следващите няколко седмици и най-близкият му човек ще бъде далеч от него. \r\nСръбкинята отпраши за горещ Дубай. Там Биляна вече втори ден се припича по плажовете и кожата й придобива шоколадов тен. С невероятните си форми мацката веднага хвана окото на мъжете в емирството и силните мачовци зажадняха за сочната и апетитна сръбкиня. Дол показа, че е в топформа след няколко козметични процедури, които направи в Швейцария. Със сочното си дупе като праскова 43-годишната любима на Валери остави в малкия си джоб младите мацки, които се смеят на възрастта на голямата любов на Валери Божинов. \r\nПоловинката на Валери Божинов си нае стая в един от най-скъпите хотели в Дубай. Комплексът, в който спи Биляна, се намира на метри от плажа. Той разполага с няколко огромни басейна, както и с поне десет ресторанта, намиращите се из целия хотел. Проверка на \"България Днес\" показа, че Дол брои 300 долара за нощувка. \r\nВ Дубай сръбкинята е в компанията на своя добра приятелка. Двете бръмчалки куфеят по цяла нощ. След дълга и продължителна вечеря, гарнирана с няколко бутилки скъпо вино, красавиците не пропускат да посетят някой клуб. В нощните заведения, както и на плажа, Биляна приковава погледите към себе си, още щом прекрачи прага. \r\n \n\t\t\t\t\t\t", "date": "2019.01.25", "title": "Дъртото коте заряза Божинов и хукна в Дубай"}
{"url": "http://www.bnews.bg/article/255688-mariya_grancharova_v_top_forma_i_na_47", "text": "\n Певицата Мария Грънчарова изглежда по-добре от всякога. 47-годишната изпълнителка е във върхова форма и се чувства очевидно изключително добре.Певицата спокойно може да бъде объркана с някоя 20-годишна красавица, а тоалетите й стоят не по-зле отколкото на всеки топ модел, пише „България днес”. \r\n\r\n Облечена в рошаво черно палто и с ботуши на платформи, тя посети столичния храм „Въздвижение на Светия Кръст Господен” и запали дори свещ за здраве. \r\n  \r\n \n\t\t\t\t\t\t", "date": "2019.01.25", "title": "Мария Грънчарова в топ форма и на 47 "}
{"url": "http://www.bnews.bg/article/255693-petima_balgarski_patsienti_na_godina_shte_imat_pravo_na_belodrobna_transplantatsiya_v_avstriya", "text": "\n Всяка година по петима български пациенти, нуждаещи се от белодробна трансплантация, ще бъдат оперирани в Австрия. За това се споразумяха българският премиер Бойко Борисов и здравният министър Кирил Ананиев с ръководителя на Клиниката по белодробна хирургия в Университетската болница във Виена проф. Валтер Клепетко.  \r\n\r\n Споразумението е и за обучение на наши медици, които трябва до 2022 години да започнат да правят белодробни трансплантации у нас.  \r\n\r\n Белодробни трансплантации не се правят у нас, а от миналата година поради организационни и административни неуредици приемът на българи в единствената клиника, с която имахме договор – в Австрия, беше преустановен. \r\n\r\n Няколко чакащи починаха. През октомври почина 29-годишният Адриан Петков. \r\n\r\n В началото на годината Красимир от Шкорпиловци загуби битката за живота си месец преди 18-ия си рожден ден, припомня БТВ. \r\n \n\t\t\t\t\t\t", "date": "2019.01.25", "title": "Петима български пациенти на година ще имат право на белодробна трансплантация в Австрия"}
{"url": "http://www.bnews.bg/article/255698-dnsk_sprya_stroezha_na_shofyorskiya_plazh", "text": "\n ДНСК спря строежа на Шофьорския плаж до Алепу, защото едновременно е било укрепвано свлачище и се е строила жилищна сграда, съобщи кореспондентът на bTV в региона. РИОСВ е установила и увреждане на зараждащите се дюни. \r\n\r\n От няколко месеца на метри от плажа се извършва мащабно строителство. \r\n\r\n Още преди проверяващите да дойдат, местната власт се активизира. Кметът на Созопол Панайот Рейзи съобщи, че строителството край къмпинг \"Градина\" също спира. \r\n\r\n Фирмата инвеститор е внесла писмо в общината, с което заявява, че се отказва да изгражда ресторант, магазин и паркинг до плажа. \r\n\r\n Спешна проверка на ДНСК по морето бе разпоредена от премиера Бойко Борисов. Да обходи Южното Черноморие е изпратен началникът на строителния контрол. \r\n\r\n Тази сутрин кметът на Царево Георги Лапчев каза, че е сезирал прокуратурата за строителството на \"Арапя\". Инвеститорът е бивш общински съветник от ГЕРБ, а от местната власт посочиха, че неговият терен по документи не е гора. \r\n \n\t\t\t\t\t\t", "date": "2019.01.25", "title": "ДНСК спря строежа на Шофьорския плаж"}
{"url": "http://www.bnews.bg/article/255714-znachitelna_e_lavinnata_opasnost_v_pirin", "text": "\n Значителна е лавинната опасност в Пирин, където дебелината на новата снежна покривка достига до около 60 см, предупреждават от Планинската спасителна служба. \r\n  \r\nНаблюдават се големи снегонавявания по стръмните участъци на склоновете, без значение от изложението им. Това предполага голяма вероятност от предизвикване на лавина при навлизане дори само от един скиор в тези участъци. \r\nВъзможно е по най-наветите подветрени участъци да паднат и спонтанни лавини. \r\n  \r\nВ Родопите снегът е по-влажен поради географските особености. Най-опасен е северният стръмен участък между върховете Орфей и Перелик. \r\nВ останалите планини обстановката засега е по-спокойна поради значително по-малкото количество нов сняг, но силните ветрове от юг/югозапад са натрупали достатъчно опасни навявания по подветрените участъци - районите на Рилски езера, Мальовица, Мусаленския циркус. \r\n  \r\nОт ПСС препоръчват движение само по зимна маркировка. \r\n \n\t\t\t\t\t\t", "date": "2019.01.25", "title": "Значителна е лавинната опасност в Пирин"}
{"url": "http://www.bnews.bg/article/255710-arestuvaha_bivsh_savetnik_na_tramp", "text": "\n Роджър Стоун, бивш съветник на американския президент Доналд Тръмп, бе арестуван и му бяха предявени седем обвинения от съдебен състав. \r\nТова разкри службата на специалния прокурор Робърт Мълър, предаде Ройтерс. \r\nСтоун, който бе арестуван във Флорида, беше обвинен във възпрепятстване на официално съдебно производство, повдигнати са му пет обвинения за неверни твърдения и едно обвинение в оказване на натиск върху свидетел. \r\n \n\t\t\t\t\t\t", "date": "2019.01.25", "title": "Арестуваха бивш съветник на Тръмп"}
{"url": "http://www.bnews.bg/article/255717-nakazaha_futbolisti_na_bansko_zaradi_cherno_toto", "text": "\n Двама български футболисти са със спрени права заради манипулиране на резултати на отборa на \"Банско\". Става дума за играчите на тима Иван Топузов и Любомир Витанов, съобщиха от БФС. \r\n\r\n Обвиненията срещу тях са за създаване на организирана престъпна група, която е манипулирала мачове на отбора във Втора лига през сезон 2016/17. \r\n\r\n Наложеното наказание е от Дисциплинарната комисия към Зоналния съвет на БФС - София, а до него се е стигнало след писмо на изпълнителния директор на централата Борислав Попов от 10 януари, когато са били повдигнати обвинения на двамата. \r\n\r\n Разследването на този случай се е извършило с участието на отдел Икономическа полиция към МВР, Специализираната прокуратура, както и БФС. На двамата са повдигнати обвинения и ще отговарят по чл. 8 от Наказателния кодекс - \"Престъпления против спорта\". \r\n \n\t\t\t\t\t\t", "date": "2019.01.25", "title": "Наказаха футболисти на \"Банско\" заради черно тото"}
{"url": "http://www.bnews.bg/article/255699-titanichno_dzhokovich_sreshtu_nadal_na_finala_v_avstraliya", "text": "\n Световният №1 в тениса Новак Джокович за седми път ще играе на финала на Откритото първенство на Австралия. \r\n\r\n Сърбинът разгроми 28-ия в схемата французин Лука Пуй с 6:0, 6:2, 6:2 след 85 минути игра. \r\n\r\n Така в неделя ни очаква един титаничен сблъсък - Джокович ще спори за 15-ата си титла от Шлема срещу Рафаел Надал. До момента Новак е спечелил и шестте мача за титлата на \"Род Лейвър Арина\", предаде БТВ. \r\n \n\t\t\t\t\t\t", "date": "2019.01.25", "title": "Титанично: Джокович срещу Надал на финала в Австралия!"}
{"url": "http://www.bnews.bg/article/255696-guaydo_obmislya_velikodushna_amnistiya_za_maduro", "text": "\n Венецуелският опозиционен лидер Хуан Гуайдо каза, че е готов да обмисли предоставяне на амнистия на президента Николас Мадуро и неговите съюзници, ако те помогнат Венецуела да се върне към демокрация, предаде Асошиейтед прес, цитирана от БТА. \r\n\r\n Гуайдо направи изявлението пред телевизия \"Унивисион\". Това е първото му интервю откакто се обяви за временен президент на Венецуела. Изказването му е част от публикувано на сайта на телевизията интервю, което скоро трябва да бъде излъчено. \r\n\r\n Гуайдо, който е председател на парламента, заяви, че амнистията съществува като възможност за всеки, който е готов да помогне за възстановяване на конституционния ред във Венецуела. \r\n\r\n САЩ, Канада и редица латиноамерикански страни подкрепиха Гуайдо. Турция и Русия пък застанаха на страната на Мадуро, който настоява, че е демократично избраният лидер. \r\n\r\n Мадуро обвини САЩ, че подкрепят опит за преврат, целящ да го свали от власт, и скъса дипломатическите отношения с Вашингтон. \r\n\r\n Мадуро нареди всички дипломати на Венецуела да се приберат от САЩ и затвори венецуелското посолство във Вашингтон. \r\n\r\n Той предупреди, че ако САЩ \"имат някакъв разум\", ще изтеглят дипломатите си от своето посолство в Каракас, вместо да се противят на заповедта му за тяхното напускане. \r\n \n\t\t\t\t\t\t", "date": "2019.01.25", "title": "Гуайдо обмисля великодушна амнистия за Мадуро"}
{"url": "http://www.bnews.bg/article/255684-arestuvaha_trima_za_ubiystvoto_na_80_godishen_dyado_v_beloslav", "text": "\n Трима души са задържани във връзка с убийство на възрастен мъж в Белослав, съобщиха от ОДМВР-Варна. \r\n  \r\nВчера в 11.45 часа в полицията е постъпил сигнал, че в Белослав е намерен в дома си в безпомощно състояние 80-годишен мъж. На адреса веднага са изпратени екипи полицията и на Спешна помощ. Медиците са констатирали смъртта на възрастния човек. Извършен е оглед от дежурна оперативна група под надзора на прокурор от Окръжна прокуратура – Варна, установени са следи от насилие. Назначена е съдебно-медицинска експертиза. \r\n  \r\nОбразуваното досъдебно производство е за умишлено убийство.  \r\n  \r\nТримата заподозрени са задържани в рамките на оперативно-издирвателните действия,  като съпричастността им към деянието се изяснява. Работата по случая продължава под наблюдението на прокуратурата. \r\n \n\t\t\t\t\t\t", "date": "2019.01.25", "title": "Арестуваха трима за убийството на 80-годишен дядо в Белослав"}
{"url": "http://www.bnews.bg/article/255686-ninova_alarmira_posolstvata_na_es_za_obvinenieto_na_elena_yoncheva", "text": "\n И Парламентарната група, и БСП стоим зад Елена Йончева, от днес привличаме и международна подкрепа, заяви в декларация от парламентарната трибуна председателят на БСП и на ПГ на левицата Корнелия Нинова. Изявлението предизвика скандал с остра размяна на реплики между депутати от ГЕРБ и БСП. \r\n\r\n Изпращаме писма с пълната информация за случващото се до посолствата на страните от ЕС, до Международната федерация на журналистите, Европейската федерация на журналистите и \"Репортери без граници\", които ни отредиха ужасното 111-то място по свобода на медиите по време на управлението на Бойко Борисов, посочи Нинова. \r\n\r\n Срещу Елена Йончева започна наказателно преследване за пране на пари, присвоени от КТБ, като прокуратурата обяви, че за това има доказателства. Депутатът е знаела, че финансирането от КТБ е с непрозрачни средства, твърди обвинението. \r\n\r\n Председателят на БСП отбеляза, че КТБ е фалирала през 2014 г., а през 2017 г. прокурорът Иван Гешев е обявил, че са разкрити връзки на политици, които са получавали нерегламентирано пари в брой по нареждане на Цветан Василев. Нинова посочи, че до днес нито един политик не е обявен публично и срещу него не е започнало разследване, но затова пък е било повдигнато обвинение за пране на пари срещу депутата и журналист Елена Йончева. Нинова отбеляза, че за пет години Елена нито веднъж не е разпитвана и никой около разследването \"КТБ\" не е чувал за името й. \r\n\r\n И се питаме защо сега, каза в парламентарната зала лидерът на БСП. \"Защото това е политически процес, а не наказателен, защото това е репресия заради нейната смелост да изнесе случаите на кражба и корупция в България - за оградата с Турция, \"Кумгейт\" в Хасково, за строителството на пътища и да си позволи да започне разследване за къщата на един политик в Барселона, както и да го осъди за лъжа\", коментира Нинова. \r\n\r\n По думите й този въпрос не е просто за защита на Елена, а е симптоматичен. КТБ е ярък пример за задкулисие, сливане на власт и пари, на мафия и управление и истинските виновници няма да бъдат наказани, те стоят и сега отзад в това задкулисие и продължават да доразграбват КТБ, за която българските граждани платиха от джоба си, каза председателят на БСП. По думите й това е моделът на прехода, който продължава и днес. Нинова отбеляза, че третият въпрос е за държавността, защото грубо се потъпква принципът за разделението на властите. \"Изпълнителната власт използва част от съдебната за политическа репресия\", коментира тя. По думите й това са последните опити на една авторитарна власт да използва всички мерки, за да се спаси. \r\n\r\n След декларацията, Александър Иванов от ГЕРБ посочи, че има Конституция, в която е разписано разделение на властите, и отбеляза, че вмешателства в работата на тези институции от трибуната на НС не бива да бъдат допускани. Не бива Народното събрание да се превръща в трибунал, заяви Иванов. \r\n\r\n Друг депутат от ГЕРБ - Спас Гърневски, каза, че всеки народен представител може да говори от трибуната, каквото си иска. Нямате право да давате думата на крадците да викат \"Дръжте крадеца\", заяви Гърневски. \r\n\r\n Депутатите от БСП настояха зам.-председателят на парламента Емил Христов да накаже Гърневски за тези думи. Моля, да наложите наказание на депутата Спас Гърневски за думите му \"Не позволявайте на крадеца да вика дръжте крадеца\", обърна се към зам.-председателя на парламента Емил Христов зам.-председателят на ПГ на БСП Георги Свиленски. \"От тази трибуна се изказаха Корнелия Нинова, Александър Иванов и аз. Спас Гърневски излезе и каза - \"Не позволявайте на крадеца да вика дръжте крадеца\"\", коментира той. \"Моля да му наложите наказание, ако не, ще си търся правата в съда\", заяви Георги Свиленски. \r\n\r\n \"Какво наказание? Нямаше основание\", коментира Емил Христов. \"Г-н Свиленски, моля да не правите несъществуващи връзки\", се обърна той към депутата от левицата. \"Връзките са си много съществуващи\", отговори Георги Свиленски. Не разпознах никого в думите на Спас Гърневски. Възприех казаното от него като нещо, което е широко разпространявано и употребявано до този момент. Чували сте го в различни медии, заключи зам.-председателят на Народното събрание и все пак обеща да изслуша внимателно и да прецени това, което Гърневски е казал в контекста на казаното преди него, съобщи Дир.бг. \r\n \n\t\t\t\t\t\t", "date": "2019.01.25", "title": "Нинова алармира посолствата на ЕС за обвинението на Елена Йончева"}
{"url": "http://www.bnews.bg/article/255689-eto_kolko_e_mesechnata_izdrazhka_na_chetirichlenno_semeystvo", "text": "\n 2410 лв. са необходимите средства за месечна издръжка на едно четиричленно семейство в страната. За София - град нужните средства скачат до 3 184 лв. \r\n\r\n Последните данни за потребителските цени и издръжката на живот в България бяха представени от президента на КНСБ Пламен Димитров и Института за синдикални и социални изследвания (ИССИ), съобщи Нюз.бг. \r\n\r\n Според синдикалната организация най-ниско платените сектори остават производство на облекло, мебели, обработка на кожи и медико-социални услуги. \r\nОколо 6 пъти е съотношението между средната работна заплата в най-високо платена икономическа дейност и тази с най-ниско заплащане, отчитат от КНСБ. \r\n\r\n КНСБ е единствената организация, която дава алтернатива на всяко тримесечие как изглежда динамиката на ръста на потребителските цени и издръжката на живот, похвали се шефът на синдикалната организация. \r\n \n\t\t\t\t\t\t", "date": "2019.01.25", "title": "Ето колко е  месечната издръжка на четиричленно семейство!"}
{"url": "http://www.bnews.bg/article/255685-dara_veche_ne_krie_gadzheto", "text": "\n Певицата Дарина Йотова – Дара замина на романтична ваканция с новото си гадже. Компания на певицата прави не кой да е, а гаджето й – Живко Гичев, когото тя вече не желае да крие. \r\n\r\n Варненката съвсем открито показа кой стои до нея, като пусна фотоси от почивката им. Младата двойка посети моста на влюбените. Малко по-късно се появи кадър, на който двамата позират щастливи и Дара целува своя възлюбен. С тях е и един от най-популярните български влогъри Емил Конрад, който също побърза да сподели снимки с изпълнителката на „Все на мен“ от френската му обиколка, писа „Телеграф“. \r\n\r\n Живко и Дара са заедно сравнително от скоро, но очевидно връзката им се развива доста добре, предвид факта, че решиха да си подарят първата им обща екскурзия. Едва ли обаче новата връзка на Дарина ще стане причина за края на силното приятелство между нея и бившия й – Папи Ханс, който е доста близък и с още по-бившия й – влогъра Чарли Танев. \r\n \n\t\t\t\t\t\t", "date": "2019.01.25", "title": "Дара вече не крие гаджето"}
{"url": "http://www.bnews.bg/article/255722-mazh_plashi_da_zapali_banka_v_solun", "text": "\n Полицията в Солун е вдигната по тревога, след като днес по обяд мъж нахлу в банков клон на улица \"Андигонидон\" в Солун и заплаши да го подпали, съобщава \"Елефтерос типос\". \r\n\r\n В информацията се твърди, че мъжът носи бутилка с бензин и миризмата на гориво около него е силна. \r\n\r\n Клиентите и работещите в клона са го напуснали. На мястото са съсредоточени сили на полицията и на противопожарната служба, а движението на автомобилите по улицата се отклонява. \r\n \n\t\t\t\t\t\t", "date": "2019.01.25", "title": "Мъж плаши да запали банка в Солун"}
{"url": "http://www.bnews.bg/article/255683-valcho_arabadzhiev_e_dostatachno_zdrav_za_da_ostane_v_aresta", "text": "\n Специализираният апелативен съд остави в ареста Вълчо Арабаджиев, син на Ветко и Маринела Арабаджиеви, който е обвинен за участие в престъпна група за пране на пари, ръководен от родителите му.  \r\n\r\n Определението на съдебния състав, воден от Галя Георгиева, беше произнесено след 5-часово съвещание и е окончателно. то е подписано с особено мнение от един от членовете на състава, съобщи БНР. \r\n\r\n По време на днешното заседание съдът прие тройна медицинска експертиза от \"Пирогов“, според която Вълчо Арабаджиев не страда от заболяване, което да не му позволява да бъде в ареста. Адвокатът му Илиян Василев заяви в залата, че прокуратурата няма доказателства, за това че подзащитният му е знаел за евентуален престъпен произход на над 5 млн. лв., открити в банкови касети на негово име.  \r\n\r\n Съдиите отбелязаха, че промяна на мярката на Арабаджиев в по-лека би затруднило разследването, като според тях има възможност той да се укрие. \r\n\r\n Арабаджиев беше задържан в края на август като част от организирана престъпна група на родителите му за данъчни престъпления и пране на пари. \r\n\r\n За трети път защитата на обвиняемия иска смекчаване на мярката му за неотклонение. На заседанието в четвъртък пред магистратите беше представена тройна съдебно-медицинска експертиза, която удостоверява, че проблемите на Арабаджиев с гръбнака не налагат хирургична намеса, нито медикаментозно лечение. Именно това бе един от мотивите на съда да остави обвиняемия в ареста.  \r\n\r\n За неуважително отношение към съдиите беше глобен адвокатът на Арабаджиев Илиян Василев. Той за пореден път заяви, че клиентът му не е знаел, че намерените над 5 млн. в сейф на семейството са от престъпна дейност. \r\n\r\n Защитникът представи и кореспонденция, която според него доказва, че банкнотите са сложени във въпросния сейф по искане на Маринела Арабаджиева.  \r\n \n\t\t\t\t\t\t", "date": "2019.01.25", "title": "Вълчо Арабаджиев е достатъчно здрав, за да остане в ареста"}
{"url": "http://www.bnews.bg/article/255680-targovskata_voyna_mezhdu_sasht_i_kitay_vodi_svetovnata_ikonomika_do_ryazak_spad", "text": "\n В ход е синхронизирано забавяне на световната икономика и всяко едно ескалиране на търговската война между САЩ и Китай ще предизвика по-рязък спад, сочат резултати от проучване на агенция Ройтерс, проведено сред стотици икономисти от целия ​​свят. \r\n\r\n Това представлява съществена промяна в нагласите от преди само една година, когато икономистите бяха оптимисти относно очакванията им за значителен глобален подем. Но ескалирането на търговското напрежение (главно между САЩ и Китай) и затягането на финансовите условия (политиката на Фед на повишаване на лихвите) навредиха на бизнес активността при повечето икономики и доведоха през миналата година до най-слабия растеж на Китай от последните 28 години. \r\n\r\n Изследванията на Ройтерс през последните две години многократно изтъкваха търговския протекционизъм като един от най-големите рискове за световната икономика. \r\n\r\n В последното проучване сред повече от 500 икономисти от цял свят, проведено от Ройтерс по-рано този месец, растежът през тази година беше намален за 33 от 46-те икономики, за които анкетираните бяха помолени да дадат прогнози, запазвайки непроменени техните оценки за 10 икономики, а едва за три по-малки икономики прогнозите бяха слабо подобрени. Перспективите за инфлацията през тази година също бяха намалени за повечето икономики. \r\n\r\n Над половината от близо 270 икономисти, които отговориха на допълнителен въпрос на Ройтерс, пък заявиха, че по-нататъшната ескалация на търговската война в САЩ и Китай вероятно ще предизвика дори още по-рязък спад на световната икономика през 2019-а година. \r\n\r\n Тези опасения съвпадат с нарастващото чувство на безпокойство сред пазарните експерти, анкетирани от Ройтерс, които последователно понижават през последните месеци прогнозите си за различните цени на финансовите активи - от фондовите индекси до доходността на облигациите и цените на петрола. \r\n \n\t\t\t\t\t\t", "date": "2019.01.25", "title": "Търговската война между САЩ и Китай води световната икономика до рязък спад"}
{"url": "http://www.bnews.bg/article/255675-sofka_grabna_hilyadarka_za_minuta", "text": "\n На едно от последните си участие в столична чалготека гласовитата ромска изпълнителка напълни шепата си с едри банкноти и регистрира рекордна печалба за много кратко време. Софка беше в компанията на сина си Лоренцо и двамата заредиха хит след хит на сцената. Заможен посетител на нощното заведение пожела Маринова да му пее на уше. В замяна той започна да я обсипва със стотачки. Софка старателно прибираше зелените банкноти, докато накрая ръката й буквално се препълни. Смачканите банкноти започнаха да се подават от ръката й и феновете спокойно можеха да видят колко солиден е хонорарът. \r\n\r\n Софка не се притесни, че всичко се случва пред очите на Лоренцо. Набиращият популярност малък фолкаджия също вече сериозно нагазва в чалга средите. И вероятно ще трябва да е подготвен за моментите, в които го канят да пее на уше на мастити купонджии. \r\n\r\n И двете страни останаха доволни - купонясващият си получи като поздрав любимите песни, а Софи заработи сериозна сума към официалния си хонорар. Публична тайна е, че родните чалгаджии не разчитат само на предварително договорената сума за участието. Основен финансов източник за тях са бакшишите, които обикновено идват, когато празнуващите се почерпят по-солидно. Измачканите банкноти остават за тях и не са длъжни да ги отчитат пред продуцентите си, а и трудно някой може да докаже колко точно пари са дадени на ръка. \r\n\r\n Разнообразни са слуховете за най-големите бакшиши, които са давани на фолкпевици. За Софка преди години се появи информация, че строителен бизнесмен й броил на ръка 15 000 лева, защото останал много доволен от музикалното й представление. Друга градска легенда гласи, че бизнесменът Коко Динев дарил Преслава с апартамент, защото много му харесало как се е представила на частно парти. Самата певица отрича да се е случвало нещо подобно, но мълвата продължава да се носи с години. \r\n\r\n Въпреки че напоследък се пише за финансови затруднения в живота на Софи Маринова, тя може да се похвали с добри парични постъпления. Певицата участва в риалити шоуто \"Като две капки вода\", за което получи добър хонорар. Изпълнителката има участия всяка седмица и от там прибира по няколко хилядарки. В един момент се заговори, че тя издържа любимия си мъж Гринго и е пръснала по него сериозна сума пари. Особено трудно й било, когато Гринго лежа в затвора и Софка трябваше сама да се справя с разходите. В момента ситуацията е далеч по-добра и двамата дори стягат сватба през март тази година. Разходите около щастливото събитие ще се колосални, но Маринова вярва, че ще успее да избие инвестицията си чрез получените подаръци, най-вече под формата на пари. \r\n\r\n   \r\n \n\t\t\t\t\t\t", "date": "2019.01.25", "title": "Софка грабна хилядарка за минута"}
{"url": "http://www.bnews.bg/article/255669-yazovirite_v_smolyansko_prelivat", "text": "\n Язовирите „Златоград“ и „Пловдивци“ преливат, но няма опасност за населението в района на водоемите. Въведено е 24-часово наблюдение на всички водосбори и речни корита в областта. Това съобщи областният управител на Смолян Недялко Славов. \r\n  \r\nОт рано сутринта отново вали сняг в по-голямата част на областта, с изключение на Източната – Мадан и Златоград, където вали дъжд. \r\n\r\n Нощта в региона е преминала спокойно, без валежи, което е спомогнало да спаднат нивата на речните корита. \r\n  \r\n„Имаме готовност да реагираме при всякаква ситуация, на този етап нямаме никакви притеснения“, коментира още Славов. \r\n  \r\nВ областта няма затворени пътища и населени места без ток и вода, предаде Дарик. \r\n \n\t\t\t\t\t\t", "date": "2019.01.25", "title": "Язовирите в Смолянско преливат"}
{"url": "http://www.bnews.bg/article/255682-golyamoto_sakrashtenie_na_1600_broyki_ot_darzhavnata_administratsiya", "text": "\n Предвижда се съкращение на 1600 бройки – служители и празни щатове, в държавната администрация, което е под 2% от всички заети, съобщи пред БНР вицепремиерът Томислав Дончев. \r\n„Оразмеряването на администрациите ни невинаги е адекватно на товара и работата, която вършат. Има звена, където броят служители не съответства на натоварването, т.е., е много по-малък, хората са претоварени. Има и много други звена, където работят повече хора, отколкото трябва. Заради това избягах от варианта да предложа съкращение на плоска ставка – 3,4 или 5%. Подобен подход би предизвикал това, че в преоразмерените звена нищо не би се променило, биха си заминали няколко души или биха се съкратили няколко празни бройки, а в претоварените звена ситуацията ще стане още по-тежка. Затова дадох шанс на колегите министри да преценят сами какви съкращения и движение на бройки могат да направят. Към момента резултатът е малко над 1600 бройки (хора и празни бройки), което е под 2% от всички заети в държавната администрация“, обясни Дончев в предаването „Преди всички“. По думите му, това е само първа стъпка, защото структурно има редица дефекти, които трябва да бъдат отстранени, включително чрез редуциране на звена. Той даде пример със звена с дублирани функции. \r\n\r\n Вицепремиерът подчерта още, че администрациите трябва да се съобразят с процесите от последните 30 години. Според него част от тях изобщо не са адаптирани или повлияни от тези процеси: \r\n\r\n „Някои от администрациите съществуват във времената, когато едно писмо е пътувало 7 дни и не е имало електронна поща и не е имало други комуникационни технологии. Те са оразмерявани съобразно други темпове, динамика на движение на населението“. \r\n\r\n \"Целта е да имаме по-малко на брой хора, работещи в държавната администрация. Те да бъдат по-мотивирани, по-честни, по-отдадени на работата си и по-любезни с гражданите“, каза Дончев. По думите му, има съпротива: \r\n\r\n \"Тя идва основно през колегите министри, които предполагам, че са подложени на вътрешен натиск от самите администрации. Но аз им казвам често – те се бъркат, те не са част от администрацията, те са там временно като представляващи гражданите. Тяхната основна функция е освен да ръководят ведомствата, да представляват и интереса на гражданите, който не винаги съвпада с интереса на служителите в администрацията\". \r\n\r\n Вицепремиерът посочи, че в администрацията са заети 100 хил. души.  \r\n\r\n \"Темата съкращения е от края на миналата година, а първите резултати от анализите ще са готови март - април. Тези действия нямат каквато и да е връзка с изборния цикъл. В такава среда не се работи лесно, но това не е повод да не се прави нищо\", каза Томислав Дончев. Той не изключи и възможността за чиновнически протести. Според него административната реформа не трябва да се отлага, въпреки недоволството, което ще има. \r\n\r\n В Агенцията по вписванията ще има по-сериозни мерки и контрол на сигурността на системите, заяви Дончев. По думите му, това не предполага каквато и да било разлика по отношение на потребителите: \r\n\r\n \"Няма да има промяна в нито един стандарт, свързан с публичност и прозрачност – нито на информацията, нито на процесите, които текат там. Това означава по-стриктен контрол по отношение на сигурността на данните, информацията, системите – нещо, което е трябвало да се случи преди време\". \r\n\r\n   \r\n \n\t\t\t\t\t\t", "date": "2019.01.25", "title": "\"Голямото съкращение\"  на 1600 бройки от държавната администрация"}
{"url": "http://www.bnews.bg/article/255694-politsiyata_arestuva_9_momicheta_za_poboya_pred_stolichen_mol_video", "text": "\n Полицаи от столичното Трето РУ предприеха действия, след като на 22 януари в публичното пространство бе разпространен видеоклип със заснет пред столичен търговски център. \r\n\r\n В резултат на проведените оперативно-издирвателни действия и разузнавателни беседи, служителите на реда установиха участничките в хулиганската проява - девет момичета на възраст между 13 и 15 години, ученички в различни столични училища, съобщи Канал 3. \r\n\r\n Две от девойките са леко пострадали при инцидента. Според събраните до момента данни, момичетата се организирали със съобщения в социалните мрежи, целенасочено, с предварителна уговорка действията да бъдат заснети с мобилни телефони. \r\n\r\n Материалите по образуваната преписка ще бъдат докладвани в прокуратурата с мнение за прилагане на разпоредите на чл. 61 от НК и изпращане на комисия по Закона за борба с противообществените прояви на малолетни и непълнолетни. \r\n\r\n \r\n\r\n   \r\n \n\t\t\t\t\t\t", "date": "2019.01.25", "title": "Полицията арестува 9 момичета за побоя пред столичен МОЛ  (ВИДЕО)"}
{"url": "http://www.bnews.bg/article/255671-zhoro_i_mariya_sa_sekssimvolite_na_2019_a", "text": "\n На традиционната церемония „Нощта на секссимволите“, която се проведе за 11-та година в столичен клуб, поп певецът Жоро грабна приза в категорията „Секссимвол мъж 2019“. Наградата „„Секссимвол жена 2019“ попадна в ръцете на фолкпевицата Мария. \r\n\r\n Жоро се включи в благотворителния търг и откупи автограф на Рита Ора. Неговият дебютен албум “Piece of me” се продаде за 200 лева – най високата цена предложена по време на търга. \r\n\r\n Както винаги Жоро се отличаваше с изискан стил и блестеше в костюм на Dsquared2. \r\n\r\n Това е трета награда за младия изпълнител от началото на годината. На годишните награди Lifestyle Awards той бе отличен с две статуетки в категория „Дебютен албум“  за „Piece of me“ и „Видеоклип на годината“ за лентата към „Дреме ми“ в колаборация с котенцето. До дни ще е премиерата на новия им съвместен проект „Ти ли си“. \r\n\r\n   \r\n \n\t\t\t\t\t\t", "date": "2019.01.25", "title": "Жоро и Мария са секссимволите на 2019-а"}
{"url": "http://www.bnews.bg/article/255677-kolko_struva_da_poluchish_svidetelstvo_ot_telk", "text": "\n Между 200 и 500 лева е цената на свидетелство от ТЕЛК в Силистренско. Това разказаха пред Нова тв потърпевши от измамните схеми. \r\n\r\n Пенсията по болест се оказва единственото препитание за бедните хора от цели села в региона. За сметка на това обаче, болни не получават справедлив процент инвалидност, защото отказали да дадат исканите суми. \r\n\r\n Проверка на прокуратурата преди дни показа, че близо една трета от пенсиите в Силистренска област са по болест. Тепърва полиция и прокуратура ще установяват кой и по какъв начин издава документи за заболяване на здрави хора, така че пожизнено източват държавни пари. \r\nОщетени от това са истински нуждаещи се, разказва жена, останала без пръсти на едната си ръка. Обявяват я за напълно здрава, защото отказва да плати 200 лева. \r\n\r\n Припомняме, че здравният министър Кирил Ананиев също призна, че има нарушения в системата на ТЕЛК, но те ще бъдат обявени на 4 февруари, когато приключи целият анализ.  \r\nПроверката на здравното министерство започна след множество сигнали за нередности в ТЕЛК. Това бяха и част от мотивите за протести на майките на деца с увреждания миналата година.  \r\nПрокуратурата също се занимава с ТЕЛК и обяви, че над 1,5 млрд. лева на година се източват от социалната система с решения, които не отговарят на истината. \r\n \n\t\t\t\t\t\t", "date": "2019.01.25", "title": "Колко струва да получиш свидетелство от ТЕЛК?"}
{"url": "http://www.bnews.bg/article/255678-tazhna_vest_pochina_momcheto_udareno_ot_voltova_daga", "text": "\n 14-годишният Божидар от Стара Загора, който бе поразен от волтова дъга на жп гарата край село Калитиново, е починал снощи. Момчето беше прието по спешност в Клиниката по пластично-възстановителна и естетична хирургия на УМБАЛ „Св. Георги“ в Пловдив и до последно лекарите там се бориха за живота му. \r\nДетето е било в тежко общо състояние, на изкуствено дишане и с полиорганна недостатъчност. Въпреки направените му операции, специалистите не са могли да го спасят, обясниха от болничното заведение, където момчето беше прието с  56% дълбоки изгаряния, съобщи Дарик. \r\nСигнал за инцидента е получен на тел. 112 малко след 17:00 ч. на 12 януари. Божидар и двама негови приятели тръгнали по жп линията от Стара Загора до село Калитиново. 14-годишният младеж се качил на вагон-цистерна, волтовата дъга го обгорила, а от удара паднал на земята. \r\n \n\t\t\t\t\t\t", "date": "2019.01.25", "title": "Тъжна вест! Почина момчето, ударено от волтова дъга!"}
{"url": "http://www.bnews.bg/article/255679-sofiya_grad_blagoevgrad_i_kyustendil_izlizat_v_gripna_vakantsiya", "text": "\n От понеделник, 28 януари, и в София-град ще бъде обявена грипна ваканция за учениците, съобщиха за Канал 3 от Столичната районна здравна инспекция. \r\n\r\n Учениците ще се върнат отново в класните стаи чак на 6-и февруари. Грипната ваканция включва и междусрочната ваканция, която е на 5-и февруари. Така децата ще имат близо две седмици, за да се излекуват от грипа, коментираха от СРЗИ. \r\n\r\n Детските градини не излизат в грипна ваканция, но се засилва филтъра, заявиха от здравната служба. \r\n\r\n От понеделник, 28 януари, РЗИ - Благоевград обявява грипна епидемия на територията на област Благоевград. \r\n\r\n Изпратено е предписание до РУО - Благоевград за преустановяване на учебните занятия в училищата на територията на областта за периода от 28 януари до 1 февруари включително. \r\n\r\n От понеделник, 28 януари, РЗИ - Кюстендил обявява грипна епидемия на територията на област Кюстендил. \r\n\r\n Издадено е предписание на РУО - Кюстендил за временно преустановяване на учебните занятия във всички училища на територията на областта, считано от 28 януари до 1 февруари включително. \r\n \n\t\t\t\t\t\t", "date": "2019.01.25", "title": "София-град, Благоевград и Кюстендил излизат в грипна ваканция "}
{"url": "http://www.bnews.bg/article/255692-bandata_politsai_ot_4_o_rpu_iskali_po_2000_leva_taksa_spokoystvie", "text": "\n   \r\n\r\n \"Служителите на този сектор, действайки в различни направелния - наргиле барове, автокъщи и магазини - лицата са задържани при получаването на сумата от 2000 лв. Уговорката е била за 2000 евро, но след множество пазарлъци са стигнали до тази сума. Става дума за десетки търговци, които са плащали тази такса спокойствие. \r\n\r\n Повдигнати са обвинения за измама и злоупотреба със служебно положение. Едно от задържаните лица, при проверка с контролно осветление, ръцете му са светнали. Той твърди, че това било от химикалка, а не от пари\", административният ръководител на Софийска прокуратурата Димитър Петров. \r\n\r\n \"Структурата и йерархията следва структурата и йерархията на личния състав. Една трета от личния състав от младшите офицери не са се поддали да членуват в групата и да си оцапат ръцете. Събрали сме множество доказателства. Имат лични вещи, часовници и скъпи автомобили за големи суми. Ще проверим имотното им състояние, защото не е ясно все още дали те са купени с тази пари\", допълни заместник-прокурорът в специализираната прокуратура. \r\n\r\n Той уточни, че в някои магазини, задържаните са си пазарували без пари. Задържаните не са офицери, а цивилни полицаи. \"Имаме данни и в бъдеще към наказателна отговорност ще бъдат подведени и други лица\", изтъкна магистратът.  \r\n\r\n \"Членовете на групата са преценяли потенциала на колегите дали се явява надежден сътрудник на групата или се изказва остро срещу корупционни практики. Прокуратурата е сезирана от търговци. Групата е започнала дейността си от началото на 2017 г.\", стана ясно от думите на държавното обвинение, съобщи Канал 3. \r\n\r\n   \r\n \n\t\t\t\t\t\t", "date": "2019.01.25", "title": "Бандата полицаи от 4-о РПУ  искали по 2000 лева такса \"спокойствие\" "}
{"url": "http://www.bnews.bg/article/255673-lovech_otnovo_reshava_dali_da_otpadnat_taksite_za_detskite_yasli_i_gradini", "text": "\n   \r\n\r\n На извънредно заседание общинският съвет в Ловеч ще разгледа отново решението си от края на декември за отпадане на таксите за детски ясли и градини.  \r\n\r\n То беше върнато  от кмета Корнелия Маринова, която го определи като незаконно. \r\n\r\n Още за началото на януари беше насрочено извънредно заседание на Общинския съвет, след като кметът Корнелия Маринова върна решението за отпадане на таксите, но ден преди сесията тя оттегли предложението си, съобщи БНР. \r\n\r\n Общинският съветник Светослава Банева посочи: \"По кой правилник без да има събрани 11 подписа на общински съветници, се свиква извънредно заседание 6  дни преди редовното заседание? За да може за пореден път да не се гледа точката в комисиите ли?\". \r\n\r\n Кметът Маринова поддържа становището, че отпадането на таксите е противозаконно: \"Общинският съвет определя размера на таксата\". \r\n\r\n Ако съветниците потвърдят решението си таксите да отпаднат, пред кмета остава възможността да го оспорва в съда. \r\n\r\n Припомняме, че според омбудсмана Мая Манолова  Това заяви тя по повод решение на Общинския съвет в Ловеч, оспорено от кмета. \r\n\r\n Това е и една изключително важна реална стъпка, която можем да направим за преодоляване на демографската криза. За област като Ловеч, която е в първата тройка по отрицателен демографски растеж, отпадането на таксите за детските заведения е една прекрасна положителна стъпка, заяви Манолова. \r\n\r\n Според Манолова заплащането на предучилищното обучение е некоректно спрямо гражданите, защото този вид образование е задължително, допълни тя. \r\n\r\n   \r\n \n\t\t\t\t\t\t", "date": "2019.01.25", "title": "Ловеч отново решава дали да отпаднат таксите за детските ясли и градини"}
{"url": "http://www.bnews.bg/article/255674-tsveti_stoyanova_se_razdeli_s_gadzheto", "text": "\n Бившата гимнастичка Цвети Стоянова и дългогодишният й приятел – вратарят на „Локомотив“ (София), Александър Любенов, са се разделили. \r\n\r\n  Двамата бяха заедно почти шест години и минаха през редица изпитания. Дори се говореше за сватба. Шокиращата новина бе потвърдена от Любенов, който се включи в лайв чат в инстаграм. Там един от приятелите му го попита „С Цвети заедно ли сте?“. Отговорът на стража беше още по-красноречив – \"Не“. \r\nСпоред близки до двамата те са сложили край на отношенията си още през ноември, но досега никой не е знаел за това. Каква е причината, не е ясно. Бившите гаджета явно не питаят лоши чувства един към друг, защото все още са приятели в социалните медии. \r\nСъмненията, че нещо не е наред в двойката се появиха около празниците. Тогава гимнастичката качи своя снимка с късметче от кафе, на което пише „сватба“. „Само младоженецът липсва“, написа Стоянова с което намекна, че има проблеми с приятеля си. „България Днес“ потърси гимнастичката и вратаря за повече подробности за края на връзката им.    \r\n \n\t\t\t\t\t\t", "date": "2019.01.25", "title": "Цвети Стоянова се раздели с гаджето "}
{"url": "http://www.bnews.bg/article/255676-proverkata_na_goranov_priklyuchi_no_izvodite_na_kpkonpi_sa_tayna", "text": "\n \r\nАнтикорупционната комисия (КПКОНПИ) e приключила проверката на финансовия министър Владислав Горанов и е изпратила резултатите на Върховната касационна прокуратура. Какви са резултатите и изводите на КПКОНПИ обаче е тайна, защото дирекцията им ”Противодействие на корупцията” била секретна и информацията, която излизала от нея – също. \r\n\r\n Владислав Горанов  живее безвъзмездно от години в апартамент на кръстника си Иван Сариев, заради което лично главния прокурор Сотир Цацаров разпореди проверка. Той възложи на антикорупционната комисия да провери Горанов за престъпление по служба и търговия с влияние. Проверката  се забави много повече от обявения 20 дневения срок, даден от Цацаров.  От ведомството на Пламен Георгиев са обяснили, че проверката е приключила, но дирекцията им \"Противодействие на корупцията\", която се е занимавала с Горанов, е секретна и информацията, която излиза от нея – също, съобщава „Сега“. предали са данните на Върховната касационна прокуратура. \r\n\r\n Шефът на Комисията Пламен Георгиев дълго време твърдеше, че никой не му е възлагал проверка на финансовия министър. Затова Цацаров го направи повторно, като нареди до 20 дни \"Противодействие на корупцията\" в КПКОНПИ да извърши \"отделни конкретни действия по проверката\". ГД \"БОЕЦ\" също сезираха Георгиев по публикации във Фрогнюз и Биволъ. От началото на годината от пресслужбата на Цацаров многократно обясняваха, че чакат резултатите, но още не са ги получили.  \r\n\r\n Финансовият министър Владислав Горанов обясни, че не вижда проблем в това да живее безплатно в луксозен апартамент, собственост на бизнесмена Иван Сариев, защото му бил кръстник. Според обясненията му семейството се нанесло в луксозното жилище в комплекса \"Есте\", построен от братя Домусчиеви, защото се стресирало след земетресението в Перник - тогава живеели на 10-ия етаж. \"Стресът и уплахът, които изпитаха тогава невръстните ми деца, ни накара да се възползваме от предложението на кръстника ни – моя и на моите деца, Иван Сариев. Жилището е закупено от него с инвестиционна цел, всички сметки за ползването на жилището заплащах аз\", обясни Горанов в началото на декември. \"Ако имах някакви притеснения, нямаше да го декларирам\", призна още министърът, въпреки че законът го задължава да го направи. За него обаче явно законът не е това, което е за останалите... Направил ни е услуга, като е декларирал, а можело и да не декларира. \r\n\r\n На изпратените от Фрог въпроси към КПКОНПИ, които би следвало да получат отговор по Закона за достъп до обществена информация, вече повече от два месеца няма никакъв отговор. Едно от нещата, които попитахме е дали се проверява произходът на средствата, с които е закупено жилището, в което живее Горанов. \r\n \n\t\t\t\t\t\t", "date": "2019.01.25", "title": "Проверката на Горанов приключи, но...изводите на КПКОНПИ са тайна!"}
{"url": "http://www.bnews.bg/article/255664-dyup_shte_podkrepi_tereza_mey_plan_b_za_brekzit_v_deystvie", "text": "\n Северноирландската Демократична юнионистка партия (ДЮП) тайно е решила да подкрепи споразумението на британската министър-председателка Тереза Мей за Брекзит следващата седмица, ако то включва ясно времево ограничение на предпазния механизъм за ирландската граница, съобщи \"Ройтерс\". \r\n\r\n Камарата на общините ще гласува във вторник по алтернативни планове за Брекзит, след като отхвърли договорената от Мей сделка с Европейския съюз. Това развитие на събитията накара ЕС да се подготвя за Брекзит без сделка след два месеца. \r\n\r\n Британският министър на финансите Филип Хамънд се срещна в Давос с представители на британския бизнес и ги предупреди, че трябва да приемат резултата от британския референдум за излизане от ЕС. \"Ако не изпълним това решение, ще навредим на политическата стабилност на страната\", каза Хамънд, цитиран от \"Гардиън\". \r\n\r\n Министърът заяви на все по-неспокойните британски бизнесмени, че се работи за сделка, която защитава икономиката, и заяви, че разбира тяхното разочарование, но компаниите трябваше да приемат, че промените идват - като краят на свободното движение на хора и бизнес модели, основани на наличието на евтина работна ръка от държави в ЕС. \r\n\r\n Очевидно, план Б на Тереза Мей се приближава към приемане и от парламента, и от британския бизнес, въпреки неяснотите около бъдещето на икономиката на страната. Но вероятно това е просто избор на нещо лошо, за да не се приеме нещо по-лошо, каквото е излизане от ЕС без сделка. \r\n \n\t\t\t\t\t\t", "date": "2019.01.25", "title": "ДЮП ще подкрепи Тереза Мей, план Б за Брекзит в действие"}
{"url": "http://www.bnews.bg/article/255670-plovdivskata_bolnitsa_na_protest_zaradi_masovo_napuskane_na_sestri", "text": "\n Служители на пловдивската общинска многопрофилна болница \"Свети Мина\" излизат на протест заради масовото напускане на медицински сестри, което става по причина на ниското заплащане, съобщава Би Ти Ви. \r\n\r\n След две седмици четири от отделенията на болницата вероятно ще спрат работа поради липсата на квалифициран персонал. \r\n\r\n Три отделения на пловдивската болница \"Св. Мина\" остават без медицински сестри. \r\n\r\n Преди 14 дни медицинските сестри масово са подали едномесечни предизвестия. Ръководството на болницата им предлага от първи януари актуализирани месечни заплати от 600 лева. \r\n\r\n Медицинските сестри настояват за 700 лева месечно възнаграждение. \r\n\r\n До момента липсва реакция на кмета Иван Тотев и общинските власти и това е причината персоналът на болница \"Свети Мина\" да протестира пред сградата на общината. \r\n \n\t\t\t\t\t\t", "date": "2019.01.25", "title": "Пловдивската болница на протест заради масово напускане на сестри"}
{"url": "http://www.bnews.bg/article/255668-nezamenim_pregovaryasht_borisov_ugovarya_belodrobnite_transplantatsii_na_balgarite", "text": "\n Премиерът Бойко Борисов и министърът на здравеопазването Кирил Ананиев ще се срещнат с професор Валтер Клепетко, ръководителят на Клиниката по белодробна хирургия в Университетската болница във Виена, в която до изтичането на договора между нашата страна и виенската болница през май 2017 г. бяха трансплантирани успешно български пациенти, предаде БНТ. \r\n\r\n След изтичането на договора българските граждани останаха без възможност за белодробна трансплантация. Няколко чакащи починаха. Очакванията от срещата в Министерския съвет са да бъде подписан нов договор с Виена и спешно чакащите българи да бъдат трансплантирани от екипа на професор Клепетко, когато има донорска ситуация. \r\nКакто е известно, за подновяване на договора с Виена за белодробни трансплантации за български граждани се заговори и в началото на годината, когато за такава възможност говори председателят на \"Сдружение на пациентите с дихателна недостатъчност и белодробна трансплантация\" Стефан Тамбуев. \r\nСпоред него това е най-изгодното решение и като цена, и като разстояние. \r\nТамбуев припомни и случая на 17-годишния Красимир от Шкорпиловци, който не дочака белодробна трансплантация и загуби битката за живота си месец преди 18-ия си рожден ден. \r\nКраси страдаше от рядко генетично заболяване. Последните месеци от живота си момчето беше свързано с кислороден апарат. От миналия май е в листата на чакащите, но попадна в задънена улица - в България не се правят белодробни трансплантации, а държавата не изпраща български пациенти в чужбина повече от година. \r\n \n\t\t\t\t\t\t", "date": "2019.01.25", "title": "Незаменим преговарящ: Борисов уговаря белодробните трансплантации на българите!"}
{"url": "http://www.bnews.bg/article/255665-opasni_patishta_zadalzhitelno_s_verigi_na_gumite_v_smolyanska_oblast", "text": "\n Шофьорите, на които им предстои пътуване в област Смолян, трябва да тръгват на път с автомобили подготвени за зимни условия, да карат внимателно и със съобразена скорост. Това съобщиха от пресцентъра на Агенция \"Пътна инфраструктура“ (АПИ). \r\n\r\n За повишаване безопасността на движение всички превозни средства, пътуващи по път III-8631 Момчиловци - Виево - Лъки - Рожен задължително трябва да бъдат с вериги. През прохода Превала и път II-37 Батак - Доспат е ограничено движението за МПС над 12 тона и на ремаркета и полуремаркета.  \r\n\r\n АПИ апелира към шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. \r\n\r\n Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. \r\n\r\n Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. \r\n\r\n Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища. \r\n \n\t\t\t\t\t\t", "date": "2019.01.25", "title": "Опасни пътища: Задължително с вериги на гумите в Смолянска област!"}
{"url": "http://www.bnews.bg/article/255644-megz_globena_za_izmama_na_klienti_prodavala_drehi_ot_nekachestveni_platove_i_oshte", "text": "\n Каканашева продава дрехи от некачествени платове, доставя със закъснение и не плаща заплати.Глоба и забрана за заблуждаване на клиенти са наложени на фирма, чрез която скандалната дизайнерка Миглена Каканашева-Мегз продава продукцията си. Това става ясно от решения на Комисията за защита на потребителите (КЗП), до които \"България Днес\" получи достъп. След обстойни проверки инспекторите са установили, че дрехите на Каканашева са изработени от некачествени платове, чийто състав не отговаря на написаното на етикета. Като капак на всичко Мегз е \"забравяла\" да плаща заплати на шивачите си. \r\n\r\n Нарушенията са извършени от фирма \"Мегз\", прекръстена впоследствие на \"Екс Мегз“, става ясно от документите. Самата проверка в КЗП започва след подадена в края на 2014 г. жалба от клиентка на Каканашева. Дамата разказва, че е поръчала и платила рокла от интернет сайта на дизайнерката, която според обявлението е изработена от велур. При последвалата доставка се оказва, че велурът се е заменен от нискокачествен полиестер, пише излъганата клиентка. \r\n\r\n Инспекторите моментално посещават склада, където Каканашева съхранява модната си колекция. Проверяващите инспектират щателно етикетите на намерените стотици блузи, рокли, сака, панталони и якета. Според информацията на тях в платовете има 40 процента памук, 30 полиестер и още толкова еластан. \r\n\r\n \"При визуалната проверка на тези дамски обекла обаче е установено, че същите са изработени изцяло от синтетична влакна\", пише в доклада. \r\n\r\n След констатираната измама проверяващите изпращат писмо до Каканашева с искане за обяснение. В своя отговор дизайнерката отрича платовете да са различни по състав. За да се защити, тя предоставя мостри от платовете и сертификат, че в тях има памук. Отделно прилага и фактури за покупка издадени от фирма доставчик. Напук на всякакви правила, върху документите липсва подпис на вносителя, което усъмнява проверяващите. \r\n\r\n Следва проверка във фирмата доставчик и се оказва, че всички предлагани от дружеството платове са направени от 100 процента полиестер. Отделно от това управителят твърди, че част от представените от Мегз фактури с печати са менте. Подправени са и сертификатите на платовете, които Каканашева показва пред проверяващите. \r\n\r\n При анализ на събраните доказателства от КЗП излизат със заключение, че Каканашева заблуждава клиентите с твърденията, че продава дрехи от памучен плат. Затова и е издадена нарочна забрана да прекрати с измамите. \r\n\r\n Докато тече проверката на КЗП, оплаквания срещу фирмата на Мегз прави и шивачка. Тя твърди, че през почти цялата 2014 г. не е получавала дължимите си пари за заработеното съгласно трудовия договор. След разглеждане на случая Пловдивският районен съд осъжда фирмата на Мегз да плати парите. \r\n\r\n Малко след влизането в сила на присъдата и забраната от КЗП набързо прехвърля фирмата си на други хора. Търговията с дрехи от колекцията й продължава въпреки сделката. Това става повод за друго разследване от Комисията за защита на потребителите. \r\n\r\n Повод за него са закъснели доставки от онлайн магазина й. При обещан срок от пет работни дни поръчките масово се изпълняват с месец закъснение. След разглеждане на множеството жалби на фирмата е наложена глоба, пише \"България Днес\". \r\n \n\t\t\t\t\t\t", "date": "2019.01.25", "title": "Мегз глобена за измама на клиенти,продавала  дрехи от некачествени платове и още... "}
{"url": "http://www.bnews.bg/article/255666-razvodat_na_dzhordzh_kluni_i_amal_shte_struva_450_miliona_evro", "text": "\n През последните няколко дни се появиха слухове, че една от най-известните двойки - Джордж Клуни и Амал Клуни (бивш Аламудин) се развеждат след четири години брак и техният развод ще \"струва\" 450 милиона евро. Въпреки че феновете на холивудския актьор и адвокатката предполагат, че това е само въпрос на клюки, източник, близък до двойката, твърди, че нещата в семейството от известно време не са никак идилични. След последния скандал Амал събрала нещата си и заминала с едногодишните им близнаци Александър и Ела в къщата им в Сардиния, пишат холивудски светски сайтове. Джордж непрекъснато изпращал съобщения и видео повиквания, защото искал да види децата си ”, казва източникът, добавяйки, че Амал ясно му е казала, че може да спи в къщата за гости, ако планира да дойде в Сардиния. Джордж и Амал се запознаха през 2013 г., когато техен общ приятел доведе Амал в къщата на актьора близо до езерото Комо в Италия. За Клуни това е втори брак - от 1989 до 1993 г. той имаше брак с актрисата Талия Балсам. \r\n  \r\n \n\t\t\t\t\t\t", "date": "2019.01.25", "title": "Разводът на Джордж Клуни и Амал ще струва 450 милиона евро "}
{"url": "http://www.bnews.bg/article/255672-parlamentat_v_atina_pod_obsada_dnes_glasuvat_prespanskoto_sporazumenie", "text": "\n Под силна полицейска охрана е парламентът в Атина. Силно е напрежението сред депутатите, които след обяд ще гласуват Преспанското споразумение. \r\n\r\n Днес е исторически ден за гръцките депутати, които ще гласуват споразумението за Северна Македония.  \r\n\r\n Народните представители се охраняват от силни части на полицията, след като вчера демонстранти се опитаха отново да влезнат в парламента и бяха отблъснати със сълзотворен газ, съобщи БНР. \r\n\r\n Поредната протестна демонстрация се организира днес по време на вота. Организаторите призовават на протести в цялата страна и приканват гърците да напуснат работа и да се включат в демонстрациите. \r\n\r\n Премиерът Цепрас защити споразумението със Скопие с реч пред народните представители. \r\n\r\n Лидерът на \"Нова Демокрация\" Мицотакис заяви, че партията ще се бори да наложи вето за влизане на Скопие в НАТО. \r\n\r\n Няма информация дали фермерите от Серес ще направят нов опит да протестират на границата с България, но група гърци с национални знамена са вече на границата с Македония. \r\n \n\t\t\t\t\t\t", "date": "2019.01.25", "title": "Парламентът в Атина под обсада, днес гласуват Преспанското споразумение"}
{"url": "http://www.bnews.bg/article/255667-kmetat_na_tsarevo_deystval_spored_zakona_no_pak_seziral_prokuraturata", "text": "\n Скандали по плажовете посред зима. След емблематичния плаж от филма \"Оркестър без име\", в строителна площадка се превърна и терен до къмпинг „Арапя”. Тежка строителна техника дълбае основи за комуникационна техника, на мястото на изсечени десетки борови дървета, поставени са основите на масивни постройки. \r\n\r\n Общо 13 вили ще бъдат изградени на брега край „Арапя”, каза в ефира кметът на Община Царево Георги Лапчев. Той увери, че всички строителни дейности там са законни. Първото разрешително на инвеститора било издадено през 2007 г. \r\n\r\n „Първоначално заложените параметри са огромни. Тук е трябвало да има огромен билдинг с площ 20 000 км.м. Сега обектът ще бъде четири пъти по-малък. Това е договорено след дълги разговори с инвеститора”, каза още Лапчев. \r\n\r\n Той бе категоричен, че няма намерение да се обяснява и оправдава за това, че спазва закона, допускайки строителството на „Арапя”. И допълни, че вече е сезирал прокуратурата, за да извърши и тя проверка. Но не можа да отговори на въпроса, след като е кмет от управляващото мнозинство, защо не е предложил на депутатите да направят необходимите промени в законодателството, за да не се стига до подобни казуси. \r\n\r\n „Когато е спазено цялото законодателство в България и ЕС, да не издам разрешение, означава да превиша правата си”, коментира Лапчев. \r\n\r\n Той призова за скорошно приемане на общ устройствен план на общината. Към момента такъв липсвал заради жалби от природозащитници. \r\n\r\n \"Характерът на това, което виждаме, е гора, по документи е нещо друго.\" \r\n\r\n Това каза още Георги Лапчев. \r\n\r\n \"И няма никакво значение моето мнение, вашето и това на хората в съда - там важат документите.\" \r\n\r\n Кметът Лапчев се оказа и бивш шеф на Горското в Царево и на око прецени, че горичката е на 40-50 г. и за това време е успяла да израсте до 8-10 м., припомня Клуб Z. \r\n\r\n \"... Но това няма никакво значение, защото по документи е нещо друго\", каза Лапчев. \r\n\r\n По едно съвпадение, освен че кметът е от ГЕРБ, и инвеститорът Георги Атанасов - който съвсем невинно купил проекта от друг човек - се оказа бивш общински съветник от ГЕРБ. \r\n\r\n Лапчев е хем местен, хем е бил директор на горското стопанство на Царево, но пък не можа да си спомни дали тогава е било горска територия. \r\n\r\n \"Трябва да спазваме законите или да се подчиняваме на това, което казват социалните мрежи\", заключи държавнически кметът на Царево. \r\n\r\n Той самият сезирал прокуратурата вчера и иска \"прокуратурата като независим орган\" да мине и да каже - защото общината няма какво да крие, каза кметът от ГЕРБ. \r\n\r\n \"Моето лично мнение и това като на човек е, че тук не е трябвало да има строителство\". Но той пак се застрахова много настоятелно, че личното му мнение няма никаква стойност .  \r\n\r\n \"В крайна сметка законите са да се спазват.\" \r\n\r\n Що се отнася до познанството му с инвеститора на еднофамилните къщи Георги Атанасов, Лапчев си спомни съвсем бегло (нищо че първо обяви, че Царево е малък град): \r\n\r\n \"Този г-н беше в политическия живот на страната...\" Да, бил общински съветник от ГЕРБ, но после той \"избрал своя път преди да придобие това\", заяви Лапчев.  \r\n\r\n   \r\n\r\n   \r\n \n\t\t\t\t\t\t", "date": "2019.01.25", "title": "Кметът на Царево действал според закона, но пък сезирал прокуратурата?!"}
{"url": "http://www.bnews.bg/article/255663-petachni_poleditsi_dazhd_i_snyag", "text": "\n Оранжев код за валежи от дъжд и сняг е обявен в 6 области за 25 януари, жълт код е в сила за 18 области, предупреждава НИМХ.  \r\n\r\n Кодът е в сила за областите Благоевград, Пазарджик, Пловдив, Смолян, Кърджали и Хасково. В тези райони ще има валежи от дъжд, а над 1400 м - от сняг. Очакваните количества за денонощието са между 30-50 л/кв.м.  Жълт код за валежи от дъжд и мокър сняг има в – Перник, Кюстендил, София град, София област, като се очаква количествата да бъдат между 15-20 л/кв.м.  \r\n\r\n Жълт код за сняг и поледици е в сила за областите Видин, Монтана, Враца, Ловеч, Габрово, Велико Търново, Русе, Търговище, Разград, Шумен и Силистра.  Снежната покривка ще бъде 10-15 см. Жълт код за дъжд има в Стара Загора, Сливен, и Ямбол. Очакваните количества са 15-20 л/кв.м.   \r\n\r\n Температурите ще са в интервала от 0 до над 10 градуса. По-студено ще е в Севрозападна България и почти пролетно - в Източна. \r\n\r\n Предупрежденията за опасно време обхващат цялата страна. На югозапад и днес валежите ще гонят значителни количества до 50 литра на квадратен метър. Има опасност за поледици, съобщава Нова тв. \r\n\r\n   \r\n \n\t\t\t\t\t\t", "date": "2019.01.25", "title": "Петъчни поледици, дъжд и сняг"}
