{"url": "http://www.bnews.bg/article/249869-dyadoto_strelets_ot_rakovski_ostava_v_aresta", "text": "\n 75-годишният мъж от Раковски Стефан Говедарски, който на 2 октомври простреля 33-годишния си съгражданин Иван Гълев при скандал за влезли в чужд имот животни, ще бъде под домашен арест. Това решиха пловдивски магистрати, след като изтече 72-часовото му задържане. Той е обвинен в опит за предумишлено убийство, предвиденото от закона наказание е \"лишаване от свобода\" от 10 до 20 години. \r\n\r\n Прокуратурата в лицето на Ана Викова искаше постоянен арест, защото имало достатъчно доказателства, че той е извършил престъплението,за което е обвинен. Въпреки че няма опасност да с укрие, той можел да извърши друго престъпление. \r\n\r\n По време на делото е станало ясно, че след скандала с другия животновъд, Говедарски е изпразнил цял пълнител в гърба на жертвата си. След това се прибрал и сменил пълнителя.  \r\n\r\n Мъжът и защитата му поискаха домашен арест. \"Много съжалявам, искрено съжалявам\", каза обвиняемият и с треперещ глас обясни, че в ареста няма да издържи, тъй като има болно сърце. 75-годишният мъж заяви, че пие лекарства за сърце, както и антибиотик.  \r\n\r\n Той изтъкна, че има деца и внуци, а адвокатът му каза, че той е с чисто криминално досие и с ниска степен на опасност, съобщи Канал 3. \r\n \n\t\t\t\t\t\t", "date": "2018.10.05", "title": "Дядото-стрелец от Раковски остава в ареста"}
{"url": "http://www.bnews.bg/article/249853-desi_tsoneva_se_sgodi_za_nabor_na_bashta_si", "text": "\n Наследницата на Димитър Цонев – Деси, има хубав повод да почерпи. Репортерката на Гала се е сгодила с издателя Явор Стефанов, който е само с три години по-млад от легендарния тв говорител, писа „Ретро“. \r\n\r\n Цонева и Стефанов живеят на семейни начала вече повече от година. 35-годишната Деси залюби бизнесмена скоро след като скъса с бившия си. Сега се радва и на годежен пръстен от него . След неуспешния брак с Янчо Таков – младши тя отново иска да е булка. \r\n\r\n „Гаджетата ми винаги са били по-големи от мен. Мъж под 45 ли е, не ми го хвали“, призна наскоро Цонева. Тя шокира и с признанието, че се надява да роди от Явор, а баща  й да се прероди в детето им. \r\n \n\t\t\t\t\t\t", "date": "2018.10.05", "title": "Деси Цонева се сгоди за набор на баща си "}
{"url": "http://www.bnews.bg/article/249867-bsp_skochi_na_obshtinska_sdelka_s_georgi_gergov", "text": "\n СП порица съпартиеца си и член на Националния съвет на партията Георги Гергов заради това, че днес община Варна реши да купи от него 3 дка терен в топ центъра за сумата от 43 млн. лв. \r\n\r\n Парите за покупката на известния сред варненци терен като \"Дупката\" обаче не са общински, а са от държавния бюджет, пише Канал 3. Морската община се опитва да придобие терена от години, а предишният вариант беше замяна на проценти от Пловдивския панаир, собственост на Варна, срещу имота в центъра на града, който да им преотстъпи пловдивският бизнесмен. \r\n\r\n Тази сделка обаче пропадна. Не се знае какво ще прави общината с терена, на който от оценителите е дадена оценка за изграждане на магазин. Още преди далечната 1989 г. идеята е била да се построи втори ЦУМ в морската столица, но строежът е замразен поне от 35 години. Предложението на кмета Иван Портних, направено на сесията днес, не е било подкрепено от червените общинари във Варна, които гласували \"въздържал се\". \r\n\r\n Като причина те изтъкнали, че сумата от 43 млн. е прекалено висока за 3 декара място и ощетява държавата, съобщиха от \"Позитано\" 20. \"Дупката\" е много голям проблем за Варна наистина, който стои от 35 г. Става въпрос за решение на Общинския съвет за придобиване на на акции на ЦУМ Варна, които да станат собственост на община Варна. Но цената е изключително висока. Около 3 дка място в центъра на Варна не струва такава сума. 43 млн. е прекалено много\", коментира пред Канал 3 един от червените общинари - Борислав Гуцанов. \r\n\r\n Петимата от групата на левицата са гласували \"въздържал се\" и \"против\", обясни той. Категорично се разграничаваме от сделката, сключена между ГЕРБ и Георги Гергов, заявиха в нарочна позиция и от ИБ на БСП, които се възмущават, че за сделката на съпартиеца им са гласували всички общински съветници от ГЕРБ и техните сателити. Тази сделка е поредната, която предизвиква съмнение за скритата обвързаност на политиката с бизнеса, съществувала в годините на прехода. Искаме да сложим край на този модел, се заканва соцръководството в официалната си позиция. \r\n  \r\n \n\t\t\t\t\t\t", "date": "2018.10.05", "title": "БСП скочи на общинска сделка с Георги Гергов"}
{"url": "http://www.bnews.bg/article/249868-i_tramp_posochi_soros_che_stoi_zad_protestite_v_sasht", "text": "\n Президентът на САЩ Доналд Тръмп заяви, без да привежда доказателства, че жените, притиснали сенатор републиканец в асансьор, за да протестират срещу номинацията на съдия Брет Кавано за Върховния съд, са били \"платени от Сорос и други\", предаде ДПА. \r\n\r\n \"Твърде невъзпитаните кресливи жени в асансьора са професионалистки, които само гледат как да злепоставят сенаторите. Не се хващайте на това! И също, погледнете всичките професионално изработени значки с имената им. Платени от Сорос и други. Това не са значки, изработени в мазето от любов!\", написа Тръмп в Туитър и добави хаштаг \"#Troublemakers\" (\"Смутители\"). \r\n\r\n Повече от 300 души бяха арестувани край сградата на Капитолия вчера по време на протести срещу Кавано, който беше обвинен от три жени в сексуални посегателства, съобщиха местни медии. \r\n\r\n Видеоматериал, споделен онлайн, показа сенатора републиканец Орин Хач, който порицава протестиращи, които са го наобиколили в асансьор и ги съветва \"да пораснат\". \r\n \n\t\t\t\t\t\t", "date": "2018.10.05", "title": "И Тръмп посочи Сорос, че стои зад протестите в САЩ"}
{"url": "http://www.bnews.bg/article/249856-sinat_na_nikalas_keydzh_s_tatus_na_balgarski", "text": "\n Уестън Кейдж, познат на широката аудитория с няколко ареста и с факта, че е син на холивудския ас Никълъс Кейдж, се хвали с татуировка на български език. Това стана ясно от кадър, споделен от 28-годишния музикант и актьор в социалните мрежи. \r\n\r\n Снимката е запечатала момент от скорошната сватба на Уестън, а на нея ясно се вижда думата \"Самбо“ зад ухото му. \r\n\r\n Татусът запечатва както любовта на Кейдж-младши към спорта, така и симпатиите му към България, където миналата година той работи заедно със звездния си татко върху полицейския трилър „Код: 211“. Дубльор на Уестън в лентата се оказа петкратният европейски шампион по самбо Иван Илиев. Двамата са приятели и извън сета на филма, а в знак на добрите им отношения спортистът подари на младия Кейдж своя куртка, разказва \"Монитор\". \r\n\r\n \"Един от най-умилителните моменти в живота ми. Смисълът на този жест е астрономически, нямам думи да опиша каква чест е за мен да получа такъв подарък”, написа тогава Уестън, който доказа, че не държи куртката със статут на сувенир в гардероба, като именно с нея се яви на шампионата по самбо в рамките на \"Мистър Олимпия“ преди дни. \r\n\r\n Актьорът си тръгна с няколко отличия от Лас Вегас, където се проведе форумът. Сред тях е и сертификат за майсторско ниво в самбото, а Уестън се възползва от повода, за да благодари отново на „добрия си приятел“ Илиев. \r\n \n\t\t\t\t\t\t", "date": "2018.10.05", "title": "Синът на Никълъс Кейдж с татус на български"}
{"url": "http://www.bnews.bg/article/249852-mokri_sanishta_uchenichki_iskat_galin_za_daskal", "text": "\n „Галин да стане учител“. Това масово искат тийнейджърките, които са луди по младия изпълнител.Здравенякът разбуни фантазиите на ученичките, след като качи поредната си провокативна снимка. На нея той е с очила и пише, че е готов за учител и иска да проверява домашни. Разбира се, щял да преподава по музика, тъй като това е силната му страна. \r\n\r\n „Ех, ако учителите бяха такива, всички щяха да ходят с удоволствие на училище. Заради такъв даскал няма да пропускам часове“, облизват се фенки на мачото. \r\n\r\n В същото време Галин пуска и новия си хит. Парчето е дуетно с Малина и носи името „Греховете“ \r\n \n\t\t\t\t\t\t", "date": "2018.10.05", "title": "Мокри сънища: Ученички искат Галин за даскал"}
{"url": "http://www.bnews.bg/article/249865-kitay_napravi_za_smyah_interpol_arestuva_shefa_na_organizatsiyata", "text": "\n Президентът на Интерпол Мън Хунвей, е разследван в Китай, съобщи на сайта си в. \"Саут Чайна морнинг пост\", цитиран от Ройтерс и ТАСС. Хонконгският вестник се позовава на анонимен източник, според когото 64-годишният Мън е бил отведен за разпит веднага след кацането на самолета, с който пристигнал на 29 септември. \r\n\r\n Информация за това, къде се намира в момента и какви са били основанията за разпита, не се съобщават, както и каква е била целта на пътуването му до Китай. \r\n\r\n По-рано днес полицейски източници във Франция съобщиха, че е започнало разследване във връзка с \"обезпокоителното изчезване\". Мън е президент на Интерпол от 2016 г. Той все още фигурира като заместник-министър на сайта на министерството на обществената сигурност на Китай, но според \"Сайт Чайна морнинг пост\" е изгубил през април мястото си в Централния комитет на комунистическата партия. Няма коментар от китайското министерство на обществената сигурност, посочва Ройтерс.  \r\n \n\t\t\t\t\t\t", "date": "2018.10.05", "title": "Китай направи за смях Интерпол, арестува шефа на организацията!"}
{"url": "http://www.bnews.bg/article/249854-delo_sreshtu_bodigard_na_kim_kardashiyan_za_6_1_miliona", "text": "\n Две години след зрелищния обир на бижутата на Ким Кардашиян в Париж, застрахователната й компания заведе иск за 6,1 милиона долара срещу бившия й бодигард, защото не е изпълнил задълженията си да охранява звездата, предаде АФП, цитирана от БТА. \r\n\r\n Искът е заведен в щата Делауер от компанията \"Американ интернешънъл груп\" срещу Паскал Дювие и охранителната фирма \"Протектсекюрити\" за неизпълнение на договор. \r\n\r\n Според застрахователите бодигардът е оставил Ким Кардашиян сама в луксозната резиденция в Париж. Той също не е сигнализирал за пропуски в системата за сигурност на хотела - липсвала е ключалка на портала към двора, домофонът не е работел, нямало е охранителни камери. Това е позволило на крадците да влязат в апартамента на звездата. \r\n\r\n Паскал Дювие, който вече не работи за Кардашиян, излязъл тази вечер да придружава сестрата на звездата - Кортни Кардашиян в нощен бар. \r\n\r\n Общата стойност на откраднатите от Ким Кардашиян бижута е девет милиона евро. Исканата сума от застрахователите - 6,1 милиона долара, е равна на изплатената на Ким Кардашиян. \r\n\r\n За кражбата са задържани 17 души. Бижутата не бяха намерени, но разследващите конфискуваха значителни парични суми.  \r\n \n\t\t\t\t\t\t", "date": "2018.10.05", "title": "Дело срещу бодигард на Ким Кардашиян за 6,1 милиона"}
{"url": "http://www.bnews.bg/article/249870-svetiyat_sinod_v_podkrepa_na_maykite_na_detsa_s_uvrezhdaniya", "text": "\n \r\nСветият Синод е взел решение в знак на съпричастност и загриженост към децата с увреждания и техните семейства. Всяка година, на 24 октомври, празникът на Света Богородица, ще се отслужва молебен за тях. \r\n\r\n С решение на Светия Синод на Българската православна църква от 3 октомври е определен ежегоден Ден на молитва за децата с увреждания и техните семейства.  \r\nТова е 24 октомври, празникът на Св. Богородица - Всех скорбящих радост. За пръв път този молебен ще бъде отслужен на 24 октомври в храмовете на Българската православна църква. \r\n\r\n \"Молитвата е един от начините БПЦ да изрази своята загриженост за децата с увреждания и техните семейства. Този ден ще бъде вписан в календара на нашата Църква като \"Молебен за деца с увреждания\", поясниха от Синода. \r\n \n\t\t\t\t\t\t", "date": "2018.10.05", "title": "Светият Синод в подкрепа на майките на деца с увреждания"}
{"url": "http://www.bnews.bg/article/249866-26_dushi_sa_prodalzhili_da_se_podlagat_na_protseduri_s_povredeniya_aparat_za_hemodializa_vav_vidin", "text": "\n От 45 души, които се лекуват в авариралия Център по хемодиализа във Видин, 26 са продължили да се подлагат на процедури с повредения апарат. В началото на седмицата авария блокира работата на центъра, а ръководството му предложи срещу изричното съгласие на пациента хемодиализата да се извършва с чешмяна вода. Този тип лечение обаче крие рискове за здравето и е отказал 19 от болните, част, от които са били транспортирани в центрове в Монтана и Лом. Останалите са продължили процедурите си на тяхна отговорност. \r\n  \r\nАпаратът за хемодиализа в центъра във Видин е повреден от началото на седмицата след промяна в налягането на водата. Д-р Людмил Харалампиев, нефролог в лечебното заведение, е убеден, че от няколко процедури с неизправен апарат здравето на пациентите не може да се увреди. Седмицата, в която се случи аварията, бе помрачена и от смъртта на 50-годишен пациент в центъра. \r\n  \r\n\"Не е пристигнал вечерта. Решил е сутринта да пътува. По стечение на обстоятелствата състоянието му се влошава. Той намира начин да се добере до спешно отделение, където се бие тревога, че има пациент. В момента имаше диализа, но някои решиха, че могат да се диализират след моите обяснения, че няма да се увреди здравето им за една, две или три диализи и отново ще се възстанови всичко така, както трябва. Организира се веднага транспортът му, докарват го тук, с носилката го носят до апарата, подготвен за хемодиализа и при опит да го положат на леглото той издъхва\", разказа д-р Харалампиев. \r\n  \r\nОт здравното министерство обещаха до началото на следващата седмица проблемът с апарата за хемодиализа да бъде решен, съобщи Дарик. \r\n \n\t\t\t\t\t\t", "date": "2018.10.05", "title": "26 души са продължили да се подлагат на процедури с повредения апарат за хемодиализа във Видин!"}
{"url": "http://www.bnews.bg/article/249858-7_sa_targovtsite_na_smart_ot_dvete_onkobolnitsi", "text": "\n Не става въпрос за разследване в болници, а за разследване на конкретни служители, които са извършили отделни деяния. Културно бих ги нарекъл лоши практики. Това каза на пресконференция зам.-главният прокурор и ръководител на Специализираната прокуратура Иван Гешев по повод съвместните проверките на спецпрокуратурата и ГДБОП за злоупотреба с лекарства. \r\n\r\n Събрани са доказателства за 7 лица. До края на деня предстои привличането им като обвиняеми за организирана престъпна група. За мен, вероятно и за обществото тези практики не са тайна. Факт е обаче, че по това дело за първи път ще се види как лекарства, предназначени за онкоболни не стигат до тях, а се изнасят от лечебните заведения и се реекспортират, заяви Гешев. Той обясни, че са използвани СРС-та, проследено е движението на лекарствата. \r\n\r\n Всичко това е търговия с живота на хората. Резултатът е, че се се източва Здравната каса, това са нещо като търговци на смърт, търгува се с живота и с бъдещето на хората, те не получават животоспасяващи лекарства. Някои лица на гърба на здравната система и на живота на хората реализират печалба, изкарват пари на гърба на умиращи хора, подчерта шефът на Специализираната прокуратура. \r\n\r\n Според мен се касае за някакъв системен проблем. Ние сме крайният вариант - трябва да има превантивна дейност, не става само с наказателна репресия. \r\n\r\n Наблюдаващият прокурор Лидия Манолова уточни, че е установено, че групата е функционирала от пролетта на на 2017 година до вчера. Става въпрос за две специализирани болници – Йоан Павел в София и Свети Мина в Благоевград. На този етап са задържани лекари, лица, които посредничат, организаторът на престъпната група и посредникът, който осъществява връзката, която има лиценз за реекспорт. Имена няма да споменаваме на този етап, заяви Манолова. \r\n\r\n Една от схемите е – лекарствата се внасят в България, предоставят се на специализираните онкоболници. Медикаментите не могат да бъдат придобити по друг начин. Заплащат се от Здравната каса, лекари в тези болници вливат тези лекарства на онкоболни, след което се записват в регистри. Установихме, че лекарства не са вливани, но са изписани. Установено е, че срещу името на пациенти е записана, дата, партиден номер, количество и т.н., но вливане не е имало, обясни наблюдаващият прокурор. \r\n\r\n Втора схема – подмяна на такива лекарства от външни лица със съдействието на лекари и други медицински лица. Това е ставало чрез уговорки и сериозни парични суми срещу услугите, добави Манолова. \r\n\r\n Предстои да се установи съдържанието на иззетите лекарства. Назначени са експертизи. Съмненията са, че те не са оригинални лекарства, а са придобити по друг начин, посочи наблюдаващият прокурор. \r\n\r\n Манолова уточни, че от задържаните 7 души двама са лекари, а другите са лица, които са съдействали. Стана ясно, че сред обвиняемите е управителят на на една от болниците. \r\n\r\n Организираната престъпна група има ръководител, който намира посредници, които достигат до лекари и до медицински работници и осъществяват престъпната дейност, заяви Манолова, предаде Канал 3. \r\n\r\n Разследването продължава. Възможно е и други лица да бъдат привлечени като обвиняеми, каза още наблюдаващият прокурор. \r\n \n\t\t\t\t\t\t", "date": "2018.10.05", "title": "7 са търговците на смърт от двете онкоболници"}
{"url": "http://www.bnews.bg/article/249859-obviniha_gradski_prokuror_zaradi_bager", "text": "\n Днес, 05.10.2018 г., Специализираната прокуратура привлече като обвиняем Красимир Кирилов - към момента прокурор в Софийска градска прокуратура, за престъпление по служба, извършено на 22.12.2015 г. \r\n\r\n Разследването на Специализираната прокуратура е започнало по сигнал от Окръжния прокурор на Окръжна прокуратура - Плевен, съдържащ данни за длъжностни престъпления от административния ръководител на Районна прокуратура – Кнежа във връзка с работата си по досъдебно производство. \r\n\r\n През 2015 г. прокурор Красимир Кирилов е бил административен ръководител – Районен прокурор на Районна прокуратура – Кнежа и в това си качество е бил длъжностно лице, заемащо отговорно служебно положение. \r\n\r\n На 25.11.2009 г. в Районна прокуратура – Кнежа било образувано досъдебно производство срещу неизвестен извършител за извършена подправка на идентификационни номера на багер марка „KOMATSU“, тъй като са установени несъответствия с номерата на рамата. Багерът е приобщен като веществено доказателство по делото. \r\n\r\n В края на 2015 г. в РП  - Кнежа са постъпили молба за връщане на вещественото доказателство – от дружество, което е посочило, че е собственик на багера, който е предоставен на лизинг и молба от друго лице, което е твърдяло, че правоимащо лице да получи вещественото доказателство. \r\n\r\n Наблюдаващият прокурор по делото Красимир Кирилов е нарушил служебните си задължения и при липса на доказателства за собственост върху багера и изявени претенции от различни лица към една и съща вещ, на 22.12.2015 г. е разпоредил вещественото доказателство да бъде върнато и на лизингодателя, и на претендиращото лице. \r\n\r\n Специализираната прокуратура е установила, че лизингодателят е собственик на багера, но не е бил уведомен за произнасянето на прокурора, а претендиращото лице е взело на ръка същия ден постановлението на Кирилов от 22.12.2015 г. и фактически е получило владението върху това веществено доказателство в края на работния ден. \r\n\r\n По този начин багерът е върнат съвсем съзнателно от прокурора на лице, което не е собственик и няма никакви права върху него. \r\n\r\n  В хода на разследването Специализираната прокуратура е възложила на КПКОНПИ извършването на оперативно издирвателни мероприятия за установяване на лица, имащи отношение към предмета на разследването. \r\n \n\t\t\t\t\t\t", "date": "2018.10.05", "title": "Обвиниха градски прокурор заради багер"}
{"url": "http://www.bnews.bg/article/249862-protesti_i_arest_za_plochkite_za_banya_pod_prozortsite_na_fandakova", "text": "\n Протести и арест съпроводиха недоволството на хората, събрали се пред Столична община, за да изразят негодуванието си от качеството на ремонтите, които се правят в столицата.  \r\n\r\n Поводът са противоречивите реакции на реконструкцията на ул. \"Граф Игнатиев\" и новият облик на градината пред църквата \"Свети Седмочисленици\". На \"Московска\" днес 33 излезе група протестиращи, сред които и някои от главните действащи лица в \"Да, България\", като бившия правосъден министър Христо Иванов и съпартийката му Антоанета Цонева. \r\n\r\n Напрежението се покачи, когато най-агресивният от протестиращите беше задържан при опит да влезе в сградата на общината. Той беше отведен в един от полицейските автомобили. \r\n\r\n Полицията охраняваше сградата на \"Московска\" 33 от народната любов, докато недоволните крещяха \"Оставка\" и \"Мафия\". Стигна се и до арест на един от недоволните граждани. Това стана след опита му да влезе в сградата на общината, охранявана от служителите на реда. Мъжът се държа агресивно, крещеше и блъскаше полицаите. По-късно те го задържаха, а някои от хората на протеста го обявиха за провокатор. \r\n\r\n По-късно от МВР съобщиха, че задържаният е 41-годишен мъж с криминални регистрации. Той е задържан с полицейска заповед в столично районно управление, а работата по документирането на случая продължава. Според МВР \"участниците в протестните действия се разграничили от провокативното поведение на мъжа и потърсили съдействието на полицейските служители\". \"Нарушителят не се подчинил на полицейското разпореждане, продължил да се държи арогантно, започнал да блъска и обижда униформените. Това наложило употреба на физическа сила за отстраняването му от събитието\", пише в съобщението. \r\n\r\n БСП и ГЕРБ влязоха в челен сблъсък на мястото на ремонта на ул. Граф Игнатиев в центъра на София. По рано градската организация на социалистите свика брифинг, на който обаче се появиха и представители на управляващите и председателя на общинския съвет Елен Герджиков.  \r\n\r\n ,,Това ли е поредният ремонт на София?! Столична община не умее да харчи парите качествено. На практика една иначе добра инициатива е опорочена за пореден път. Не искаме оставки на буфери и бушони. Искаме главното лице да поеме отговорност и това е Йорданка Фандъкова. На нея не ѝ остава нищо друго, освен да се оттегли, защото този проект е олицетворение на липсата на всякакво качество и контрол'', коментира народният представител от БСП Калоян Паргов. \r\n\r\n ,,Целият този ремонт прилича на банята на някой частен дом. Това е подигравка със символите и историята на София. Фандъкова да каже колко пари от глоби и санкции е събрала през последната година и колко от тях са постъпили в бюджета на София. Да се обясни пред всички какво се случва'', добави той. \r\n\r\n Недоволството от ремонтите в столицата започна първо в социалните мрежи. Ангелина живее на метри от църквата „Св. Седмочисленици” и резултатът от ремонта я възмущава. „Това са някакви естетически възгледи на бай Иван или не знам кой. Аз не бих допуснала тези майстори вкъщи”, категорична е тя. \r\n\r\n   \r\n \n\t\t\t\t\t\t", "date": "2018.10.05", "title": "Протести и арест за плочките за баня под прозорците на Фандъкова"}
{"url": "http://www.bnews.bg/article/249857-podrobnosti_okolo_karvavata_drama_v_sliven_mezhdu_bashta_i_dashterya", "text": "\n Два трупа - на 17-годишно момиче и 62-годишния й баща хвърлиха в паника жителите на новозагорската село Брястово, на зловещата гледка се натъкнал кметът Станко Стоянов след сигнал, че наскоро пенсиониралият се служител в енергийно дружество Йонко Петков от два дни не бил излизал от дома си, пише \"Монитор\". \r\n\r\n Селският управник намерил по обяд в четвъртък първо трупа на Моника, който бил завит с одеяла върху кревата й в бащиния дом накрая на Брястово. Час по-късно, след пристигането на оперативно-следствената група от РУ „Полиция“ – Нова Загора криминалистите открили и тялото на Йонко, увиснало на кука в гаража. \r\n\r\n В същото помещение намерили лопата и брадва, по чийто метални части имало кървави следи. От сливенската окръжна прокуратура, където е образувано досъдебно производство потвърдиха, че в дрехите на Йонко Петков е намерена предсмъртна бележка с подробности около разигралата се трагедия. \r\n\r\n В Брястово, където живеят едва 312  души са категорични, че иначе кроткият и добродушен Йонко не е издържал на проточилия се от три години тормоз от страна на щерката, която била под влияние на все по-силни наркотици. Преди десетина дни Петков за пореден път споделил с кмета, че е „вдигнал ръце“ от Моника. \r\n\r\n Чудел се дали да не я заведе на психиатър в радневската болница. Оплакал се, че все по-често при отказ да й даде пари тя хвърля по него чинии и ножове, на няколко пъти го били виждали с изподрано лице. Заради тормоза преди половин години майката на Моника, 60-годишната Венета Тончева си събрала багажа и заминала да живее в Стара Загора при двете си по-големи щерки Димитрина и Калина. Останалият сам Йонко Петков всяка заран карал дъщеря си с кола до Нова Загора, където  тя учела в професионалната гимназия по техника и технологии „Атанас Димитров“ и дори ходел да я взема обратно след края на часовете. \r\n\r\n Жители на Брястово разказват, че още на 26 септември от училището позвънили на Петков, за да разберат по каква причина Моника не идва там. Човекът споделил пред приятели, че ден по-рано й дал последните си пари и тя се запиляла в неизвестна посока. Директорът на ПГТТ „Атанас Димитров“ Станка Динева само потвърди, че момичето е било в единадесети клас със специалност „Компютърни техники и технологии“ и побърза да прекрати телефонния разговор. Неофициално от регионалния инспекторат в Сливен обясниха, че в петък в Нова Загора е бил изпратен екип от психолози, който да се срещне със съучениците на убитото момиче.   \r\n  \r\n \n\t\t\t\t\t\t", "date": "2018.10.05", "title": "Подробности около кървавата драма в Сливен между баща и дъщеря!"}
{"url": "http://www.bnews.bg/article/249849-yakata_dupara_stana_stolichanka_shiri_se_v_luks_apartament", "text": "\n Гери-Никол вече е столичанка! Родената във Варна изпълнителка от няколко седмици живее в чисто нов апартамент в топ центъра на София, научи \"България днес\". Жилището е подарък от таткото на яката дупара, който е бизнесмен, и огромната сума, която изръси, не е проблем за него. Апартаментът на Гери е на пъпа на София и е огромен за сам човек. Той е напълно обзаведен по вкуса на скандалната изпълнителка и тя често събира приятелите в него. Гери решава да се премести от Варна, където е родена и израснала, в София заради кариерата си. Повечето участия на младата изпълнителка са именно в столицата и на певицата й писва да бие през ден стотици километри. \r\n\r\n Една от най-големите конкурентки на Гери – Тита, още миналата година си взе жилище в София и кариерата й тръгна стремглаво нагоре. Яката дупара е на мнение, че след като се премести в столицата, тя ще постигне още по-големи успехи. Младата певица вече е напълно самостоятелна и се грижи сама за себе си. Доскоро тя бе свикнала всичко да й е готово и подредено, но вече се оправя без чужда помощ. Веднъж седмично само идва жена, която да изчисти апартамента на певицата. В свободно си време Гери обикаля и опознава София. Всеки ден тя си прави разходка край \"Витошка\" и Южния парк, за да открие интересни места. Яката дупара посети й стадиона на любимия си отбор ЦСКА-София. Гери се запозна с историята на клуба и се похвали, че се е докоснала до трофеите на тима, които са изложени в музея. Преди време Гери се гласеше да учи актьорство в чужбина, но мераците й бързо бяха секнати. Сега яката дупара обмисля варианта да кандидатства в НАТФИЗ, като се очаква скоро да започне да ходи на уроци, за да е подготвена за следващата година. \r\n  \r\n \n\t\t\t\t\t\t", "date": "2018.10.05", "title": "Яката дупара стана столичанка, шири се в лукс апартамент "}
{"url": "http://www.bnews.bg/article/249860-kobrata_nyama_da_se_bie_s_antani_dzhoshua", "text": "\n Българската звезда в професионалния бокс Кубрат Пулев няма как да срещне Антъни Джошуа в двубой за световните титли до началото на 2020 г., обяви промоутърът Един Хърн, предаде Канал 3. \r\n\r\n Хърн сподели, че Джошуа първо трябва да се бие с Дилиан Уайт, Дионтей Уайлдър или Тайсън Фюри. \r\n \n\t\t\t\t\t\t", "date": "2018.10.05", "title": "Кобрата няма да се бие с Антъни Джошуа"}
{"url": "http://www.bnews.bg/article/249850-orlando_blum_predlaga_brak_na_keyti_peri", "text": "\n Кейти Пери може съвсем скоро да застане пред олтара отново. Нейният любим Орландо Блум сериозно обмислял дали да ѝ предложи брак, пише сп. People. \r\n\r\n „Орландо още не е взел пръстен, но не спира да говори за бъдеще с нея. Всички ще се радват, ако се оженят. Кейти е страхотна“, разкри източник пред медията. Самият Блум бил убеден, че от певицата ще стане страхотна съпруга. \r\n\r\n „Той постоянно казва, че иска да се ожени отново и като че ли Кейти е жената за него. И двамата изглеждат много щастливи заедно“, добави източникът. \r\n\r\n И за двете звезди потенциалната сватба ще отбележи втори брак. Пери бе омъжена за комика Ръсел Бранд от 2010 до 2012 година. Блум бе съпруг на супермодела Миранда Кер, от която има син. Кейти и Орландо се залюбиха през януари 2016-та и година по-късно се разделиха. \r\n\r\n През април тази година обаче подновиха романса си и оттогава са неразделни. Миналата седмица двойката се появи заедно на червения килим в Монако на гала. Следващата седмица двамата ще са в Гърция. \r\n \n\t\t\t\t\t\t", "date": "2018.10.05", "title": "Орландо Блум предлага брак на Кейти Пери"}
{"url": "http://www.bnews.bg/article/249861-nap_se_nadskochiha_spryaha_televiziyata_na_bsp_zaradi_2_36_leva", "text": "\n Два лева и 63 стотинки. \r\n\r\n Това е сумата, препънала БСП по пътя й към създаването на партийна телевизия. Миналата седмица левицата опита да внесе в Съвета за електронни медии (СЕМ) документи за издаване на лиценза на \"Българска свободна телевизия\" (БСТВ). Но... СЕМ отложи решението си с мотива: липсващ документ от Националната агенция по приходите (НАП). Проверка показала, че юридическото лице \"Българска свободна телевизия\" има публични задължения. Не бе ясно какъв е техният размер. \r\n\r\n Регулаторът даде на социалистите седмица, за да представят удостоверение за размера на дължимото. \r\n\r\n И днес те го направиха - спорната сума се оказа крупна - гореописаните 2 лева и 63 стотинки. Според социалистите СЕМ изобщо не е трябвало да изисква документ от НАП.  \r\n\r\n \"Днес \"Българска свободна медия\" ЕООД - дружеството, което подаде документи за регистрация на Българска свободна телевизия, изпрати удостоверение, издадено от НАП, с което показва, че няма задължения към държавата.  Разглеждането на документите за регистрация от СЕМ бе отложено заради неплатена сума от 2 лева и 63 стотинки. Подчертаваме, че дружеството \"Българска свободна медия\" е внесло всички необходими документи за регистрация на телевизията и в случая не се касае за липса на документ. Съгласно Чл. 111, ал. 1 и 2 от Закона за радио и телевизия и Методическите указания на Съвета за електронни медии, заявителят не представя при кандидатстване удостоверение от НАП пред СЕМ\", посочиха от пресцентъра на левицата. \r\n\r\n От СЕМ обаче коментираха пред Клуб Z, че въпросният документ е изискуем. \r\n\r\n Очаква се БСТВ да бъде пусната в ефир малко преди Коледа, въпреки амбициите на лидера на БСП Корнелия Нинова, анонсирани напролет, това да стане на 1 октомври. \r\n\r\n По Закона за радиото и телевизията няма партийни телевизии (въпреки че такива на практика има в националния ефир - примери: \"Алфа\", СКАТ и др.). Социалистите дават заявка, че ще регистрират медията като обществена и в нея нямало да се акцентира върху живота на левицата, а ще има присъща за обществените медии програмна схема - новини, спортни предавания, репортажи, публицистика. \r\n \n\t\t\t\t\t\t", "date": "2018.10.05", "title": "НАП се надскочиха - спряха телевизията на БСП заради... 2,36 лева!"}
{"url": "http://www.bnews.bg/article/249864-nova_tv_v_poredna_izdanka_pozharnikar_razbi_na_puh_i_prah_istoriyata_im_za_lekarya_geroy_potushil_pozhara_v_bolnitsata", "text": "\n Поредна излагация на Нова тв след голямата издънка на \"Господари на ефира\". Този път се опитаха да изкарат герой лекар от пловдивската болница, в която възникна пожар вчера.  \r\n\r\n Във Фейсбук обаче ги опровергава пожарникарят, който е гасил на място, и който твърди, че лекарят не е потушил сам пожара, както се опита да разкаже Нова тв. \r\n\r\n *Публикуваме без редакторска намеса. \r\n\r\n „Медиите и истината, обективната! \r\nУдовлетворението! \r\nОбичам работата си! Ценя своите колеги ! Особено удовлетворен се чувствам когато приключва дежурството ми в осем и съм бил полезен. И колкото по-шибана е била смяната или ситуацията, толкова по-добре и Удовлетворен съм. В нашето съсловие това е повсеместно явление. Чисто корелационно, в народната народопсихология битува мисленето, че най-хубаво е да се вадят много пари с възможно най-малко работа. Уви, при нас не е така. Жаждата за адреналин и гладът да се пребориш с купичина трудности (повечето от които невъзможни) са неутолими. Почиващите колеги когато има напечено произшествие се ядосват, че не са там. Някои като научат отиват на място и помагат (да, в почивния си ден!). И това не е само в пожарната на Пловдив – в цялата страна е така! Това са самоотвержени мъже, които плащат със здравето и живота си за да живее обществото спокойно и добре! Но е обидно когато прослойка от обществото хвърля кал по нас! \r\nЗавчера сутринта при нас дойде сигнал за „дим на 9ет.“ в Хирургиите. Оказа се, че не е дим, а пожар. Но го разбрах късно.Пожар – пожар. От тук започват разминаванията с реалността на медиите под тепетата и на Нова тв! Когато слязох от ппа, ме чакаше човек от охраната- две глави над мен, уплашен! Опитал да го погаси с прах, по негови думи, но не успял въобще да стигне до пожара.(след ликвидиране На пожара следи от прах не видях) На стълбите от партера към 1ет срещнах девойката от снимката!!!? С огромни подути от сън очи и уплашена! (Факт) Исках малко бърза информация- какво, къде точно гори и колко хора има! ( тук и 112 са се представили супер за пореден път – информацията ми докато пристигна беше никаква!) Не знаела какво гори, но имало към 85 човека. (Факт) (тя е напуснала етажа! Пак факт…) качихме се с охранителя по асансьора. Като излизахме от него на етажа задимяването беше силно. Аз си бях с вда, така че само си сложих маската и се потопих в неизвестността, с един прахов пожарогасител . Придвижвах се пълзешком и чувах в далечината звука от падащите стъкла в горящото помещение. И тогава разбрах, че този пожарогасител няма да ми свърши работа. Открих помещението и влязох да търся за евентуално наличие на човек. Не открих. Върнах се и намерих къде е вътрешният пожарен кран. Направих си линията, САМ си пуснах водата и локализирах огъня. Струйникът ми се пръсна в ръцете! Мъчих да продължа с гасенето, но не стана. Излязох в коидора, свалих маската и по станцията поисках да ми донесат друг струйник. И докато чаках минах през всички стаи да евакуирам болните! Имаше много от тях будни и си стояха, някои и пред прозореца! Никой не им беше казал да излязат! (Та, къде беше, девойчето сексапилно? А докторчето?) Донесоха ми струйник, върнах се и ликвидирах пожара! Пак сам!!! В това време другите от екипа провеждаха евакуацията! До тук да чухте да съм видял „героя-доктор“? Снимката , която виждате е от момента, в който всичко вече беше приключило. Това е неговата стая- вижте колко е чист! Ако беше гасил (загасил)сам пожара, както твърдят медиите, дали щеше да е толкова чист, А? Съжалявам единствено, че не се вижда леглото му вдясно-оправено, с чистите чаршафи! Тук в момента се обяснява на въпроса ни – как е възможно да не знае като дежурен доктор колко на брой хора има лежащи в отделението! \r\nПиша всичко това не защото имам комплекси да съм звезда, а защото ми е обидно за интерпретацията на истината! Разбирам желанието на сми да създават сензации и медийни герои, но безочливо да лъжат – не разбирам! \r\nОбидно ми е да се омаловажава и лъже за труда на колегите ми като професионално съсловие! \r\nХората трябва да знаят като са влезли в тази болница да се лекуват в ръцете на какви хора са поверили живота и здравето си! \r\nЕ? Удовлетворени ли сте, журналисти, нова тв? А вие двамата, докторите!???“ \r\n\r\n \r\n \n\t\t\t\t\t\t", "date": "2018.10.05", "title": "Нова тв в поредна издънка! Пожарникар разби на пух и прах историята им за лекаря-герой, потушил пожара в болницата!"}
{"url": "http://www.bnews.bg/article/249863-barekov_sega_kritikuvayte_no_se_sardete_i_na_sebe_si_za_unizhenieto_koeto_vkusat_na_gerb_i_koruptsiyata_ni_nanesoha", "text": "\n Гневът на столичани срещу безчинствата на Столична община с поредните безсрамно грозни и некачествени ремонти бяха анализирани от евродепутата Николай Бареков. Той  разбира протестиращите, но им напомня, че изборът на Йорданка Фандъкова и ГЕРБ начело на Столична община, е избор именно на столичани.  \r\n\r\n *Публикуваме без редакторска намеса. \r\n\r\n \"Пиша като пловдивчанин, който все пак пребивава от 30 години в София и има трима сина родени тук. Тоест не ми е съвсем безразлично от безобразията на ГЕРБ през последните 15 години в столицата. Градът е разсипан, крайните квартали са в ужасно състояние, но центърът е направо обида за всички ни. Да, много се построи, но на каква цена и с какво качество? Ужасно. Ужасно много се открадна и то от “диви селяни”. С (не)извинение. Мария Календерска беше единствената, която се опълчи на Борисов и Фандъкова през 2015 година и предупреди за готвените безобразия от тях в центъра - Графа, Славейков, Свети Седмочисленици. Кой я чу тогава... \r\n\r\n Избрахте си Трайчо, Витков и тям подобни мъпети, за да бъдат послушни машинки за гласуване на ГЕРБ в СОС. Ако сега Мария беше съветник поне, щеше да им разказва играта. Витошка се харесва само на дечурлигата от Студентски, които за първи път стъпват в София и им е се тая дали мирише на дюнери и кебапчета и дали магазините са за китайски ментаци. Жалко, но това е масата, която гласува за ГЕРБ, на тях бутафорията и кичът се харесват. \r\n\r\n Няма столица в Латинска Америка, Европа и Азия в по-окаяно състояние като София. Исламабад е перла в короната в сравнение с над. Сеул, Богота и Любляна са като от каталог, а София е като трейлър от филм на ужасите. А плочките, които Фандъкова сложи на площада пред църквата Свети Седмочисленици не бих подарил и за ремонт на банята на най-големия ми враг. Аз имам право да критикувам, защото отдавна се изправихме с Мария пред този резил, но нашият глас остана преди години глас в пустиня. Сега критикувайте, но се сърдете и на себе си за унижението, което вкусът на ГЕРБ и корупцията ни нанесоха. \r\nПП  \r\nИ най-малкото искам да критикувам персонално Йорданка Фандъкова. Тя е верен войник на партията си. Слуша и послушно изпълнява. Дори смятам, че тя е жена с изискан вкус. Хубаве е да се разбере кой е подбрал фирмите на Валентин Златев и кичозните бутафорни проекти, които тези фирми изпълняват в историческия център на столицата. Това граничи с национално предателство и трябва да е цел на проверка от НСлС към Главна Прокуратура.\" \r\n\r\n Бившият заместник министър на правосъдието Валери Тарандов коментира така: \r\n\r\n \"Беше въпрос на време чалгата да навлезе и в градоустройството.\" \r\n\r\n А пък юристът Борислав Цеков коментира: \r\n\r\n \"Обезобразяването на София чрез скъпите и некачествени ремонти, които прави администрацията на Фандъкова, е общограждански проблем, който няма партиен цвят. Но трябва да сме наясно - соросоидите, костовистите и техния \"комсомол\" от маргинални протестъри трябва да са по-ниски от тревата по тази тема. Те създадоха и крепиха години наред корупционния модел \"Софиянски\", който съсипа и забави развитието на града. Те и тяхната политика, включително коалицията им с ГЕРБ, са причинатаСофия да има такова управление днес. Затова - хайде по-скромно и настрана. Точно вие нямате никаква морална и политическа легитимност да викате \"оставка\". Защото сте част от това статукво! Гражданите имат думата!  \r\nP.S. Това между другото се отнася и до БСП, които уж са в опозиция в София, но от 2 десетилетия си живуркат сладко в колаборация с управляващите града, като си назначават апарата и роднините в общинските бордове и фирми.\" \r\n \n\t\t\t\t\t\t", "date": "2018.10.05", "title": "БАРЕКОВ: Сега критикувайте, но се сърдете и на себе си за унижението, което вкусът на ГЕРБ и корупцията ни нанесоха!"}
{"url": "http://www.bnews.bg/article/249846-dvama_specheliha_nobelovata_nagrada_za_mir", "text": "\n Лекар и жертва на \"Ислямска държава\" са тазгодишните носители на Нобеловата награда за мир.  \r\n\r\n Наградата беше присъдена на Денис Муквеге и Надя Мурад за борбата им срещу използването на сексуално насилие като оръжие при войни и въоръжени конфликти. \r\n\r\n Гинекологът Денис Муквеге получи наградата заради помощта, която оказва на жертвите на сексуално насилие във военно време в Демократична република Конго. Той ръководи болницата Панзи в източния град Букаву. Клиниката му е открита през 1999 г. и всяка година лекува хиляди жени, много от които имат нужда от хирургическа помощ след сексуално насилие. \r\n\r\n Надя Мурад е свидетел и жертва на сексуално робство от страна на \"Ислямска държава\". Язидката успява да избяга от терористичната организация и заминава за Германия. В последните години тя се активно за човешките права - за правата на язидите, на пострадалите от геноцид, сексуално насилие, тероризъм и трафик на хора. \r\n\r\n Церемонията по връчването на Нобеловите награди ще бъде на 10 декември. \r\n\r\n Нобеловата награда за мир за 2017 беше присъдена на Международната кампания за ядрено разоръжаване (ICAN). Призът беше присъден за \"за работата й за привличане на вниманието върху катастрофалните хуманитарни последици от използването на ядрени оръжия и за упоритите й усилия да постигне основаваща се на споразумение забрана на този вид оръжия\". \r\n \n\t\t\t\t\t\t", "date": "2018.10.05", "title": "Двама спечелиха Нобеловата награда за мир"}
{"url": "http://www.bnews.bg/article/249851-bsp_i_gerb_v_sblasak_za_remontite_stolitsata_prilicha_na_banya_v_chasten_dom", "text": "\n БСП и ГЕРБ влязоха в челен сблъсък на мястото на ремонта на ул. Граф Игнатиев в центъра на София. По рано градската организация на социалистите свика брифинг, на който обаче се появиха и представители на управляващите и председателя на общинския съвет Елен Герджиков.  \r\n\r\n ,,Това ли е поредният ремонт на София?! Столична община не умее да харчи парите качествено. На практика една иначе добра инициатива е опорочена за пореден път. Не искаме оставки на буфери и бушони. Искаме главното лице да поеме отговорност и това е Йорданка Фандъкова. На нея не ѝ остава нищо друго, освен да се оттегли, защото този проект е олицетворение на липсата на всякакво качество и контрол'', коментира народният представител от БСП Калоян Паргов. \r\n\r\n ,,Целият този ремонт прилича на банята на някой частен дом. Това е подигравка със символите и историята на София. Фандъкова да каже колко пари от глоби и санкции е събрала през последната година и колко от тях са постъпили в бюджета на София. Да се обясни пред всички какво се случва'', добави той. \r\n\r\n ,,Политически дивиденти могат да бъдат извлечени само на изборите догодина. Оставя една година, след това тя ще бере плодовете на своето 10-годишно управление. Да изпие горчивата си чаша до дъно'', заяви още Паргов. \r\n\r\n ,,Този сценарий се използва за пореден път. Такъв брифинг може да се направи на завършен обект. Това е строителна площадка, а не завършен проект'', отбеляза от своя страна председателят на Столичния общински съвет Елен Герджиков. \r\n\r\n ,,Чухме и проектанта, и изпълнителя, затова нека да дадем възможност на тези хора да си свършат работата. Видя се, че няма подмяна нито на проект, нито на материали. Нека да видим първо какъв ще е крайният резултата. Моят съвет към всички е да подминавате спекулациите с усмивка'', допълни Герджиков. \r\n\r\n ,,Кога сте санкционирали изпълнителя?! То нямаше санкции във вашите договори, ако случайно сте забравили. При вас се е строило качествено?! Сериозно ли говорите?!'', обърна се към БСП председателят на СОС, предаде Канал 3. \r\n \n\t\t\t\t\t\t", "date": "2018.10.05", "title": "БСП и ГЕРБ в сблъсък за ремонтите: Столицата прилича на баня в частен дом!"}
{"url": "http://www.bnews.bg/article/249847-deloto_sreshtu_konstantin_kamenarov_tragna_i_bez_nego", "text": "\n Софийският градски съд (СГС) най-после успя да даде ход на делото срещу генералния директор на БНТ Константин Каменаров. Той е подсъдим за шофиране след употреба на алкохол и миналата година Софийският районен съд (СРС) го осъди на първа инстанция условно на една година и три месеца затвор и 600 лева глоба. \r\n\r\n Крайният изход на делото е особено важен, защото Каменаров няма да може да продължи да заема поста на генерален директор на БНТ, ако наказанието му бъде потвърдено и от втората инстанция. Това е така, защото Законът за радиото и телевизията забранява в ръководството на обществена медия да влизат осъждани за умишлени престъпления от общ характер. \r\n\r\n Началото на делото на втора инстанция беше отложено на два пъти заради Каменаров, който не е длъжен да присъства, но искаше да участва лично. На 2 май обаче не се яви, защото имал ангажименти с финала на музикалния конкурс „Евровизия“ в Португалия. Тогава шефът на БНТ възмути съдебния състав, защото беше написал, че не може да се яви до 20 юли, тъй като програмата му е запълнена с командировки покрай рекламните права на телевизията за излъчване на световното първенство по футбол в Русия. Съдът тогава подчерта, че явяването на подсъдимия по делото трябва да е достатъчна причина да отложи всички други свои ангажименти, а не заседанията да зависят от неговата програма. \r\n\r\n На следващото заседание на 4 юли Каменаров отново не се яви, но този път не се оправда с ангажиментите си, а с внезапно заболяване, като отново държеше да присъства лично и затова съдът пак не даде ход на делото. \r\n\r\n И днес шефът на БНТ не дойде в съда, но този път адвокатът му Людмил Рангелов каза, че Каменаров има ангажименти, като не възразява делото да се гледа в негово отсъствие. \r\n\r\n Така процесът най-после тръгна, а адвокат Рангелов поиска съдът да провери разминаване в датата, на която е взета кръвна проба за алкохол на Каменаров и отразената в изготвения след това протокол. От думите му стана ясно, че в протокола е записано 23 юни 2016 г., а изследването било правено на 24 юни 2016 г. За целта адвокатът поиска да бъдат разпитани химик и лекар от болница „Св. Анна“. \r\n\r\n Съдът отхвърли искането за разпити и поиска само справка от болницата за следващото заседание на 7 ноември. \r\n\r\n Обвинението, по което Каменаров беше осъден миналата година е, че около 4 ч. сутринта на 23 юни 2016 г. е шофирал с 1,6 промила алкохол. Тогава бил спрян за проверка от полицаи, докато прибирал съпругата си от тържество, защото не се чувствала добре. \r\n\r\n Обяснението на Каменаров за високата концентрация е, че пиел разтвор от билката „златен корен“, която ползвал за стимулиране на метаболизма и за отслабване. Билката обаче се разтваряла в медицински спирт, а същата вечер, след като се прибрал от работа, изпил две дози, което било около 100 грама чист етилов алкохол. Преди това пък изпил и едно уиски за отпускане. Същата вечер съпругата му Радина Червенова била на парти и след 2 ч. се обадила и казала, че не се чувства добре и помолила да я прибере. Според защитата той се притеснил за състоянието на жена си и не съобразил, че е пил алкохол, а Каменаров е заявил пред районния съд, че се е опасявал да не се случи нещо фатално със съпругата му. \r\n\r\n Съдия Марина Манолова от СРС обаче записа в мотивите си, че Каменаров не е бил спрян за проверка от полицаите, докато притеснен отива да вземе жена си, а на връщане, когато вече е бил спокоен, че тя е добре. След това съдия Манолова посочи, че ако съпругата му е била в толкова влошено здравословно състояние, Каменаров е можел да повика екип на спешна помощ, такси или дори услуги на компания от типа на „дринк енд драйв“, чиито служители да шофират неговия автомобил. След като бил спрян от полицаите, Каменаров се обадил точно на такава фирма и така се прибрал в дома си, пише Lex.bg. \r\n \n\t\t\t\t\t\t", "date": "2018.10.05", "title": "Делото срещу Константин Каменаров тръгна и без него"}
{"url": "http://www.bnews.bg/article/249844-bashta_za_primer_plachkov_smenya_pampersite_na_bebeto_a_mariana_popova", "text": "\n Пресните родители Веселин Плачков и Мариана Попова напуснаха къщата на село и се преместиха в София. Екранният Левски сподели, че певицата все още се възстановява след тежката бременност, докато той смело сменя памперсите на втората си дъщеричка Екатерина. \r\n\r\n „Ролята на татко е по всяко време, най-важна остава мама. След нея е всичко останало. Двете баби имаха здравословни проблеми, жената, която ни помага за бебето – също. Трябваше да дежуря 3-4 нощи, Мариана се възстановява от девет месеца тежка бременност… Трябва да я пазя. Грижите за бебето не ме притесняват, човек когато е решил съзнателно да има дете, знае и какво го чака. Посрещам всичко с радост“, заяви Плачков пред „Телеграф“. \r\n\r\n В момента Веско се е отдал на семейството, а акцентът пада върху любимата му. По време на бременността Мариана е получила тежки бъбречни кризи, които застрашили както нейното здраве, така и на детето. Контракциите пък започнали още в петия месец, затова се е наложила спешна лекарска помощ и наблюдение до термина. \r\n\r\n За щастие на всички малката Екатерина се роди жива и здрава. „Името го измислиха двете каки. Ние имахме и други варианти, но момичетата бяха непреклонни. Казаха да не им объркваме плановете. Те са кръстниците орисници на сестра си“, добавя още Плачков. \r\n\r\n Засега Мариана, Веско и трите деца остават в столицата, в нейния апартамент, тъй като на този етап им е много скъпо да живеят извън София. \r\n \n\t\t\t\t\t\t", "date": "2018.10.05", "title": "Баща за пример! Плачков сменя памперсите на бебето, а Мариана Попова..."}
{"url": "http://www.bnews.bg/article/249843-tezhkata_katastrofa_kray_razgrad_minava_pod_nablyudenie_na_okrazhnite_prokurori", "text": "\n \r\nСмъртта на тежко пострадал мъж при пътно-транспортното произшествие на пътя Попово – Разград на 8 септември тази година промени компетентността и досъдебното производство по случая вече е поето от Окръжната прокуратура. \r\nРазследването, което е възложено на следовател от Окръжния следствен отдел в Разград, се води за извършено престъпление по член 343, ал. 4, във връзка с ал. 3, буква „б“ от НК, тъй като по време на пътния инцидент пострадаха 18 пътници, от които четирима бяха в тежко състояние. Един от тях е бил и 80-годишният Е. Хр., който починал на 1 октомври в отделението по реанимация на варненската болница „Света Анна“. \r\nКакто вече е известно, на 8 септември ТИР с разградска регистрация се удари в насрещно движещ се пътнически микробус със силистренска регистрация. \r\nДействията по разследването на пътно-транспортното произшествие с много пострадали лица продължават под ръководството на Окръжната прокуратура в Разград. \r\n  \r\n \n\t\t\t\t\t\t", "date": "2018.10.05", "title": "Тежката катастрофа край Разград минава под наблюдение на окръжните прокурори"}
{"url": "http://www.bnews.bg/article/249855-nov_uzhas_v_germaniya_avtomobil_pomlya_hora_v_tsentralen_berlinski_kvartal", "text": "\n Автомобил се вряза в група хора в централния берлински квартал \"Шарлотенбург\", след което се удари в сграда, съобщава Берлинер Цайтунг. \r\n\r\n По данни на изданието при инцидента са пострадали най-малко шестима души. Причината за катастрофата вероятно са здравословни проблеми на водача, няма основания да се говори за терористична дейност, поясниха от полицията. \r\n\r\n Уточнява се, че превозното средство е ударило хора, които са били в заведение. Най-малко двама души са пострадали сериозно и са настанени в болница. \r\n \n\t\t\t\t\t\t", "date": "2018.10.05", "title": "Нов УЖАС в Германия: Автомобил помля хора в централен берлински квартал"}
{"url": "http://www.bnews.bg/article/249839-dzhendarat_kulagin_startiral_biznesa_si_s_kradena_kozmetika", "text": "\n Тъмно криминално минало крие скандалният гримьор Валентин Кулагин. Макар да си придава вид на представител на висшето общество, той е съден като крадец, писа „Уикенд“. Титулуваният като гримьор на звездите джендър крадял козметика от скъпи магазини и дори е залавян в крачка. \r\n\r\n Срамната случка е от преди няколко години, когато нежният брадър нямал пукната стотинка, но пък бил зареден с големи мечти и амбиции. Понеже искал да пробие сред звездите, му трябвало гримьорско куфарче, пълно с качествена луксозна козметика. Подобна придобивка обаче струва над 2000 лева, и то в най-базовия си вариант. \r\n\r\n Кулагин по онова време не разполагал с подобен капитал. Затова решил да открадне това, което му е нужно. За негова изненада се оказало, че в магазина не били толкова заблудени и го хванали на местопрестъплението. \r\n\r\n Срещу нахакания гримьор било заведено дело, което приключило с тлъста глоба и забрана да доближава магазините от веригата. Запознати разказват, че преди да го хванат, той извършил успешно серия от кражби и въпреки всичко успял да отмъкне червила, пудри и сенки за очи за стотици левове под носа на продавачките. И така с набавените артикули стартирал бизнеса си. \r\n\r\n В крайна сметка винаги е постигал целите си… Дори психолозите на „ВИП Брадър“ са го ценили като „най-големия алфа мъжкар“. Невероятно, но факт… \r\n \n\t\t\t\t\t\t", "date": "2018.10.05", "title": "Джендърът Кулагин стартирал бизнеса си с крадена козметика "}
{"url": "http://www.bnews.bg/article/249845-dvama_granichari_s_nakazaniya_za_izbyagal_vietnamets_na_letishte_sofiya", "text": "\n В Главна дирекция „Гранична полиция“ приключи проверката с недопуснатия на ГКПП Аерогара София виетнамски гражданин. \r\n\r\n На 21.09.2018 г. към 16:30 часа с полет от Дубай пристигат двама виетнамски граждани с положени в паспортите еднократни български визи тип „С”, с разрешен срок на пребиваване 8 дни. При извършване на граничната проверка е установено, че те не могат да обосноват целта на пребиваване и да покрият условията на планирания престой. На основание на Закона за чужденците в Република България са им изготвени откази за влизане. Двамата са оставени да изчакват обратен полет в помещение за недопуснати, намиращо се Терминал 1 на Летище София. Паспортите им са задържани. На 23.09.2018 г. те са транспортирани до Терминал 2, за да бъдат подготвени за обратен полет. Единият от виетнамците е напуснал зоната за отговорност на ГКПП Аерогара София през незаключен служебен вход. В резултат на предприетите незабавни оперативно-издирвателни действия, той е задържан. Образуваното по случая досъдебно производство е докладвано в Софийска районна прокуратура, според която не са налице основания за повдигане на обвинение на виетнамския гражданин. На 26.09.2018 двамата виетнамци са изведени от страната с полет за Дубай. \r\n\r\n Извършената по този случай със заповед на зам.-директора на ГДГП проверка приключи с предложение за налагане на дисциплинарни наказания. Предложено е да бъде наказан командир на отделение, оставил без надзор виетнамския гражданин, което му е позволило да напусне охраняемата зона на ГКПП Аерогара София. Същият служител е имал задължението да заключи служебния вход, през който е преминал недопуснатият пътник. За неупражнен контрол и неизпълнение на заповеди, отнасящи се до охраната на недопуснати лица, е  предложен за дисциплинарно наказание и началникът на смяната. \r\n \n\t\t\t\t\t\t", "date": "2018.10.05", "title": "Двама граничари с наказания за избягал виетнамец на Летище София"}
{"url": "http://www.bnews.bg/article/249842-dps_iska_preizchislyavane_na_pensiite_ot_1_april", "text": "\n Председателят на социалната комисия д-р Хасан Адемов от ДПС обяви, че движението сериозно обмисля да настоява преизчисляването на пенсиите да се състои не от 1 юли, а от 1 април заради поскъпването на живота. \r\n\r\n \"За да може всички пенсионери да получат подкрепа при увеличаването на цените от началото на тази година\", каза той в кулоарите на парламента. Адемов лансира още идеята за отпадането на максималния осигурителен доход. \r\n\r\n \"Аз не разбирам защо изобщо не се повдига идеята да няма максимален осигурителен доход. Ако искаме да се осигуряваме върху реални доходи. Това е една от сериозните теми\", коментира депутатът от ДПС, цитиран от Канал 3.  \r\n\r\n В същото време, по думите му, решението от вчера за вдигането на максималната пенсия на 1200 лева не е от най-първостепенните задачи и не трябва да се вади пред скоби, преди да е ясно по какъв начин ще се преизчисляват всички пенсии. Освен другото, това засяга не повече от 65 хил. пенсионери. \"В години, в които предстоят два избора, управляващите са показали, че трудно вземат определени мерки, така че този ход от тяхна страна е по-скоро страхлив и предпазлив ход от тяхна страна, отколкото уместен ход\", разкритикува Адемов. \r\n\r\n Той изрази недоумение и несъгласие с подхода такива важни решения за пенсиите да се вземат във формат без участието на социалния министър Бисер Петков, както и в отсъствието на работодателите. \r\n\r\n \"Сериозен ли е един такъв подход да се предлага в отсъствието на министъра на труда и социалната политика? Това е едно пренебрежение на министъра. Нямам нищо против споразуменията, стига те да бъдат коректни и осъществени по процедура. Процедурите не предполагат такива срещи, макар и в кабинета на министър-председателя, в тях да не участва основният играч, наречен социален министър\", негодува Хасан Адемов по повод обявеното вчера в МС от финансовия министър Владислав Горанов след среща със синдикатите и вицепремиера Валери Симеонов в кабинета на Борисов. \r\n\r\n Той разкритикува управляващите още и за това, че данъци и осигуровки не трябва да се променят по всяко време, а да са заложени още в предизборната програма. Другото е несериозно, отсече депутатът от ДПС.   \r\n  \r\n \n\t\t\t\t\t\t", "date": "2018.10.05", "title": "ДПС иска преизчисляване на пенсиите от 1 април "}
{"url": "http://www.bnews.bg/article/249848-izvanredno_osadiha_bivshiya_zam_vanshen_ministar_hristo_angelichin", "text": "\n \r\nДнес, 05.10.2018 г. по внесен от Софийска градска прокуратура (СГП) обвинител акт Специализираният наказателен съд (СпНС) постанови \r\nосъдителна присъда спрямо бившия заместник - министър на външните работи Христо Ангеличин. \r\nСъдът прие за доказано повдигнатото му обвинение в безстопанственост и му наложи наказание 2 години „лишаване от свобода“, изпълнението на което е отложено с 4 години изпитателен срок. \r\nКумулативно съдът наложи и наказание „глоба“ в максималния за това деяние размер - 5000 лв. \r\n\r\n Христо Ангеличин бе предаден на съд с обвинителен акт на СГП на 15.01.2018 г. за неупражняване на достатъчен контрол върху дейността на подчинените му дирекции в министерството по процедурата за закупуване на телефонни централи в 12 задгранични представителства на РБългария. \r\nПрестъпното му поведение е причинило значителни щети на Министерството на външните работи в размер на 419 934 29 лева. \r\n  \r\n \n\t\t\t\t\t\t", "date": "2018.10.05", "title": "Извънредно: Осъдиха бившия зам. външен министър Христо Ангеличин!"}
{"url": "http://www.bnews.bg/article/249828-zlatniyat_orfey_se_zavrashta", "text": "\n „Златният Орфей” се завръща! Това видяха стотиците фенове на популярния в соца фестивал. Те едва не срутиха клуба в подлеза на НДК, за да видят любимците си. Събитието е концерт по повод 90-годишнината от раждането на покойния „баща” на „Златният Орфей” Генко Генов—Чудака. \r\nОрганизатор е синът на музиканта Райчин Генов, а стотици световни звезди тръгват от там.  „От този фестивал пробиха Алла Пугачова, Хулио Иглесиас, Франк Синатра, Том Джоунс, както и всички български популярни звезди”, сподели синът на легендата. \r\nВечерта не липсваше приемственост между старото и новото поколение творци. На сцената се качиха Весела Морова, Мрина Драгомирецкая, Петър Петров, Теа Николова, трио „Тринити” и много други. \r\nОвации обират още и Мими Николова, Орлин Горанов, Камелия Тодорова, Богдана Карадочева, пише  \"България днес\".  \r\n„Голяма привилегия е да съм син на Генко. Той е човек, от когото абсолютно всеки може да учи”, сподели синът му Райчин. \r\nПреди да създаде фестивала Генов е виртуозен пианист, а „Златният Орфей” в началото е имал за цел да популяризира българската музика. В последствие стана номер едно в Източна Европа. \r\nИсторията описва самият Генко Генов в книга, чийто първи тираж е „арестуван”. В последствие творбата му е преиздадена повече от три пъти. \r\n  \r\n \n\t\t\t\t\t\t", "date": "2018.10.05", "title": "„Златният Орфей” се завръща "}
{"url": "http://www.bnews.bg/article/249827-andrea_snima_v_kashtata_na_leo_mesi", "text": "\n Андреа видя от близо къщата на футболиста Лео Меси. Половинката на Кубрат Пулев засне най-новия си клип в дома на звездата на \"Барселона\". Имението се намира в едноименния град и е оценявано на няколко милиона евро. \r\n\r\n Във видеото се вижда фантастичната панорамна гледка на къщата по залез. \r\n\r\n След няколко успешни международни проекта, българската звезда Андреа продължава да щурмува световната поп сцена. \r\n\r\n Новият хит на звездата се нарича Miss California и е написан специално за нея от румънеца Mario Joy. \r\n \n\t\t\t\t\t\t", "date": "2018.10.05", "title": "Андреа снима в къщата на Лео Меси "}
{"url": "http://www.bnews.bg/article/249838-nasa_s_shokirashti_danni_idva_stud_koyto_svetat_ne_pomni", "text": "\n Новите изследвания показват, че най-високите слоеве на Земята отчитат голямо изстудяване \r\n\r\n Слънцето навлиза в една от своите най-ниски точки в космическата ера. Слънчевите лъчи не са като всички предходни месеци на 2018 г., а ултравиолетовото излъчване бързо намалява. Новите изследвания показват, че най-високите слоеве на Земята отчитат голямо изстудяване. \r\n\r\n \"Над земната повърхност нашата атмосфера губи топлината си. Ако тази тенденция продължи, горните слоеве на атмосферата скоро биха могли да станат рекордно студени, с невиждан студ от началото на изследването на Космоса\", казва Мартин Млинчак от НАСА. \r\n\r\n Тези данни бяха оповестени от апарата \"Кибер\" на сателита на НАСА \"Тимед\", който следи емисиите на въглероден диоксид и азотен оксид - две субстанции, които играят ключова роля в енергийния баланс на въздуха от 100 до 300 км над повърхността на Земята. \r\n\r\n Чрез измерване на инфрачервеното лъчение на тези молекули \"Кибер\" може да определи топлинното състояние на газа на самия връх на атмосферата на Земята, т.е. в слой, който учените наричат термосфера, съобщава Новости, цитирана от БГНЕС. \r\n\r\n   \r\n \n\t\t\t\t\t\t", "date": "2018.10.05", "title": "НАСА С ШОКИРАЩИ ДАННИ: Идва студ, който светът не помни"}
{"url": "http://www.bnews.bg/article/249840-zapochva_vtori_ogled_na_patya_kadeto_be_blasnata_11_godishnata_sara_v_s_tarnak", "text": "\n \r\nДвама следователи от Националната следствена служба ще извършат повторен оглед на местопроизшествието в с. Търнак, община Бяла Слатина, при което шофьор на лек автомобил блъсна 11-годишно дете и му причини тежки и животозастрашаващи наранявания, съобщиха от прокуратурата. \r\n\r\n На огледа ще присъстват експерти – специалисти по трасология и биологичен анализ. Ще бъдат разпитани и свидетели. \r\nДейността на следствения екип ще бъде обезпечена от мобилен център за разследване. Огледът започве в 14.30 ч. \r\nПрипомняме, че на 4 октомври 2018 г. главният прокурор Сотир Цацаров  възложи разследването по делото да се извършва от следователи от НСлС \r\n  \r\n \n\t\t\t\t\t\t", "date": "2018.10.05", "title": "Започва втори оглед на пътя, където бе блъсната 11-годишната Сара в с.Търнак"}
{"url": "http://www.bnews.bg/article/249833-niki_shvantsa_varti_milionite_na_maya_ilieva_v_kipar", "text": "\n Мая, вдовицата на Георги Илиев, все още не е преустановила окончателно отношенията си с последния си любовник Николай Иванов – Ники Шванца, въпреки че той мина под венчило. Варненският плейбой е забягнал в Кипър, където е придобил местен лъскав хотел, благодарение на мощната финансова подкрепа на Илиева, писа „Ретро“. \r\n\r\n Висаджийската вдовица и Ники имаха дълга и бурна връзка, през която няколко пъти се събираха и разделяха. След разстрела на Георги през 2005 г. Шванца си остава единственият мъж, успял да задържи вниманието на Мая. Тя обаче така и не посмя да предприеме по-важна крачка спрямо него. Спред легендите на опелото на Жоро съпругата му дала обед бракът й с него да остане първият и последният. \r\n\r\n За пред хората аферата й с Николай приключи преди две години, когато той набързо се ожени за своята съгражданка Деси. Според всичко знаещи варненци мачото вдигнал сватба напук на вдовицата, която години наред избягвала темата за дом и семейство. Той демонстративно й показал, че няма да я чака вечно. Но Мая приела волята му и не се възпротивила. \r\n\r\n Решен завинаги да приключи с нея, той забягнал за Кипър с Деси. Покрай сватбата Мая се сринала. След време обаче двамата бивши отново започнали да комуникират помежду си, уж само по приятелска линия. Дали това наистина е така, само те си знаят, но изневиделица Ники се сдобил с приличен хотел в Кипър, станал негов мениджър и в момента го управлява с размах. Това се случило с подкрепата на Илиева, която, за да си го върне, му станала съдружник в кипърския хотел. \r\n\r\n Според варненските клюки те всъщност никога не са прекъсвали връзката си. \r\n \n\t\t\t\t\t\t", "date": "2018.10.05", "title": "Ники Шванца върти милионите на Мая Илиева в Кипър"}
{"url": "http://www.bnews.bg/article/249835-izvanredno_izchezna_shefat_na_interpol", "text": "\n Френската полиция е започнала разследване във връзка с изчезването на президента на Интерпол Мън Хунвей, съобщават световни агенции. \r\n\r\n Според френски медии с Хунвей е изгубен контакт от седмица, откакто е пътувал за родната си страна Китай. \r\n\r\n Сигналът за изчезването на 64-годишния е подаден от съпругата му, с която той живее в Лион. \r\n\r\n Мън Хунвей замени на поста генерален секретар на Интерпол Роналд Ноубъл през ноември 2016 г. \r\n\r\n Централата на Интерпол е в Лион. \r\n \n\t\t\t\t\t\t", "date": "2018.10.05", "title": "ИЗВЪНРЕДНО! Изчезна шефът на Интерпол"}
{"url": "http://www.bnews.bg/article/249841-bivshiyat_makedonski_premier_nikola_gruevski_s_potvardena_prisada_ot_2_g_zatvor", "text": "\n Апелативният съд в Скопие отхвърли като неоснователна жалбата на бившия македонски премиер Никола Груевски по делото \"Танк\" и изцяло потвърди присъдата на първоинстанционния съд от две години затвор, съобщи МИА. \r\n\r\n Съдът частично прие жалбата на обвинения бивш помощник-министър на вътрешните работи Гьоко Поповски и промени част от решението за наказанието, като го осъди на затвор от четири години и шест месеца, а в останалата част потвърди решението на първоинстанционния съд. \r\n\r\n На 23 май тази година наказателният съд в Скопие осъди за купуване на луксозен Мерцедес на стойност 600 000 евро първия обвинен Гьоко Поповски на шест години и шест месеца затвор, а втория обвинен Никола Груевски като подстрекател за извършване на делото на две години затвор. Двамата обжалваха решението на съда. \r\n\r\n През 2015 г. излязоха телефонни записи, на които се чуват гласовете на тогавашния премиер Никола Груевски и на вътрешния министър по онова време Гордана Янкуловска. В разговорите става дума за автомобил \"Мерцедес\" на стойност около 600 хил. евро. Двамата обсъждат как да купят лимузината, да бъде с цялостно оборудване и по възможност за задната седалка да има екран. Груевски пояснява, че автомобилът трябва да бъде купен за МВР, а да го ползва той, когато пътува някъде, където няма журналисти, за да не се разбере, че е купен за него. \r\n \n\t\t\t\t\t\t", "date": "2018.10.05", "title": "Бившият македонски премиер Никола Груевски с потвърдена присъда от 2 г. затвор"}
{"url": "http://www.bnews.bg/article/249836-skandalno_shofyor_na_mikrobus_palen_s_uchenitsi_sedna_zad_volana_piyan", "text": "\n 47-годишен мъж е шофирал микробус с ученици с 1.1 промила алкохол. \r\n\r\n Това съобщиха от ОДМВР - Смолян. В 09.36 часа днес е извършена полицейска проверка от служители на РУ - Мадан на училищен микробус в село Оряховец, община Баните. \r\n\r\n Установено е, че 47-годишният шофьор с инициали В.Б. от село Загражден превозва ученици по направление село Давидково – град Смолян след употреба на алкохол с концентрация 1.1 промила, установено с техническо средство. Съставен е акт за установяване на административно нарушение по ЗДвП. \r\n  \r\n \n\t\t\t\t\t\t", "date": "2018.10.05", "title": "СКАНДАЛНО! Шофьор на микробус, пълен с ученици, седна зад волана пиян\r\n"}
{"url": "http://www.bnews.bg/article/249834-stolichani_izrignaha_vikat_ostavka_i_van_zaradi_nelepite_remonti", "text": "\n Около 200 души събра протеста срещу некачествените и като цяло недомислените ремонти в центъра на София. Пред Столична община се събраха недоволни граждани провокирани от разкритията да ремонта на столичната улица \"Граф Игнатиев\".  \r\n\r\n С викове \"Оставка\" и \"Вън\" софиянци огласиха улица \"Московска\". \r\n\r\n Полиция охранява сградата, като са мобилизирани и допълнителни части. Има и ограждения, макар и те да са заради ремонта на тротоара.  \r\n\r\n Няколко десетки се опитаха да щурмуват и самата сграда на Столичната община и бяха спрени от служителите на реда. Един човек бе отведен от полицаи в микробус на МВР, вероятно за обяснение или съставяне на акт.  \r\n\r\n   \r\n \n\t\t\t\t\t\t", "date": "2018.10.05", "title": "СТОЛИЧАНИ ИЗРИГНАХА! Викат \"Оставка\" и \"Вън!\" заради нелепите ремонти "}
{"url": "http://www.bnews.bg/article/249837-ralitsa_paskaleva_nay_nakraya_pokaza_bebeto_vizhte_na_kogo_prilicha_snimka", "text": "\n Ралица Паскалева се хвали с тримесечния си син, момченцето май е като две капки вода с прочутия си татко.  Ралица Паскалева взриви мрежата със снимки на тримесечния си син Максим. Актрисата пусна негови два фотоса. С които успя да разпали разгорещена дискусия сред своите почитатели. \r\n\r\n Любимата на Теодор Салпаров показа бебето. Момченцето на актрисата и волейболната ни звезда расте здраво и щастливо. Но феновете веднага започнаха да спорят на кого повече прилича малкия бонбон. \r\n\r\n Естествено Максим получи много комплименти и пожелания. Но повечето от последователите на Ралица Паскалева са на мнение, че бебето е копие на баща си. Други пък твърдят, че по-скоро е едно към едно с красивата си майка. \r\n\r\n \r\n\r\n Така и не се стигна до консенсус сред феновете, на за сметка на това пък снимките събраха за отрицателно време хиляди лайкове, предават от електронното издание slava.bg. \r\n\r\n Най-правдоподобни са твърденията на тези, които смятат, че все още е рано да се каже на кого прилича наследника на актрисата и волейболния национал. Те смятат, че бебетата много бързо се променят в началните месеци след раждането. Трябва да мине доста време за да се каже със сигурност кои черти е наследило малкото. \r\n\r\n По едно старо правило момченцата повече приличат на майките си. Но всяко правило си има изключение затова е рано да се каже кого повече прилича Максим. Пък може да е и на двамата. \r\n \n\t\t\t\t\t\t", "date": "2018.10.05", "title": "Ралица Паскалева най-накрая показа бебето! Вижте на кого прилича! Снимка"}
{"url": "http://www.bnews.bg/article/249829-nay_dobrite_lekari_ot_balgariya_i_sveta_shte_preglezhdat_i_konsultirat_bezplatno_v_ndk_tozi_uikend", "text": "\n Рядка по рода си възможност за среща с някои от най-добрите специалисти на здравеопазването в Европа, с използваните от тях технологии и с възможностите за здравен туризъм, предлага провеждащото се на 6 и 7 октомври в Националния дворец на културата (НДК) в София медицинско изложение Expo Hospitals 2018. \r\n\r\n \r\n\r\n По време на събитието, което се провежда с подкрепата на Национална пациентска организация, ще се проведе и благотворителен базар за деца с церебрална парализа. Всеки желаещ може да донесе лаконства, играчки и дрешки, които да се продават в помощ на децата. Всяко начало е трудно, а желанието на организатора г-жа Ива Панева-Стърнад да подсигурят безплатни консултации и здравни съвети от най-добри експерти в здравната сфера в Европа, ги е принудило да ограничат площта на изложението и броя на участниците в него, което обаче не е за сметка на качеството. Входът за форума е безплатен, а също и срещата с всеки от българските и чуждестранни участници. \r\n\r\n Като съчетава страстта към медицинските технологиите и услуги с истински поглед върху системата на болниците и други заведения, имащо отношение към медицината, Expo Hospitals 2018 си поставя амбициозната задача да превърне желанието на лекарите да помагат и волята на пациентите за качествен живот в съчетание на дух и практики. Модерните технологии и продукти, използвани в медицината, отговарят на предизвикателствата в тази сфера на науката и практиката. \r\n\r\n Те подобряват безопасността на пациентите, повишават ефективността на леченията и другите форми на терапия, поддържат качеството на живот на хората и осигуряват техния комфорт. Преглед на програмата на изложението показва например, че посетителите ще имат редкия шанс за безплатна консултация с водещи български дерматолози от клиника Derma-Act. Представители на клиниката ще преглеждат на място с уникален апарат VISIA, показващ проблеми на кожата на лицето, които може да се проявят до 7 години напред в бъдещето. Същевременно ще предложат и възможности за предотвратяването им. \r\n\r\n Благодарение на техниката и експертността лекарят-дерматолог може да разполага с информация за шестте основни проблема, от които кожата на пациента евентуално би страдала: бръчки, пъпки, пори, неравномерен тен, наличие на бактерии в порите, и пигментни петна от прекомерно излагане на слънце. Също без никаква мисъл за заплащане ще преминат и прегледите на Очна клиника „Ресбиомед\", които ще изследват състоянието на зрението на посетителите с единствения в България апарат с марка CLEARPATH DS 120, който може да открива и захарен диабет от тип 2 до 7 години преди появата на клинична картина. \r\n\r\n В последно време у нас особено чувствителен е дебатът за състоянието на здравната услуга и затова по какви правила тя да се заплаща, за да бъде най-справедлива за пациента. Каква по-добра възможност за гостите на изложението от това да се срещнат с професионалистите на компанията „Дженерали Застраховане\"? Застрахователят пък ще има своя шанс да тества продуктите си в подобна среда, където се събират повече хора. Дошлите в централното фоайе на НДК в събота и неделя ще получат консултация какъв най-подходящ медицински застрахователен продукт биха могли да подберат за себе си и семействата си. „Медицинска Застраховка Закрила\" например предлага възможност за високи инвестиции в здравето. \r\n\r\n Застрахователен пакет „Алтернативно лечение\" пък може да се сключи като допълнително покритие към „Закрила\" и да обхване извършените в периода на застрахователното покритие разходи за здравни услуги и/или стоки, произтичащи от заболяване или вследствие на злополука и свързани с упражнени спрямо застрахования, неконвенционални методи за благоприятно въздействие върху индивидуалното здраве, както и някои стоки и т.н. останалото – на изложението... Безплатни консултации ще дават ортопеди, гинеколози, гастроентеролог и офталмолог от известната и престижна болница „Света София\" в столицата, която съвсем скоро ще открие и високотехнологичния си нов корпус. \r\n\r\n А сред най-интересните техники, които ще бъдат разкрити в рамките на Експо Хоспитал 2018, е оперативното лечение на диабет тип 2. По този случай в София ще пристигне д-р Турул Демирел от Турция, който има частна практика и прави уникалната операция за лечение на много разпространената, особено сред възрастните хора, диагноза на захарната болест. Също от Турция ще се представи доц. д-р Зафер Токташ – един от най-видните неврохирурзи. Д-р Токташ е признат за водещо име в лечението на мозъчни тумори и гръбначни заболявания. VitaYana Holistic & Yoga Studio e холистичен център посветен на здравната превенция. \r\n\r\n Алтернативният подход към заболяванията и неразпложоненията при хората е едно от модерните направления, прилагани като добавка към медицинската грижа. Споменатият център предлага персонални терапевтични йога практики и виброфит терапия насочени към цялостно физическо укрепване на тялото. Изготвят персонален хранителен план на база генетичен тест и ДНК анализ. А генетичните им изследвания откриват още диабет тип 2, остеопороза и ревматизъм, злокачествени тумори; сърдечно-съдови заболявания, инсулинова резистентност, наднормено тегло и затлъстяване, реакция към храни и др. Адеа център ЕЕГ-биофийдбек съществува от 2005 година и се занимава активно с неврологичния метод. \r\n\r\n Те за първи път ще представят на изложението иновативен медицински метод за „обратната връзка\" от стимулиране на централна нервна система. Това е метод, които дава възможност за саморегулация на биологичните процеси. Всички предлагани от Биогенис продукти пък са специално насочени към жизненоважните за хората елементи – въздух и вода. \r\n\r\n Посетителите на изложението ще могат да получат информация за продукти за пречистване на въздух и вода. Те са малко, но важно, начало към по-добрия живот и доверен помощник във всеки модерен дом. Участва още медико-диагностична лаборатория „Д-р Ноневи\", оборудвана с най-съвременна апаратура, с модерна информационна система и други особености, позволяващи качествено, бързо и точно изпълнение на изследванията и получаване на резултатите в удобно за пациента време и по предпочитан от вас начин: на място, по факс, чрез sms, по e-mail или директно от интернет на страницата на лабораторията с индивидуална парола. \r\n\r\n Още много други специалисти ще очакват посетителите на Expo Hospitals 2018, за да ги информират за иновативни диагностики и методи на лечение. Участниците в изложението Expo Hospitals 2018 са разположени по щандовете както следва: 1. Medical Karaci - Болници в Турция: Liv Hospital KOÇ University Hospital American Hospital Memorial Hospitals Group Associate Professor Tuğrul Demirel Irmet Hospital Romatem Hospitals Group Okan University Hospital BATIGOZ Reyap Hospital Tanfer Clinic Medipol Mega University Hospital Yeditepe University Hospitals Medical Park Hospitals Group Medicana Hospitals Group Болници в Европа: Medical Karaci Partners Clinica Universidad de Navarra Spain Clinica Irema Spain Cellthera Clinic Czheh Republic ISCARE Clinic Czheh Republic Reuth hospital Israel BioTexCom Clinic Ukraine Anova IRM Stem Cell Center Germany NM Genomix Bulgaria Vitus Prostate Center Germany Swiss Medica Clinic Sarbia International Clinic Dr. Vorobiev Sarbia 2. Derma-Act 3. МБАЛ \"Света София\" 4. Дженерали Застраховане АД и Дженерали Закрила Медико-Дентален Център 5. Фондация \"Майки за донорството\" 6. Очна клиника РЕСБИОМЕД 7. Адеа център ЕЕГ– биофийдбек 8. Биогенис 9. Медико-диагностична лаборатория „Д-р Ноневи\" 10. VitaYana Holistic \r\n \n\t\t\t\t\t\t", "date": "2018.10.05", "title": "Най-добрите лекари от България и света ще преглеждат и консултират безплатно в НДК този уикенд"}
{"url": "http://www.bnews.bg/article/249826-kameliya_kopie_na_pamela_andesran", "text": "\n Огън момичето на поп фолка Камелия си пусна супер интересен фотос в социалните мрежи. На кадрите ясно се вижда, че изкусителката е копие на сексиконата Памела Андерсън. Въпреки че двете русокоси изкушения са преминали 40-те, продължават да са в мокрите сънища на милиони мъже по света, пише „България днес”. \r\n„Някои жени не остаряват и са винаги секси”, пишат суперлативи феновете на Камелия. И има защо. \r\n  \r\n \n\t\t\t\t\t\t", "date": "2018.10.05", "title": "Камелия - копие на Памела Андесрън "}
{"url": "http://www.bnews.bg/article/249830-sled_aktsiya_onkolekarstva_v_dve_bolnitsi_osem_v_aresta", "text": "\n След спецакцията на прокуратурата и ГДБОП в две болници заради съмнения за източване на НЗОК, са арестувани осем души, съобщи МВР шефът Младен Маринов. \r\nОперацията е с цел неутрализиране на организирана престъпна група, която извършва престъпления с лекарства за онкоболни. \r\n\"Към момента процесуално-следствените действия продължават и когато всичко е готово, ще бъде дадена пресконференция\", каза още Маринов. \r\nТой допълни, че разследванията за започнали преди няколко месеца и е важно да завършат с резултат. \r\nСпоред него финансовият размер на злоупотребите в случая не е толкова важен, колкото да се прекратяват действията с лекарства, защото това засяга човешки животи. \r\nДокументация е иззета от болница \"Йоан Павел\" в столицата и \"Св. Мина\" в Благоевград, като съмненията са за търговия на черно с медикаменти за раковоболни пациенти. \r\nПроверява се документация, доставки, наличности и приложения на скъпоструващи лекарства за терапия и профилактика. \r\n  \r\n \n\t\t\t\t\t\t", "date": "2018.10.05", "title": "СЛЕД АКЦИЯ \"ОНКОЛЕКАРСТВА\" В ДВЕ БОЛНИЦИ: Осем в ареста\r\n"}
{"url": "http://www.bnews.bg/article/249831-azis_se_obyasni_v_lyubov_tova_li_e_novoto_gadzhe", "text": "\n Трогателна честитка от краля на попфолка получи неизвестен младеж, който Васко обяви за най-добрия си приятел, видя \"България Днес\". \"С теб преживях най-трогателните моменти от живота си! С теб се смеем по цял ден, а вечер плачем. Да си ми жив и здрав и да знаеш, че адски те обичам\", написа певецът под колаж от снимки в социалните мрежи. \r\n\r\n \"Това ли е новото гадже?\", питат фенове на чалга изпълнителя, но до този момент не са получили отговор. \r\n \n\t\t\t\t\t\t", "date": "2018.10.05", "title": "Азис се обясни в любов! Това ли е новото гадже?"}
{"url": "http://www.bnews.bg/article/249825-parlamentat_odobri_na_parvo_chetene_promeni_v_zakona_za_pravnata_pomosht", "text": "\n Парламентът одобри на първо четене промени в Закона за правната помощ, предложени от Министерския съвет. \r\n\r\n С тях се премахва изискването гражданите да представят на хартиен носител документи, удостоверяващи основанията за предоставяне на правна помощ, които се издават от Агенцията за социално подпомагане, НОИ, НАП, Агенцията по заетостта и Агенцията по вписванията. \r\n\r\n С предложените промени ще се ускори процедурата по предоставяне на правна помощ на гражданите чрез служебен електронен обмен на информация за заявителите на правна помощ между Националното бюро за правна помощ и съответните компетентни ведомства. \r\n\r\n Въвежда се принципът за несменяемост на адвоката от консултацията до процесуалното представителство по делото, като по този начин ще се постигне процесуална икономия и бързина в съдебното производство и ще се избегне повторното откриване на процедура за правна помощ от съда с искане за определяне на адвокат. Промените ще са и в услуга на бизнеса, пише в мотивите си правителството. \r\n \n\t\t\t\t\t\t", "date": "2018.10.05", "title": "Парламентът одобри на първо четене промени в Закона за правната помощ"}
{"url": "http://www.bnews.bg/article/249832-izvanredno_otkriha_ognishte_na_ptichi_grip_vizhte_kade", "text": "\n Българската агенция по безопасност на храните (БАБХ) откри първично огнище на птичи грип в частно стопанство в с. Манолско Конаре, област Пловдив. Предприето е хуманно умъртвяване и унищожаване на всички птици, отглеждани в засегнатото стопанство, което ще бъде последвано от почистване и дезинфекция. \r\n\r\n Определена е 3-километрова предпазна зона и 10-километрова зона за наблюдение около констатираното огнище на заболяването. \r\n  \r\n \n\t\t\t\t\t\t", "date": "2018.10.05", "title": "ИЗВЪНРЕДНО! Откриха огнище на птичи грип! Вижте къде! "}
{"url": "http://www.bnews.bg/article/249816-kray_na_mitovete_dzhino_beden_kato_tsarkovna_mishka", "text": "\n Джино Бианкалана призна, че е скъсал джоба и разказите за много му пари вече са с изтекла давност.Миналогодишният победител от „ВИП Брадър“ заяви в прав текст на свой фен, че е беден като църковна мишка, писа „Уикенд“. \r\n\r\n Преди дни Джино се похвали със снимка на новото си гадже – лекарката Кристиана Канева, като под фотоса не спряха да хвалят влюбената двойка. „Дано е с теб наистина заради любовта, а не заради парите“, написа последовател в социалната мрежа под кадъра, но поамериканченият българин бързо му отговори: „Брат, аз пари нямам и тя много добре знае това“. \r\n\r\n Смуглият плейбой разсмя част от феновете си с признанието, защото повечето не вярват, че е закъсал за пари, особено с начина си на живот, който демонстрира. Бианкалана се скъсва да показва маркови дрешки, сакове, часовници за няколко хиляди евро и висок стандарт на живот. \r\n\r\n Повече от две години вървят слухове, че именно безпаричието е главната причина Гино Ташев да е прибере в България, както и да участва за втори път като съквартирант в Къщата. Поради операциите на крака му се е наложило да се раздели с доста средства, а от семейния му бизнес в Америка нищо не остана, след като родителите му също се прибраха у нас и след като баща му наскоро почина. \r\n \n\t\t\t\t\t\t", "date": "2018.10.05", "title": "Край на митовете: Джино - беден като църковна мишка"}
{"url": "http://www.bnews.bg/article/249814-provalenata_shefka_na_gospodarite_baba_lyuba_rizova_se_kanela_da_se_vrashta_kato_shef_na_btv_pri_domuschiev", "text": "\n В последните дни из жълти и недотам жълти медии се появиха хипотези за предстояща смяна на шефа на новините в bTV Венелин Петков. \r\n\r\n Според информациите Люба Ризова се гласи да се върне на поста, който освободи след като Павел Станчев стана директор в телевизията. Дали е вярно - още не знаем, но е показателно и мълчанието на Ризова, която от 2015-a година е консултант на разследващия екип на “Господари на ефира”, прочул се в последните дни гнусни манипулации на общественото мнение чрез невиждани до сега в българския ефир симулации.  \r\n\r\n   \r\n \n\t\t\t\t\t\t", "date": "2018.10.05", "title": "Провалената шефка на Господарите баба Люба Ризова се канела да се връща като шеф на БТВ при Домусчиев"}
{"url": "http://www.bnews.bg/article/249812-es_obvini_rayanear_che_narushava_pravata_na_potrebitelite", "text": "\n Европейската комисия (ЕК) призова днес органите, отговарящи за защита на потребителите, да прегледат внимателно неотдавнашните промени в политиката на авиокомпания \"Райънеър\" (Ryanair) за обезщетенията. Според ЕК те нарушават правото на ЕС, предаде Франс прес. \r\n\r\n Еврокомисията посочва по-конкретно задължението, наложено на пътници от някои държави членки на ЕС, да се обръщат към съдилища в Ирландия за всяко искане на обезщетение от компанията, предаде Франс прес. \r\n\r\n \"Прочетох със загриженост информациите за \"Райънеър\", написа в \"Туитър\" комисарят по въпросите на правосъдието, потребителите и равнопоставеността между половете Вера Йоурова. \r\n\r\n \"Фактът, че пасажерите ще могат да внасят юридически жалби само в Ирландия, очевидно противоречи на правилата\". \r\n\r\n Авиокомпанията, която е изправена пред стачки на персонала, съобщи, че ще връща парите за билетите, но няма да плаща обезщетения на пътниците за анулирани полети и закъснения, посочи АФП, цитирана от БТА. \r\n \n\t\t\t\t\t\t", "date": "2018.10.05", "title": "ЕС обвини \"Райънеър\", че нарушава правата на потребителите"}
{"url": "http://www.bnews.bg/article/249813-12_godini_se_tochi_deloto_za_sgradata_ubiets_na_ul_alabin", "text": "\n Дванадесет години след трагедията, при която рухнала сграда уби две момичета на столичната улица \"Алабин\", днес в 10 и 30 часа Софйиски градски съд - СГС заседава и разглежда делото. \r\n\r\n Припомняме, двете приятелки - Деница Ченишева и Петрина Христова, минаваха с автомобила си покрай сградата на улица \"Алабин\", когато тя се срутва върху тях. Момичетата загинаха на място, притиснати от отломките на постройката, която се ремонтираше в момента. \r\n\r\n Четирима отговорни за смъртта са пред съда - собственикът на сградата Георги Кирчев, инж. Петър Петров, който е трябвало да контролира ремонта на сградата, Николай Симеонов - управител на \"АЗ - архитектура и изпълнение\" и Манчо Антонов, собственик на фирмата за ремонти. \r\n\r\n Припомняме, на 20 септември 2006 година първоначално бе съобщено и за още една затрупана жена. Планински спасители и обучени кучета работиха на мястото на инцидента. \r\n\r\n Сградата на \"Алабин\" е била продадена на обвиняемите през 2004 година. Преди това за нея са водени съдебни битки от собствениците, които са израелска фамилия. \r\n\r\n Реституираната сграда е била ползвана за нуждите на \"Център за нови стоки и мода\"или по-популярното тогава ЦНСМ. Там са се помещавали представителните магазини на ЦНСМ. \r\n \n\t\t\t\t\t\t", "date": "2018.10.05", "title": "12 години се точи делото за сградата убиец на ул. \"Алабин\""}
{"url": "http://www.bnews.bg/article/249815-deputatite_glasuvat_kandidaturata_na_krasimir_vlahov_za_sadiya_v_konstitutsionniya_sad", "text": "\n Депутатите гласуват за съдия в Конституционния съд от квотата на НС. Единственият кандидат е Красимир Влахов, предложен от ГЕРБ и Обединените патриоти. \r\n\r\n В сряда правната комисия изслуша Влахов и гласува проекта за подкрепа на номинацията му. Общо 12 депутата бяха \"за\", \"против\" нямаше, а четиримата депутати от БСП се \"въздържаха\". Очаква се вотът да бъде повторен и в пленарната зала. \r\n\r\n Влахов е първият кандидат за конституционния съд до момента. Той обясни, че не е очаквал подобна покана на този етап от своето професионално развитие, но е приел, защото това било най-голямото професионално предизвикателство и затова се \"изкушил\". \r\n\r\n Намерението на управляващите да го номинират за конституционен съдия му е било съобщено лично от председателя на Правната комисия Данаил Кирилов, но е преминало и през задълбочен процес на обсъждане. \r\n \n\t\t\t\t\t\t", "date": "2018.10.05", "title": "Депутатите гласуват кандидатурата на Красимир Влахов за съдия в Конституционния съд"}
{"url": "http://www.bnews.bg/article/249818-anya_pencheva_natiska_petya_dikova_da_se_zheni_za_avgustin_gospodinov", "text": "\n Аня Пенчева сериозно натиска щерка си Петя да се жени. Вече повече от година водещата на бТВ има сериозна връзка с поета Илиян Любомиров, известен и с артистичния си псевдоним Августин Господинов, и двамата дори живеят в общо жилище. Журналистката обаче не мислела да вдига сватба, което било огромното желание на нейната майка, писа „Уикенд“. \r\n\r\n Аня била луда по новия си зет. Той имал подход към тъща си и бързо успял да й влезе под кожата. Тя смятала, че момчето, което в момента е ководещ в предаването „На кафе, е идеално за дъщеря й – умно, възпитано, внимателно и перспективно. Ето защо вече месеци наред правела на дъщеря си намеци, че е време да се омъжи за него. \r\n\r\n Пипи обаче не бързала със сватбата. Тя все още живеела с идеята, че работата е най-важното нещо в живота й и че има още много време пред себе си, за да създава семейство и деца. Майка й обичала да я отрезвява и да й напомня, че на вече 34 години хич не е малка. Скоро можело да се окаже късно за раждане, а Илиян искал цели три деца от нея. \r\n \n\t\t\t\t\t\t", "date": "2018.10.05", "title": "Аня Пенчева натиска Петя Дикова да се жени за Августин Господинов "}
{"url": "http://www.bnews.bg/article/249819-izvanredno_karvata_kasapnitsa_kray_sliven_bashtata_ubi_dashterya_si_i_se_samoubi", "text": "\n 62-годишен мъж от село Брястово е причинил смъртта на 17-годишната си дъщеря и след това се е самоубил. Това съобщиха от ОДМВР-Сливен.  \r\n\r\n Сигналът е подаден около 14.00 часа на 4 октомври в РУ-Нова Загора.  От проведените процесуално-следствени действия е установено, че мъжът е причинил смъртта на 17-годишната си дъщеря, след което се е самоубил.  \r\n\r\n Полицейските служители при огледа и извършване на следствените действия са намерили предсмъртно писмо.  \r\n\r\n За случая е уведомена Окръжна прокуратура Сливен. Образувано е досъдебно производство.   \r\n  \r\n \n\t\t\t\t\t\t", "date": "2018.10.05", "title": "ИЗВЪНРЕДНО! Кървата касапница край Сливен! Бащата уби дъщеря си и се самоуби"}
{"url": "http://www.bnews.bg/article/249817-preslava_si_smeni_imeto_v_sada", "text": "\n Певицата Преслава, която скоро стана майка си е сменила името в съда. \r\nИзпълнителката се отказала от рожденото си име Петя и вече в личните си документи фигурира с артистичния си псевдоним, с който се подвизава от 14 години. Още през пролетта Преслава е подала молба до Софийския районен съд, че иска да си смени името, а в началото на лятото съдията се е произнесъл в нейна полза и е разрешил смяната. Изпълнителката си е сменила и личните документи, в които фигурира с името Преслава Колева Иванова. Улисана покрай бебето, те е пропуснала да уведоми за промяната останалите институции и те със закъснение научили новината. Някой от договорите й са преподписани едва сега с новото име. \r\nПрез 2003г., във видеоклипа „Нежен рекет“, дует с Милко Калайджиев, певците са изписани като Милко и Петя. Малко след като подписва договора си с Пайнер започва да се представя с артистичния си псевдоним Преслава, пише „Телеграф“. \r\n \n\t\t\t\t\t\t", "date": "2018.10.05", "title": "Преслава си смени името в съда "}
{"url": "http://www.bnews.bg/article/249824-parlamentat_reshi_globa_do_2000_lv_grozi_sportistite_zaloveni_s_doping", "text": "\n Спортистите, заловени с допинг, ще се наказват с глоба до 2000 лв., предвиждат приетите на второ четене текстове от Закона за физическото възпитание и спорта. \r\n\r\n Спортистите, които прилагат, използват или употребяват субстанции и методи, които са посочени в актуалния Списък на забранените субстанции и методи на Световната антидопингова агенция, се наказват с глоба в размер от 1000 до 2000 лв., а при повторно нарушение глобата е 3000 лв. \r\n\r\n Лицензираните спортни федерации също се наказват със санкция, когато на антидопинговите правила е извършено нарушение от спортист или длъжностно лице от националния отбор по време на лагер или на състезание, организирано от международната спортна организация. \r\n\r\n Глобата при първо нарушение е 1000 лв., при второ – 2000 лв., при трето – 3000 лв., и по 4000 лв. за всяко следващо нарушение. А ако антидопинговият контрол не се извърши, глобите за длъжностните лица от Антидопинговия център са в размер между 500 и 1000 лв. С новия законопроект се предвижда и глоба от 5000 до 10 000 лв. за лица, които извършват дейност, за която се изисква спортен лиценз, без да притежават такъв. При повторно нарушение санкцията е в размер на 15 000 лв. \r\n \n\t\t\t\t\t\t", "date": "2018.10.05", "title": "ПАРЛАМЕНТЪТ РЕШИ: Глоба до 2000 лв. грози спортистите, заловени с допинг"}
{"url": "http://www.bnews.bg/article/249821-apelativna_prokuratura_izmi_srama_na_nekompetentnata_lulcheva_koyato_otkaza_da_izpalni_reshenieto_na_sada_v_strasburg", "text": "\n С постановление от 25 септември 2018 година, заместник-апелативния прокурор на гр.София Красимира Филипова изми срама на колегата си от Окръжна прокуратура – София Христина Лулчева, която през месец август`2018 г. отказа да изпълни решението на Съда в Страсбург по делото „ГЬОШЕВ И ДРУГИ срещу България“ и да изпрати искане за възобновяване производството пред Административен съд – София-област. \r\n\r\n За да се стигне до там, жалбоподателят и известен пловдивски адвокат Кристиан Гьошев, направи искане до Окръжна прокуратура – София за възобновяване на делото му, което не беше гледано от съд и за което държавата ни бе осъдена през месец юни 2018 г. да плати обезщетение.  \r\n\r\n Преписката бе разпределена на прокурор Христина Лулчева, която се оказа в предишен конфликт с Гьошев още от 2003 година, когато е била дознател в пловдивско полицейско управление, а той ученик в 12 клас. Тогава Кристиан бил неправомерно задържан от гардове на охранителната фирма „АЛФА СОТ“ на територията на пловдивския Панаир по нареждане на Йордан Радев – тогава директор на панаирното градче, чиято съпруга Нина Радева, беше основен депутат от НДСВ. \r\n\r\n По това време се е провеждала ежегодната образователна борса, на която присъствал и образователния министър Владимир Атанасов, който в края на 2002 година бе осъден от родители и ученици, лидер на които беше именно Гьошев, да отмени задължителните матури. Тогава бъдещият юрист се разхождал необезпокоявано из щандовете и явно забелязан от Радев, който незнайно защо предположил, че младокът ще ходи да се разправя с министъра, наредил на гардовете от частната охранителна фирма да го задържат и изведат от панаира. Чрез пловдивската прокуратура започнала преписка за отвличане и противозаконно лишаване от свобода на Гьошев, който бил държан от охранителите близо 15 минути в стая, без да може да се движи свободно и без да му обяснят причината за задържането. \r\n\r\n Случката се разглеждала от компетентните органи от 2003 г. до 2007 г., като съдът постоянно връщал същата на прокуратурата, която пък постоянно я прекратявала. Дознател по случая била именно Христина Лулчева, с която Гьошев се конфронтирал и постоянно и искал отводи. Младата полицайка обаче на пук отказвала да се отведе и правила нови предложения до прокурора за прекратяване, макар съдът да и давал изрични указания. \r\nЩом Кристиан Гьошев видял, че Лулчева му разглежда преписката от 2018 година, веднага и поискал отвод, но същата отново от инат отказала да си даде и решила да отхвърли искането му с мотив, че в закона няма възможност за подобно възобновяване. \r\n\r\n По-рано същата му беше поискала и официален превод на решението на Съда в Страсбург, без да съобрази, че същия е качен на официалния сайт на правосъдното ведомство. Именно това писмо ядоса Гьошев, който отново поде писмена атака срещу нея, цитирайки и закона, който заръчва превод да се прави именно от органа, който го иска, а не от пострадалата страна.  \r\n\r\n Както по-горе обаче стана ясно, именно за ограничаване достъпът до правосъдие бе осъдена България по същото дело. Напористият адвокат обжалва това постановление пред Апелативна прокуратура, чиито зам.-апелативен прокурор отмени постановлението и в актът си записа, че Христина Лулчева като прокурор не е била компетентна като орган да се произнесе, понеже закона възлага това само на окръжния прокурор т.е. нейния пряк ръководител. \r\n\r\n И така, сега всичко е в ръцете на административния ръководител на Окръжна прокуратура – София прокурор Наталия Николова, от която се очаква да спази закона и да изпълни решението на съда в Страсбург, инициирайки искане за възобновяване на делото на Кристиан Гьошев до Административен съд – София-област. А що се отнася до прокурор Христина Лулчева, същата трябва да научи, че в правото не е важен ината, а обществения интерес и че винаги когато някой се осъмни явно в пристрастието на магистрат, то последния има моралното задължение да се отведе от спора, който разглежда. Поне така пише в решенията на съда в Страсбург. \r\n\r\n \r\n--  \r\n \n\t\t\t\t\t\t", "date": "2018.10.05", "title": "Aпелативна прокуратура изми срама на \"некомпетентната\" Лулчева, която отказа да изпълни решението на Съда в Страсбург "}
{"url": "http://www.bnews.bg/article/249822-naum_shopov_razocharova_fenkite_si_kinoto_ne_me_privlicha", "text": "\n „Не се виждам на една сцена с баща ми. Пътят ми се отдалечава все повече от актьорството. Моята професия е хирургията”, казва Наум Шопов–младши. Талантливият лекар и актьор от „Откраднат живот” категорично отхвърля възможността да се отдаде на актьорското поприще. И е убеден, че само заради тематиката на сериала е приел да участва. \r\nКато малък симпатягата мечтаел да стане актьор и това е неслучайно - в кръвта му е. Негов дядо е Наум Шопов, баща му е Христо Шопов, а майка му–Мариана Станишева. С леля Лиза Шопова, още на 7 години той дебютира на сцената и по-късно играе в различни филми. \r\nКато ученик Наум — младши е убеден, че ще наследи семейната традиция. Родителите му не били никак щастливи, но един поправителен изпит по биология запалил любовта му към медицината, пише „България днес”. „Реших да прекъсна семейната традиция, защото усетих, че това не е нещото, с което искам да се занимавам. А медицината представлява голям интерес за мен и по-конкретно хирургията. \r\n\r\n Всичко започна в 9 клас, когато едва не останах на поправка по биология. Наложи се да залегна сериозно над учебника и в един момент се оказа, че биологията е изключително интересен предмет. Спасих се от поправка и така се роди любовта ми към медицината”, смее се Шопов. \r\nТой все пак не крие, че се възхищава изключително много на баща си и дядо си. „Винаги съм харесвал баща ми като актьор. Най-емблематичните му филми за мен са „Маргарит и Маргарита” и „Вчера”, добавя още младият лекар. \r\nШопов–младши допълва, че киното вече не го привлича и след „Откраднат живот” едва ли би участвал в друг проект. Освен медицината другата му страст е спортът. Запалил се преди шест години и днес е в перфектна форма. \r\n\r\n „Тренирам около 6 години. С воля и желание си наложих, че трябва да променя живота си. И най-вече начина на хранене. Сега изглеждам далеч по-добре от преди. Щом аз мога, можете и вие”, съветва Наум феновете си. \r\n\r\n Мотивацията за промяна идва от само себе си. Запалва и приятелката си Теа, в резултат на което двамата поддържат страхотна форма. В менюто на двамата няма табута. И далеч не се притесняват какво хапват - нито млякото, нито глутена са вън от менюто им. Младият доктор Шопов активно подкрепя и различни кампании за здравето. Последната е „Какъв е твоят фамилен отпечатък”, свързана с наследствени заболявания, които водят до сърдечно-съдови болести. \r\n  \r\n \n\t\t\t\t\t\t", "date": "2018.10.05", "title": "Наум Шопов разочарова фенките си: Киното не ме привлича"}
{"url": "http://www.bnews.bg/article/249823-ot_poslednite_minuti_krasimir_vlahov_e_noviyat_konstitutsionen_sadiya_ot_kvotata_na_ns", "text": "\n Депутатите избраха Красимир Влахов за конституционен съдия от квотата на Народното събрание \r\n\r\n Влахов получи одобрението на 127 народни представители. Депутатите от БСП гласуваха \"въздържали се\". \r\n\r\n \"Съзнавам огромната отговорност и няма да отстъпя от нея\", заяви след избора си Красимир Влахов на депутатите. \r\n\r\n Пред журналисти в кулоарите на парламента, Влахов обяви, че не се притеснява от чутото в зала и че ще работи усърдно и ще спазва върховенството на закона. \r\n \n\t\t\t\t\t\t", "date": "2018.10.05", "title": "OT ПОСЛЕДНИТЕ МИНУТИ! Красимир Влахов е новият конституционен съдия от квотата на НС "}
{"url": "http://www.bnews.bg/article/249782-sharan_stoun_na_pochivka_s_mladoto_si_gadzhe", "text": "\n \r\nШарън Стоун на почивка с по-младия си приятел в Испания. \r\n\r\n 60-годишната актриса Шарън Стоун се наслаждава на почивка в Испания с 41-годишния си приятел Анджело Бофа, съобщават светските издания. \r\n\r\n Папараци са хванали двойката по бански костюми, докато се забавляват и прегръщат на брега. Самата Шарън публикува снимка в профила си в \"Туитър\", на която тя и партньорът й са на яхта, с коментар: \"Уикенд в рая\". \r\n\r\n \"Децата ми вече пораснаха и съм готова за нова връзка\", сподели наскоро в интервю Стоун. Италианският бизнесмен Анджело и Шарън за пръв път се появиха публично през януари 2018 в Ню Йорк. \r\n\r\n   \r\n \n\t\t\t\t\t\t", "date": "2018.10.05", "title": "Шарън Стоун на почивка с младото си гадже "}
{"url": "http://www.bnews.bg/article/249820-unikalen_pretsedent_banker_kral_ot_bogatite_i_daval_na_bednite", "text": "\n Цели седем години директорът на клон на банка от градчето Форни ди Сопра в Североизточна Италия - Джилберто Баскиера го играл без грешка Робин Худ. \r\n\r\n Защото точел пари от сметките на имотните си съграждани и ги внасял в тези на бедни и нуждаещи се хора. Обикновено това били пенсионери, които нямали средства за лекарства, млади хора, на които им трябвали пари, за да учат или за да започнат някакъв бизнес, безработни с големи семейства. Като за седемте години на началническото място – от 2009 до 2017 г. - банкерът бил раздал като помощи близо 1 млн. евро, при това без някой да го усети, пише \"Монитор\". \r\n\r\n Но също като Робин Худ най-накрая Джилберто бил изловен от властите в лицето на италианската финансова гвардия и изправен на съд. Магистратите обаче му дали само две години условна присъда, защото щателната проверка на сметките в подопечния му банков клон и разпитите на свидетели паказали, че той не бил прибрал в собствения си джоб дори и цент. Освен това когато разбрал, че заверата му е разкрита, директорът позвънил на всички онези негови съграждани, в чиито сметки бил бъркал, за да им се извини и за да им каже, че той самият ще върне взетите пари. За негова радост доста от имотните хора опростили прегрешението му и дори направили постъпки, за да го защитят в съда. Нещо, което за жалост сторили много малко от облагодетелстваните лица и то поради страх да не се орезилят. \r\n\r\n Разбира се, освен условната присъда, последвали още две други наказания за 49 годишния Джилберто - той бил уволнен, а домът му бил иззет в полза на държавата. Независимо от това обаче ексбанкерът не се покаял и заявил пред медии от областния град Удине, че ако съдбата му предостави друга възможност да помага като банкер на бедни хора за сметка на богати, пак ще действа като Робин Худ. Просто защото според него банковата система в Италия се била роботозирала до такава степен, че при оценката на кредитните възможности на клиентите човешкият фактор бил напълно елеминиран. Така напрактика без пари оставали най-нуждаещите се италианци и на първо място младите хора, които малко или много са реалният икономически потенциал на страната. \r\n \n\t\t\t\t\t\t", "date": "2018.10.05", "title": "УНИКАЛЕН ПРЕЦЕДЕНТ! Банкер крал от богатите и давал на бедните"}
{"url": "http://www.bnews.bg/article/249811-temperaturite_skachat_zadava_li_se_tsigansko_lyato", "text": "\n През нощта времето бе ясно и почти тихо време. Минималните температури в момента са между 4° и 9°, по-високи по морския бряг. \r\n\r\n Днес ще бъде слънчево. По-значителна ниска облачност ще има на места в Източна България в часовете около обяд. Ще се появи слаб изток-югоизточен вятър. Максималните температури ще са предимно между 19° и 24°. Над Черноморието ще бъде предимно слънчево. В часовете около обяд ще има временни увеличения на облачността, предимно ниска. Ще духа слаб до умерен източен вятър. Максималните температури ще са между 18° и 20°, температурата на морската вода е 19-21°. Вълнението на морето ще бъде 1-2 бала, вечерта на юг ще се усили до 3 бала. Над планините ще бъде предимно слънчево. Ще духа предимно слаб югоизточен, по най-високите върхове – северозападен вятър. Максималната температура на височина 1200 метра ще е около 14°, на 2000 метра – около 9°. \r\n\r\n През почивните дни ще бъде предимно слънчево. По-значителна, предимно ниска облачност, ще има над Източна България. Ще духа слаб до умерен изток-югоизточен вятър. Сутрешните температури ще са между 5° и 10°, дневните ще са предимно между 18° и 23°. \r\n\r\n В понеделник ще е почти тихо, временни увеличения на облачността ще има и над западните райони, но само на отделни места в планинските райони на Югозападна България ще превали слабо. Повишава се вероятността за сутрешна мъгла и ниска облачност в низините. Температурите ще са без особена промяна. \r\n \n\t\t\t\t\t\t", "date": "2018.10.05", "title": "ТЕМПЕРАТУРИТЕ СКАЧАТ! Задава ли се циганско лято? "}
