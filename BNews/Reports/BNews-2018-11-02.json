{"url": "http://www.bnews.bg/article/251415-naporistata_reporterka_ot_gospodarite_se_izlaga_kato_kifla_v_efir", "text": "\n Напористата за слава репортерка от „Господари на ефира“  Ева Веселинова пак се изложи в национален ефир. Както е известно, тя е ко-водеща заедно с още няколко популярни личности в предаването „На кафе“ на Гала. Още от стартирането на проекта Ева, несъзнателно или не, прави гаф след гаф и показва изключителна несъобразителност и невъзпитаност. \r\n\r\n Напомняме, че няколко пъти стана за смях, като прекъсваше останалите коментатори, докато те говорят, показа ниска обща култура - като не отговори на въпроса -кой е авторът на „Хубава си моя горо\", говори за дупките, които има, като навлече гнева не само на водещата Гала, ами и на останалите хора от екипа. \r\n\r\n В едно от последните предавания на „На кафе“, излъчено на 01 ноември, Гала добросърдечно почерпи колегите си с бонбони, по повод Деня на на народните будители. Eдинствено  Ева Веселинова не се съобрази, че не е приятно зрителите да чуват мляскане. \r\n\r\n Гала побърза да спаси нелепата ситуация, като тактично помоли колегите си да изчакат да започне предстоящото видео и тогава да похапнат, но амбициозната репортерка от Сливен видимо не се смути и дори си позволи да каже неясни думи с пълна уста. \r\n \n\t\t\t\t\t\t", "date": "2018.11.02", "title": "Напористата репортерка от Господарите се излага като кифла в ефир"}
{"url": "http://www.bnews.bg/article/251395-viktor_kalev_s_tayno_dete_za_parvi_pat_pokaza_vyara_kaleva", "text": "\n Виктор Калев е сред най-пестеливите и заможни актьори на родния звезден небосклон, а цялото му наследство ще отиде при неговата най-голяма слабост – 9-годишната Вяра Калева. \r\n\r\n Макар да носи неговата фамилия, момиченцето не е биологична дъщеря на комика, а негова племенница. Тя е щерка на брат му Георги, но през годините Виктор я приел като свое родно дете и често се шегувал, че почти я е осиновил. \r\n\r\n „Това дете означава много за него. Загори ли за малката, очите му започват да искрят от радост. Често ни показва нейни снимки и се хвали, че расте с всеки изминал ден. Обича момиченцето като баща, държи се с него така, сякаш е негова дъщеря“, категорични са хора от обкръжението на талантливия комик, писа „Ретро“. \r\n\r\n Отношението на Виктор към невръстната му племенница несъмнено е доказателство за голямата му нужда да изпита родителска емоция. Преди време Калев твърдял, че иска да има свое дете, но впоследствие престанал да коментира темата. Той е имал само една по-сериозна връзка до момента, твърдят запознати с интимния му живот. Бившата му изгора е Елена Бозова – също актриса, която в момента е гласът зад кадър от епизодите на „ВИП Брадър“. \r\n \n\t\t\t\t\t\t", "date": "2018.11.02", "title": "Виктор Калев с тайно дете, за първи път показа Вяра Калева"}
{"url": "http://www.bnews.bg/article/251424-kfn_spira_dostapa_na_40_izmamni_sayta_do_balgariya", "text": "\n По инициатива на Комисията за финансов надзор Софийският районен съд разпореди на всички интернет доставчици у нас да спрат достъпа до 40 сайта, съобщиха от пресцентъра на КФН. \r\n\r\n Става дума за страници, чрез които се предоставят инвестиционни услуги от лица, които нямат право да извършват подобна дейност на територията на България. \r\n\r\n Доставчиците имат 24 часа да спрат достъпа до сайтовете. Адресите им са посочени на сайта на КФН. \r\n\r\n \r\n \n\t\t\t\t\t\t", "date": "2018.11.02", "title": "КФН спира достъпа на 40 измамни сайта до България"}
{"url": "http://www.bnews.bg/article/251414-zlatka_raykova_izdarzha_dzhizasa", "text": "\n Футболистът Благой Георгиев е в тежка финансова криза.  Спортистът плейбой е затънал в заеми и в момента единствената му материална опора е плеймейтката Златка Райкова. Моделката не само го е приютила в апартамента си, но и му плаща сметките. Блондинката, която до вчера чакаше някой друг да плаща за нея е обърнала палачинката. Приятелите й смятат, че тя е абсолютно заслепена от смуглия мъж и прави чудеса за него. \r\n\r\n Липсата на пари била и основната причина той да приеме по-нисък хонорар за влизането си в Къщата на \"Биг Брадър Ол Старс\", където другата седмица се очаква да влезе в компанията на Златка. Благо беше кандърдисван за участие и в актуалния сезон на \"ВИП Брадър\", но преди старта на шоуто се опита да извие ръцете на продуцентите, искайки им 300 000 лв. След като видя, че няма да бъде неговото, сам ги потърсил с желанието да влезе в \"Ол старс\" формата. Там обаче бюджетът бил доста по-нисък и това принудило Джизъса да приеме по-малко от половината на първоначално исканата от него баснословна сума, пише Хотнюз. \r\n\r\n \"Благо виси със сериозни заеми и за него е по-добре да вземе тези пари, отколкото да затъне още повече в борчове\", коемнтират хора от обкръжението на Георгиев. Финансовата нестабилност при футболиста настанала след краха на брака му с Есмер, която е милионерска наследница. След развода им, Благо останал беден като мишка и се лишил напълно от луксозния си начин на живот. \r\n \n\t\t\t\t\t\t", "date": "2018.11.02", "title": "Златка Райкова издържа Джизъса"}
{"url": "http://www.bnews.bg/article/251386-tantsyorki_machkat_gardite_na_alisiya", "text": "\n В ролята на тъжния клоун влезе фолкпевицата Алисия на последното си участие в столична дискотека. Навръх Хелоуин тя се гримира като депресиран герой и симулираше, че плаче и тъгува, писа „България Днес“. \r\n\r\n Образът й бе разчупен от напориста танцьорка от нощното заведение, която смело я сграбчи за гърдите. И моментът бе увековечен от фотографа \r\n \n\t\t\t\t\t\t", "date": "2018.11.02", "title": "Танцьорки мачкат гърдите на Алисия"}
{"url": "http://www.bnews.bg/article/251419-zhertvite_na_burite_v_italiya_stanaha_17", "text": "\n Бурите в Италия взеха още пет жертви, с което броят на загиналите достигна 17 души. Повечето жертви са били затиснати от повалени от силния вятър дървета.  \r\n\r\n Най-засегнатите райони са в северната част на страната.  На места вятърът достигна скорост от 120 км/час. Цели села и пътища са блокирани от свлачища. \r\n\r\n Венеция продължава да е наводнена. Водата отново навлезе в базиликата Сан Марко. \r\n\r\n Експерти от министерството на културата са започнали да описват щетите. Все още не се знае каква сума ще е необходима за възстановяването на града, но се предполага, че ще трябват милиони евро.  \r\n \n\t\t\t\t\t\t", "date": "2018.11.02", "title": "Жертвите на бурите в Италия станаха 17"}
{"url": "http://www.bnews.bg/article/251396-preslava_razhozhda_bebeto_noshtem", "text": "\n „Не се стряскайте и не се учудвайте, ако ни видите в този вид дори и посред нощ, просто това са моментите, в които трябва да направим мама на луда. Защото иначе много плачкаме, а само така се успокояваме и почти заспиваме“, сподели Преслава.Певицата публикува умилително клипче от среднощната си разходка с едномесечната си дъщеря Паола, която за да не реве, обича да е носена в кенгуру, писа „България Днес“. \r\n\r\n Освен чалга хитовете си Преслава доказа, че знае и детски песнички и запя „Хей, ръчички, хей ги две“, докато се разхожда по тъмните улуци с бебе в ръце. От видеото става ясно, че на галено звездата нарича Паола – Паленце  и Малечка – Палечка, а операторът не е таткото, тъй като говори на снимащия в женски род. \r\n\r\n „Любовта изисква жертви, но как да ти се разсърди човек, като си такова сладко буболече“, завършва майчината си изповед певицата. Изпълнителката засега успешно съвместява кариерата и майчинството. \r\n\r\n   \r\n \n\t\t\t\t\t\t", "date": "2018.11.02", "title": "Преслава разхожда бебето нощем "}
{"url": "http://www.bnews.bg/article/251425-shemata_s_balgarskoto_grazhdanstvo_izvestna_ot_kishinev_do_chikago", "text": "\n Сънародниците ни в Босилеград усилено коментират разкритията за корупция и подкупи около издаването на българско гражданство. В културно-информационния център в града също издават удостоверения за български произход, но проблемът е, че това става много бавно и продължава с години, казаха от екипа на центъра. \r\n\r\n В Босилеград коментират и задържането на четирима сръбски граждани от Димитровград и Пирот, за които беше съобщено тази сутрин.  \r\n\r\n Има ли издадени паспорти за български граждани от Западните покрайнини на черно, коментира директорът на културно-информационния център в Босилеград Иван Николов: \r\n\r\n \"Това, което се случи беше публична тайна, която се знаеше от Кишинев до Чикаго. Българските общности извън България са добре информирани, имат собствени социални мрежи и всичко, каквото се случва, вече излиза в публичното пространство. Това е една изключително неприятна история, която доведе до застой на даването на удостоверения за български произход. Търсих обяснения, те ми казаха, че имало 20 хиляди задържани преписки от предишния председател, и докато тия не се изчистят, не може да се издава“, каза Николов.  \r\n\r\n Николов отрече да има информация за наши сънародници, които са взели на черно паспорти. \r\n\"Не бих казал, проблем не съм срещал, тука може би ще излезе някоя друга схема\", съобщи БНР. \r\n \n\t\t\t\t\t\t", "date": "2018.11.02", "title": "Схемата с българското гражданство: Известна от Кишинев до Чикаго!"}
{"url": "http://www.bnews.bg/article/251423-pernik_v_uzhas_po_ulitsite_hodi_nay_opasniyat", "text": "\n Трима от най-големите криминални босове на Перник отново са на свобода. Това потвърди лично шефът на полицията в Перник комисар Димитър Попов. На свобода вече са Бай Васо, бащата на покойния Райко Кръвта, Стоян Кръстев -Драгановеца и Васил Борчев -Борчо. \r\n\r\n Един от най-зловещите престъпници – Бай Васо получи седемгодишна присъда за създаване на въоръжена престъпна група известна като „Килърите 3“, която разпространявала дрога в Перник. Той обаче е предсрочно освободен по здравословни причини, пише zapernik.com. Със здравето го закъсал и Стоян Кръстев – Драгановеца, който също напуска затвора, в който бе вкаран за 8 години заради 35 килограма хероин, открити в колата му. \r\n\r\n Третата кримка – Васил Борчев – Борчо пък нашумя с това, че е откраднал джипа на депутата от БСП Кирил Добрев. Той бе обявен в трафик на крадени коли. Полицията обаче не успя да събере достатъчно доказателства, че Борчо е извършителят. В продължение на четири години Васил Борчев се укрива от закона, а през 2013г. се предаде сам. Всички обвинения срещу него обаче са паднали и той е свободен гражданин. \r\n  \r\n \n\t\t\t\t\t\t", "date": "2018.11.02", "title": "Перник в ужас: По улиците ходи най-опасният..."}
{"url": "http://www.bnews.bg/article/251410-zakriha_obshtestveniya_savet_kam_fonda_za_lechenie_na_detsa", "text": "\n Фондът за лечение на деца няма да има обществен съвет, след като премине към Националната здравноосигурителна каса (НЗОК). Това стана ясно на пресконференция на председателя на Надзорния съвет на касата Дечо Дечев и зам.-министъра на здравеопазването Жени Начева, на която бе представен проектът на Закона за бюджета на НЗОК за 2019 г.  \r\n\r\n Съветът обединява лекари, пациенти, неправителствени организации и представители на медиите, които взимат решения за терапията на най-малките. При преминаването на фонда към НЗОК, решенията за лечението на децата ще се вземат от експерти в здравната каса, съобщи Дир.бг. \r\n\r\n Жени Начева обаче увери, че НЗОК изцяло ще обезпечава дейностите, извършвани до сега от Комисията за лечение в чужбина и от Фонда за лечение на деца, като средствата за лечението на българските граждани, деца и възрастни, в чужбина по никакъв начин няма да бъдат намалени. \r\n\r\n \"Тези разходи ще бъдат преведени в пълен размер на НЗОК с трансфер от държавния бюджет, те са целеви и не могат да се използват за нищо друго. НЗОК ще продължи да покрива логистичните разходи - за транспорт, преводачески услуги и настаняване, които сега се осигуряват по линия на фонда\", каза още зам.-министърът на здравеопазването. \r\n\r\n Начева обясни, че целта на промяната е дейността за лечението на български граждани да бъде концентрирана на едно място, с което ще се избегне дублиране на функцията на институциите и разтакаване на чакащите за лечение в чужбина. \r\n\r\n \"И към настоящия момент на практика формулярите на всички деца минават през НЗОК, но логистиката е в полето на дейност на Фонда за лечение на деца. И сега Касата е контактната точка на страната ни, която отговаря за комуникацията с чуждите здравноосигурителни фондове. В Касата ще бъде обособена отделна административна структура, която да се занимава с тези случаи, като ще бъде използван и целия кадрови потенциал на Фонда\", допълни тя. \r\n\r\n През 2019 г. общите разходи за здравеопазване са в размер на над 5 млрд. лв. или 4,5% от БВП, като ръстът на средствата е 545 млн. лв., от които 53 млн. лв. са по бюджета на МЗ за дейности и политики. \r\n \n\t\t\t\t\t\t", "date": "2018.11.02", "title": "Закриха Обществения съвет към Фонда за лечение на деца"}
{"url": "http://www.bnews.bg/article/251417-zvezda_ot_momcheto_si_otiva_vleze_v_ludnitsa", "text": "\n Жестока и трагична съдба сполетя една от звездите в лентата „Момчето си отива”. Актрисата Христина Русева влезе в лудница, но избяга само след няколко седмици от там, с викове и истерии. Жестоката житейска история на актрисата е ужасяваща. Тя спи по пейките, проси в центъра на Сливен и бърка по кофите за остатъци от храна. \r\nМестни граждани многократно изпращали сигнали до общината, а служителите на няколко пъти правили опити да й помогнат. Но Христина имала проблеми с алкохола, буйствала непрекъснато и нападала не само случайни минувачи, а и общинарите. Тя не била агресивна, но често викала по пешеходците с нецензурни изказвания. Хора, които я познават, твърдят, че не е опасна, а като била по-млада си пиела редовно хапчетата и всичко било наред. Но сега, като възрастен човек без семейство и никой, който да се грижи за нея, тя останала на пътя, пише „Ретро”. \r\nС много уговорки, общинарите от Града на стоте войводи все пак успели да я изпратят в специализирано заведение, където да се погрижат за психиката й. Не след дълго обаче напуснала сама диспансера. Историята на актрисата е като за филм. През 1971 година участва в „Момчето си отива”, а след това по лични причини се връща в родния Сливен. Играе малко на сцената в родния си град, а после отива във Варна. Варненският театър обаче се оказва твърде голямо предизвикателство за нея. Конкуренцията я смазва и въпреки че е упорита, липсата на средства я тласнала към алкохола. \r\nСъгражданите й не били зле настроени към нея, опитвали се да й помагат, но тя искала само пари, които после изпивала. На няколко пъти опитали да я пратят в приют за бездомни, но Русева се дърпала. \r\nСпяла по пейките в парковете или в домовете на други клошари. \r\n„Често се случва в наши дни, но за Хриси ни е много мъчно. Доколкото знаем, сега в сградата, където живее й е спрян токът, водата също. \r\nОт време на време й оставяме по някой лев, но тя все го изпива”, коментират с мъка нейни приятели. \r\nСпоред тях, освен да залита по чашката, Русева развила и психични отклонения във времето. \r\n \n\t\t\t\t\t\t", "date": "2018.11.02", "title": "Звезда от „Момчето си отива” влезе в лудница "}
{"url": "http://www.bnews.bg/article/251420-pozharnikari_spasiha_dete_zapalilo_nevolno_zhilishteto", "text": "\n Около 11.30 часа, в РУ - Търговище постъпил сигнал от обитатели на жилищен блок в кв. \"Запад\" за възникнал пожар на тераса на апартамент. Това съобщиха от пресцентъра на МВР. Според информацията, в жилището имало малко дете. Незабавно към адреса били насочени два автопатрулни и един екип на пожарната, както и на Центъра за спешна медицинска помощ. \r\n\r\n На място полицаите установили, че металната входна врата на апартамента е заключена. Без да губят време, те я разбили с подръчни средства и извели 8-годишното момче, което е било само в жилището. За щастие, детето не е пострадало сериозно от дима, изпълнил жилището и стълбищното пространство, прегледано е в МБАЛ-Търговище и е освободено. Пред полицаите разказало, че при игра със запалка неволно е подпалило възглавничка на терасата, а огънят се пренесъл и върху други складирани там вещи. \r\n\r\n При пожара са нанесени материални щети. Огънят бързо е погасен от служители на РСПБЗН - Търговище. \r\n \n\t\t\t\t\t\t", "date": "2018.11.02", "title": "Пожарникари спасиха дете, запалило неволно жилището"}
{"url": "http://www.bnews.bg/article/251394-pak_obraha_doma_na_yuliyan_vergov", "text": "\n Юлиан Вергов е поредната ВИП жертва на софийските крадци \r\n\r\n Звездата от „Откраднат живот“ гони по рекорд тв водещата Мира Добрева, която няколко месеца преди да влезе във „ВИП Брадър“, бе обрана за пети път. Апартаментът на актьора, който се намира на централната столична улица „Граф Игнатиев“, бил разбиван цели два пъти в рамките само на изминалата година, пише „Ретро“. \r\n\r\n Крадците търпеливо дебнели екранния доц. Банков и атакували дома му, когато не бил в столицата. Въпреки че и за двата обира, при които от жилището били откраднати вещи, не пари в брой, Вергов сигнализирал службите на реда, възмездие така и не получил и решил сам да се справя с престъпността, като пипа твърдо. \r\n\r\n Повече пъти е разбивана личната му кола, която до момента е ставала обект на похищения 4 пъти. Досега кражбите били дребни, но миналата Коледа автоджамбази се опитали директно да задигнат возилото, но Юлиан ги сгащил на място. Юлиан се затичал към тях и докато единият успял да избяга, другият попаднал буквално между юмруците му. Между ударите шурнала кръв от разбития нос на крадеца и погнусен от ситуацията, Вергов го пуснал да избяга. \r\n\r\n „Не ме е страх да скачам на бой и това е най-голямата ми сила срещу опонент, защото има силни хора, но плашливи. Излизал съм с голи ръце да се бия на магистралата и с две варненски мутри, които изскочиха от джипа си заедно с бухалки и пак аз ги надвих“, разказва лошото момче на театъра. \r\n \n\t\t\t\t\t\t", "date": "2018.11.02", "title": "Пак обраха дома на Юлиян Вергов"}
{"url": "http://www.bnews.bg/article/251422-ptichiyat_grip_na_pat_da_izhvarli_200_rabotnitsi_na_ulitsata", "text": "\n Близо 200 души са на път да останат без работа в една от най-големите ферми за угояване и гушене на патици в България заради мерките, които наложи БАБХ заради птичия грип. \r\nДнес в късния следобед работници излязоха на протест, а собственикът й Павел Челебиев съобщи пред журналистите, че някой в страната иска да убие този бизнес. \r\nЯбълката на раздора се оказва изискването птици от фермите да могат да се транспортират в страната само след лабораторно изследване за наличие на инфлуенца. Т.е от люпилнята на фермата край Хасково до помещението за гушене на патицата има 200 м. за да бъдат преместени от едното помещение в другото новоизлюпените патета първо трябва да бъдат изследвани. Такова обаче не е направено. \r\nТова на практика означава, че новоизлюпените днес патета, които са хиляди ще умрат до 24 часа от дехедратация. Павел Челебиев твърди, че от БАБХ не си вдигали телефоните и нямат никаква информация. От агенцията обаче контрираха, че това не е вярно. \r\nДнес в град Раковски се е провело събрание на производителите на патици. Там е било взето решение в понеделник да излязат на мирен протест пред вратите на БАБХ, каза Челебиев. Той  обясни още, че специалистите са обявили огнища на птичи грип, но специалистите не са им оставили контролни проби за птичия грип и че се съмняват в истиността, че има инфлуенца по птиците. Освен това производителите ще искат оставката на ръководството на БАБХ. \r\n\r\n Журналистите днес бяха допуснати и до люпилнята, където се видях, че работничките плачат, защото новородените умират, а също така и от това че може би ще останат без работа. \r\nЛюпилнята е и край хасковското село Войводово, където е било разкрито училище за децата на работниците от цяла България, предаде Дарик. \r\n \n\t\t\t\t\t\t", "date": "2018.11.02", "title": "Птичият грип на път да изхвърли 200 работници на улицата"}
{"url": "http://www.bnews.bg/article/251421-hashogi_e_bil_izchisten_sas_syarna_kiselina", "text": "\n Тялото на саудитския журналист Джамал Хашоги е било унищожено в сярна киселина. Това е заявил за вестник \"Вашингтон пост\" високопоставен служител на турската правораздавателна система. \r\n\r\n Според изтекла от разследването информация, останките са били унищожени или в подземията, или в градината на консулството. \r\n\r\n Същевременно отново \"Вашингтон пост\" пише, че в дните след изчезването на журналиста принцът-престолонаследник Мохамед е заявил в телефонен разговор с Белия дом, че Хашоги е бил опасен ислямист и че е член на \"Мюсюлмански братя\". \r\n\r\n Нещо, което писателят още приживе категорично отричал. \r\n \n\t\t\t\t\t\t", "date": "2018.11.02", "title": "Хашоги е бил \"изчистен\" със сярна киселина"}
{"url": "http://www.bnews.bg/article/251418-uchen_naraga_svoy_kolega_zaradi_syuzheti_na_knigi", "text": "\n Учен от руската антарктическа експедиция наръга свой колега, който не спирал да му издава сюжета на книгите, които четял. Инцидентът станал в изследователската станция „Белингсхаузен”, където персоналът от учени разполага единствено с два руски телевизионни канала, слаба интернет връзка и библиотека с книги. \r\nСпоред свидетелски показания електроинженерът Сергей Савитски и оксиженистът Олег Белогузов работели заедно от 6 месеца в изолираната станция. \r\n\r\n Двамата имали няколкомесечна кавга, която според източници на английският „Сън” се дължала на това, че оксиженистът не спирал да издава сюжета и финала на книгите, които Савитски четял. След инцидента пострадалият Белогузов е откаран с хеликоптер в чилийска болница – в стабилно състояние и без опасност за живота. Савитски пък вече е под домашен арест в Санкт Петербург и има повдигнато обвинение за опит за убийство. \r\n  \r\nРуската изследователска станция „Белингсхаузен”, разположена на остров ‘Кинг Джордж”, е с общ персонал от около 15 души. Основана е от съветската антарктическа експедиция през 1968-а година. Основното развлечение на учените и техниците там са двата руски телевизионни канала, съмнителната интернет връзка, спортната база и голямата библиотека. \r\n  \r\nОсновно на книгите разчитали и 55-годишният електроинженер Сергей Савитски и 52-годишният оксиженист Олег Белогузов. Двамата работели от 6 месеца заедно на станцията и се спречквали на няколко пъти. Английският „Сън” цитира неназован източник от разследването, според когото враждата им се дължала на това, че оксиженистът не спирал да издава предварително развръзката в книгите, които Савитски четял. \r\n\r\n На 9 октомври след поредния подобен случай нещата ескалирали в столовата на станцията, където електроинженерът наръгал с нож в гърдите Белогузов. Отново според източници от разследването за инцидента вероятно е допринесло и голямо количество водка. \r\n  \r\nПострадалият е транспортиран с хеликоптер в болница в Чили, където е стабилизиран. Савитски пък се предал веднага. Следващите 10 дни прекарал в църквата на острова поради липса на затвор, разказва пред сайта „Motherboard” ръководителят на експедицията Александър Клепиков: \r\n  \r\n„Г-н Савитски живя заедно със свещениците в нашата ортодоксална църква в продължение на 10 дни след инцидента, докато чакаше полета си до Русия. Никоя от антарктическите станции няма специални помещения за временна изолация, нито полицейски служители.” \r\n \n\t\t\t\t\t\t", "date": "2018.11.02", "title": "Учен наръга свой колега заради сюжети на книги"}
{"url": "http://www.bnews.bg/article/251401-napishete_pismo_do_dyado_koleda_shte_ima_nagradi", "text": "\n И тази година Дядо Коледа очаква да получи детски писма през помощниците си от \"Български пощи\" ЕАД, като най-хубавите и най-красиво украсените ще получат коледни награди. \r\n\r\n Малчуганите могат да пратят своите стихове, картинки и апликации до 12 декември 2018 г. \r\n\r\n Младите коледни елфи ще прочетат всички писма на белобрадия старец, като всяко от тях ще получи отговор лично от него. Върху пощенския плик трябва да е изписан правилно адрес на подателя и да е залепена марка от 65 стотинки, а вместо адрес на получател е достатъчно да пише ясно \"За Дядо Коледа\".  \r\n\r\n Всички писма автоматично се състезават в конкурса \"Най-красиво писмо до Дядо Коледа\" и стават притежание на организатора - \"Български пощи\" ЕАД, който може да ги използва за популяризиране на детския конкурс по избран от него начин.  \r\n \n\t\t\t\t\t\t", "date": "2018.11.02", "title": "Напишете писмо до Дядо Коледа, ще има награди!"}
{"url": "http://www.bnews.bg/article/251402-v_silistra_baka_ot_targovtsi_na_kulturno_istoricheski_tsennosti", "text": "\n Три досъдебни производства, свързани с престъпления с културно-исторически ценности, ръководи Окръжната прокуратура в Силистра. Производствата са били образувани след проведена полицейска операция на Граничното полицейско управление „Пандора 3“ на територията на три села в Силистренска област – Брадварци, Търновци и Воден. \r\n\r\n На 26 октомври тази година при претърсване в къща в село Брадварци са открити металдетектор, пет монети, пръстен и два метални предмета със старинен вид с патина от времето върху тях. В същия дом служители на Граничното полицейско управление намират и четири боеприпаса, за които притежателят им няма разрешително за съхранение. За незаконното държане на боеприпасите е образувано друго производство по член 339, ал. 1 от НК. \r\n\r\n На 29 октомври в село Търновци в частен дом са намерени самоделен и фабричен металдетектор, 73 монети с различна форма и старинен вид, 2 пръстена и фибула, които по състоянието си приличат на културно-исторически ценности. \r\n\r\n От къща в село Водно  са открити и иззети също два металдетектора със слушалки, уред за откриване на метал, 21 монети от различен метал и форма, фибула, четири старинни върха на стрели, керамична лула, както и 24 метални предмета с различна форма и големина. \r\n\r\n Досъдебните производства се водят за изготвяне, държане и укриване на предмети и оръдия, за които се знае, че са предназначени за търсене, съхранение или пренасяне на археологически обекти - престъпления по член 277а, ал. 7 от НК. По закон всеки, който открие културна ценност и в продължение на 7 дни не съобщи на властта, се наказва с лишаване от свобода до 3 години или с глоба от 500 до 3000 лева. \r\n\r\n Окръжната прокуратура в Силистра е назначила експертизи по намерените на трите адреса културно-исторически ценности. Предстои да бъдат привлечени като обвиняеми три лица. \r\n\r\n Действията по разследването продължават. \r\n\r\n   \r\n \n\t\t\t\t\t\t", "date": "2018.11.02", "title": "В Силистра бъка от търговци на културно-исторически ценности "}
{"url": "http://www.bnews.bg/article/251413-pr_at_na_ivancheva_zapochna_gladna_stachka_v_neyna_zashtita", "text": "\n Бившият пиар на Десислава Иванчева Петър Кърджилов обяви гладна стачка, докато съдът не освободи Иванчева под домашен арест.  \r\n\r\n На 18 октомври специализираният съд пусна под домашен арест двете жени, но прокуратурата протестира и апелативният специализиран съд реши, че бившите кмет на Младост Десислава Иванчева и зам.-кмет Биляна Петрова трябва да останат в ареста. \r\n\r\n Иванчева и Петрова, както и бившият кмет на район \"Младост\" Петко Дюлгеров, са подсъдими за взимане на подкуп общо 70 хил. евро от строителния предприемач Александър Ваклин.  \r\n\r\n Решението да започне гладна стачка Кърджилов обяви на страницата си във Фейсбук. \r\n \n\t\t\t\t\t\t", "date": "2018.11.02", "title": "ПР-ът на Иванчева започна гладна стачка в нейна защита"}
{"url": "http://www.bnews.bg/article/251405-goranov_vze_sluzhebniya_avtomobil_na_maya_manolova_tya_napravi_priemna_vav_vlaka_sofiya_varna", "text": "\n Омбудсманът на Република България Мая Манолова организира първата приемна във влака София – Варна. Новината съобщиха от пресцентъра ѝ. \r\n\r\n Днес сутринта в интервю за БНТ Манолова посочи, че няма проблем с това финансовият министър да отнеме служебния й автомобил. \r\n\r\n Пресцентърът на омбудсмана предоставя и разписанието на влака, деня и купето за приемната ѝ. \r\n\r\n След приемната във влака в 15.30 ч. общественият защитник ще се срещне с бивши служители на фалиралата авиокомпания „Ер Виа“ във връзка с неизплатените им заплати в Областна администрация Варна. По-късно омбудсманът ще разговаря с ръководствата на Окръжния и Районния съд във връзка с предложенията за създаване на специализирани съдебни състави и щадящо правосъдие по отношение на деца в родителски конфликт. \r\n\r\n   \r\n \n\t\t\t\t\t\t", "date": "2018.11.02", "title": "Горанов взе служебния автомобил на Мая Манолова, тя направи приемна във влака София-Варна"}
{"url": "http://www.bnews.bg/article/251406-banevi_se_gotveli_za_byagstvo_vizhte_kade", "text": "\n Семейство Баневи имат достатъчно пари по офшорките си, за да си живеят. Затова сега се очаква прокуратурата и Комисията по конфискациите (КОНПИ) да стигнат до тях. Нищо чудно и самите Баневи да проявят здрав разум в желанието си да се спасят от затвора и сами да си признаят къде крият тайните си капитали, които им осигурявали красивия и охолен живот. \r\n\r\n Това разкриват финансисти, цитирани от \"Уикенд\". Напоследък Николай Банев пътувал много често до Куба, но не за да се изтяга на местните плажове. От Острова на свободата поемал към други дестинации, където имал сериозни инвестиции. Къде се намират те, предстои да се изясни от държавното обвинение.  Фамилията, която от години е мразена от цяла България, усилено търсела безопасно място по света. \r\n\r\n Смятали да се скрият или в Хавана, или в екзотична Ангола. По милионите Баневи не падат под другите подпукани бизнесмени - Миньо Стайков, Бирмите и Арабаджиеви, а според някои може би са и по-богати.  Двойката \"усвои\" цели браншове от българската лека и тежка икономика. От стотиците заводи, които мошеникът Николай Банев прилапа покрай боновите книжки на хиляди измамени хора, днес мъждука само предприятието в Елхово, което прави метални капаци за шахти.  \r\n  \r\n \n\t\t\t\t\t\t", "date": "2018.11.02", "title": "Баневи се готвели за бягство, вижте къде!"}
{"url": "http://www.bnews.bg/article/251407-tragediya_v_provadiya_stena_zatrupa_i_ubi_stroitelen_rabotnik", "text": "\n Строителен работник загина при инцидент по време на ремонт на сграда в Провадия, съобщиха от Окръжната прокуратура във Варна. \r\n\r\n Злополуката е станала в следобедните часове в града. По първоначални данни една от стените на сградата е паднала и е затрупала мъжа. \r\n\r\n Двама негови колеги са успели да избягат и да се спасят. \r\n\r\n Изясняват се причините за тежкия инцидент, води се досъдебно производство за причиняване на смърт по непредпазливост. \r\n \n\t\t\t\t\t\t", "date": "2018.11.02", "title": "Трагедия в Провадия: Стена затрупа и уби строителен работник!"}
{"url": "http://www.bnews.bg/article/251408-pochina_super_mario", "text": "\n Човекът, на когото е кръстен популярният герой от видеоиграта „Супер Марио”, почина на 84-годишна възраст, съобщи Би Би Си. \r\n\r\n Името на мъжа е Марио Сегале. Той е бил строителен предприемач от италианско-американски произход и е живял в американския щат Вашингтон. \r\n\r\n През 80-те години на миналия век Сегале отдава под наем склад като помещение за работа на компанията „Нинтендо”. В знак на благодарност разработчиците на видеоиграта решават да кръстят главния герой на него. \r\n\r\n През 1993 година Сегале се шегува в интервю за „Сиатъл Таймс”, че очаква да му бъдат изплатени авторските права за името. \r\n\r\n Любопитен факт е, че първоначално създателите на играта са наричали главния герой в нея „Джъмпмен” (скачащият човек), докато не решили да му дадат истинско име. \r\n\r\n Приживе Сегале се е пазил от славата около тази история и вместо това е предпочитал да бъде известен с постиженията си в живота. Той е бил женен, има четири деца и девет внуци. \r\n\r\n Видеоигрите със Супер Марио са най-известният и успешен франчайз за всички времена. Последната игра от поредицата се разпродаде в над 12 млн. копия. \r\n \n\t\t\t\t\t\t", "date": "2018.11.02", "title": "Почина Супер Марио"}
{"url": "http://www.bnews.bg/article/251398-shok_gledka_v_lovech_mlada_frantsuzoyka_se_obesi_s", "text": "\n Млада жена бе открита обесена насред центъра на Ловеч. Висящото тяло на момичето е открито рано тази сутрин  в ниша близо до вратата на информационния център на областта, съобщава \"24 часа\" . \r\n\r\n Встрани от тялото бил захвърлен мобилен телефон. \r\n\r\n Мъртвата е 23-годишна французойка. \r\n\r\n От МВР обявиха, че няма данни за насилие. По неофициална информация става въпрос за самоубийство след любовна драма, твърди \"Факти\". \r\n\r\n Момичето е пристигнало на гости на свой приятел, който е от Ловеч. Запознали се във Фейсбук и вчера са пътували от София към родния град на момчето. По непотвърдени данни до 1:30 часа през нощта двамата млади се веселили в известна ловешка дискотека. \r\n\r\n По случая работят полиция и прокуратура, уведомено е Външно министерство.  \r\n\r\n От прокуратурата излязоха и с официално съобщение, с което изнесоха малко повече подробности по случая. \r\n\r\n В РУМВР-Ловеч е образувано досъдебно производство във връзка с намерена мъртва млада жена в ниша на сградата на Областна администрация –Ловеч, съобщиха от прокуратурата. \r\n\r\n При огледа е установено,че жената виси на кабел, преминаващ по стената на нишата. Починалата е френска гражданка, на 23 г., пристигнала на 1 ноември Ловеч със свой приятел. През нощта срещу 2 ноември е била в заведение с приятелите си, откъдето си тръгнали след полунощ. \r\n\r\n Извършен е оглед на местопроизшествието, провеждат се разпити. В ход е и проверка за наличие на записи от камери за видеонаблюдение. Предстои извършване аутопсия на тялото. Обсъждат се всички възможни версии във връзка с настъпването на смъртта. \r\n\r\n Разследването се води под ръководството на прокурор от Окръжна прокуратура-Ловеч. \r\n\r\n   \r\n \n\t\t\t\t\t\t", "date": "2018.11.02", "title": "ШОК гледка в Ловеч! Млада французойка се обеси с ..."}
{"url": "http://www.bnews.bg/article/251403-panika_v_sgradata_na_soni_myuzik_dvama_naragani_s_nozh", "text": "\n Двама души бяха намушкани с нож в централата на \"Сони Мюзик\" в Лондон, предаде Ройтерс. \r\nНа мястото на инцидента е изпратен екип на лондонската полиция. Един човек е арестуван. \r\nСпоред полицията не става дума за терористичен акт. Като предпазна мярка централата на \"Сони Мюзик\" е евакуирана. \r\n\"Служителите на реда, пожарната служба и лондонската бърза помощ са в готовност\", се посочва в изявление на полицията. \r\n \n\t\t\t\t\t\t", "date": "2018.11.02", "title": "Паника в сградата на \"Сони Мюзик\"! Двама наръгани с нож!"}
{"url": "http://www.bnews.bg/article/251409-yordan_stalev_duzpa_za_levski_imashe_nyama_da_podam_ostavka", "text": "\n Председателят на съдийската комисия към Българския футболен съюз - Йордан Сталев, заяви, че претенциите на \"Левски\" за неотсъдена дузпа в мача с \"Черно море\" са основателни, но той няма да подаде оставка заради претенциите на \"сините\". \r\n\r\n След отпадането си от Купата на България от стадион \"Георги Аспарухов\" излязоха с декларация, в който се казва, че се чувстват ощетени от решенията на реферите и искат смяна на ръководството и трима съдии да не получават наряди за техните мачове. \r\n\r\n Председателят на съдийската комисия към Българския футболен съюз - Йордан Сталев, заяви, че претенциите на \"Левски\" за неотсъдена дузпа в мача с \"Черно море\" са основателни, но той няма да подаде оставка заради претенциите на \"сините\". \r\n\r\n След отпадането си от Купата на България от стадион \"Георги Аспарухов\" излязоха с декларация, в който се казва, че се чувстват ощетени от решенията на реферите и искат смяна на ръководството и трима съдии да не получават наряди за техните мачове. \r\n\r\n \"Левски\" могат да искат, каквото си искат. Аз съм избран от изпълкома на БФС и съм назначен от Борислав Михайлов. Докато президентът не реши аз да бъда сменен, нещата ще се случват така, както се случват. Всички клубове да забравят, че могат да си избират реферите. Докато аз съм председател на съдиите, това няма да се случи. Всеки може да има каквито си иска желания, но Кабаков, Тодоров, Стоянов и всички останали съдии в Първа лига, тогава когато аз и Съдийската комисия преценим, ще свирят мачове на \"Левски\". \r\n\r\n  Не приемам никакви ултиматуми от клубовете, въобще не ме интересува на кой какво му харесва. Аз съм независим, комисията е независима, тя е част от структурите на БФС. Точно тази независимост обаче явно им пречи на клубовете, защото те не могат по никакъв начин да влияят\", заяви Сталев в отговор на \"Левски\", съобщи БТВ. \r\n\r\n   \r\n \n\t\t\t\t\t\t", "date": "2018.11.02", "title": "Йордан Сталев: Дузпа за \"Левски\" имаше, няма да подам оставка!"}
{"url": "http://www.bnews.bg/article/251399-v_razvoda_na_nimh_i_ban_se_mesi_obrazovatelniyat_ministar", "text": "\n Напрежение в момента между БАН и НИМХ няма. Има напрежение между нас и министъра на образованието Красимир Вълчев. Това каза в предаването „Тази сутрин” по bTV чл. кор. Константин Хаджииванов, зам.-председател на БАН. \r\n\r\n Той предположи, че това напрежение се дължи на невярна информация, която министърът е получил. \r\n\r\n “Никога не е ставало дума в последните месеци НИМХ да остане в БАН. Става дума за това, че ние имахме договорки с министъра как да се извърши по най-елегантния начин целият „развод”, каза Хаджииванов. \r\n\r\n „Имахме договорка, че учените, които искат да останат в БАН, ще останат в БАН със съответните си активи”, допълни той. \r\n\r\n „Нашият протест е срещу това, че изведнъж, без ние да очакваме, в Закона за бюджета на страната се появяват едни преходни и заключителни разпоредби, които въобще не им е там мястото”, допълни зам.-председателят на БАН. \r\n\r\n От Академията се притесняват, че имуществото и архивът, без да са се договаряли за него, както и всички останали права и задължения, минават към МОН. \r\n\r\n „Няма нито един текст в защита на тази договорка за хората, които искат да останат в БАН”, каза Хаджииванов. \r\n\r\n Прпомняме, че заради тези проблеми   \r\n \n\t\t\t\t\t\t", "date": "2018.11.02", "title": "В развода на НИМХ и БАН се меси образователният министър"}
{"url": "http://www.bnews.bg/article/251391-zvezda_na_bayern_be_arabski_terorist_za_helouin_izvini_se", "text": "\n Защитникът  Рафиня трябваше да поднася извинение, след като отиде на партито на  Байерн(Мюнхен) за Хелоуин облечен като арабски терорист. \r\n\r\n Рафиня носеше типичните дрехи за човек от Арабския залив, но в ръцете си държеше две кутии с надпис \"Vorsicht\", което в превод означава \"внимание\". \r\n\r\n Защитникът засегна мнозина с поведението си и те изразиха негодуванието си в социалните мрежи. \r\n\r\n \"Хелоуин се празнува с преекспонирани костюми за сплашване. Намерението ми не беше да разгневявам хората чрез дегизирането си или да нараня нечии чувства\", заяви играчът. \r\n\r\n Профилът на Байерн публикува снимка с дегизираните си играчи, но след това я премахна заради Рафиня. \r\n \n\t\t\t\t\t\t", "date": "2018.11.02", "title": "Звезда на Байерн бе арабски терорист за Хелоуин, извини се"}
{"url": "http://www.bnews.bg/article/251390-pilot_na_polet_london_tokio_hvanat_s_alkohol_10_pati_nad_normata", "text": "\n Авиокомпания \"Джапан еърлайнс\" се извини за закъснелия миналия уикенд полет Лондон-Токио. Причината за забавянето е била, че вторият пилот на самолета е бил пиян. Алкохолната проба е показала, че количеството алкохол в кръвта му, по информация на британската полиция, е било десет пъти над допустимото, предаде Франс прес. \r\n\r\n Самолетът е излетял от Лондон в неделя с 69 минути закъснение. \"Компанията се извинява искрено на всички пътници и всички хора, засегнати от действията на този служител\", каза в комюнике \"Джапан еърлайнс\". \r\n\r\n Пилотът е бил задържан от британската полиция, след като дрегерът и кръвният тест са показали високи нива на алкохол. Той е имал 189 мг алкохол на 100 мл кръв при допустим лимит от 20 мг за пилот. \r\n\r\n 42-годишният мъж е пледирал виновен пред британски съд и е бил задържан под стража. \r\n\r\n На 29 ноември има насрочено дело срещу него, съобщи британската информационна агенция Прес асосиейшън. Тя припомня, че пилот на \"Бритиш еъруейс\" е бил осъден през юни на осем месеца затвор, след като е било установено, че количеството алкохол в кръвта му е надвишило четирикратно нормата. \r\n \n\t\t\t\t\t\t", "date": "2018.11.02", "title": "Пилот на полет Лондон-Токио хванат с алкохол 10 пъти над нормата"}
{"url": "http://www.bnews.bg/article/251397-barekov_simeonov_i_karakachanov_s_ediniya_krak_v_prokuraturata_s_drugiya_v_zatvora_dps_im_darpa_brutalno_kontsite", "text": "\n Евродепутатът Николай Бареков направи унищожителен анализ на политическото статукво и актуалните теми през последните дни, както и скандалът с корупцията, в който бе уличен Красимир Каракачанов. В своя пост той недвусмислено разкрива кой на кого дърпа конците и кой всъщност движи нещата в държавата, макар задкулисно. \r\n\r\n Ето какво написа Бареков: \r\n\r\n \r\n\r\n \"По-слабо управление не сме имали от годините на премиерите Ф. Д. и покойния Любен Беров. И тогава всичко зависеше пред и задкулисно от ДПС и сега също. Всъщност никога влиянието на ДПС не е било толкова решаващо. Двете вицета пишман Патреоти Симеонов и Каракачанов с единия крак са в прокуратурата, с другия са в затвора. Кворумът в парламента изцяло зависи от ДПС, а те влизат само, когато ГЕРБ трябва да гласуват законите на ДПС, както стана вчера със закона “Пеевски”. Днес ДПС въобще не влезе в залата и кворум нямаше. Пълен блокаж на ГЕРБ и тотално безсилие, което скоро трябва да бъде прекратено. Агонията на ПатрЕотите завърши с политическата и моралната им смърт. Всъщност ДПС формално отлага края, за да може да дърпа още по-брутално конците на марионетките си Симеонов и Каракачанов. Остана ли някой наивник в България да мисли обратното на това?\" \r\n \n\t\t\t\t\t\t", "date": "2018.11.02", "title": "Бареков: Симеонов и Каракачанов с единия крак в прокуратурата, с другия - в затвора! ДПС им дърпа брутално конците!"}
{"url": "http://www.bnews.bg/article/251404-chetiri_darzhavi_iskat_da_sa_domakini_na_svetovnoto_po_futbol", "text": "\n \r\nПремиерите на България Бойко Борисов, на Гърция Алексис Ципрас, на Румъния Виорика Данчила и президентът на Сърбия Александър Вучич се разбраха да продължат работата си и по пълното свързване на Балканите с магистрали и скоростни влакове в \"Евксиноград\".  \r\n\r\n Борисов и Ципрас са подписали и споразумение за изграждане на две магистрали, които да свързват Александруполи с Варна и Бургас. Ще бъде обновена и жп линията от гръцкия пристанищен град до Бургас. \r\n\r\n Любопитната новина от срещата е, че България, Гърция, Румъния и Сърбия обмислят съвместна кандидатура за световно първенство по футбол през 2030 г. \r\n \n\t\t\t\t\t\t", "date": "2018.11.02", "title": "Четири държави искат да са домакини на Световното по футбол"}
{"url": "http://www.bnews.bg/article/251411-oshte_razkritiya_viktorio_sledil_vsyaka_stapka_na_darina", "text": "\n Викторио Александров, който уби приятелката си и едногодишното им дете Никол, е следял всяко действие на половинката си Дарина Министерска чрез тайно инсталирано от него приложение към мобилния ѝ телефон, разкриха криминалисти, цитирани от „Уикенд“. \r\n\r\n Според думите им, ликвидираното младо момиче едва ли е знаело, че е било шпионирано. Викторио подарил мобилен апарат на Дарина за последния ѝ рожден ден като тайно инсталирал шпионски софтуер, чрез който можел да вижда от своя телефон с кого разговаря любимата му, с кого си пише и даже къде се намира. „Ревнуваше я и от сянката ѝ и искаше да знае всяка нейна стъпка. \r\n\r\n Заради това често ставаше обект на подигравки във фирмата“, разказват колеги на Викторио от „СОТ 161“. Както БЛИЦ съобщи, приятел на Дарина разказа, че тя се чувствала изключително потисната в присъствието на приятеля си, а той самият имал много мрачно излъчване.  \r\n\r\n Според една от версиите на криминалистите, агресията у Викторио се дължала на прием на некачествени анаболи и стероиди. Той бил маниак на тема фитнес и прекарвал всеки ден поне по 2 часа в залата. Разследващите на изключват варианта той да е бил дрогиран или под въздействие на някои  незаконни препарати, ползвани от фитнес маниаци.   \r\n  \r\n \n\t\t\t\t\t\t", "date": "2018.11.02", "title": "Още разкрития: Викторио следил всяка стъпка на Дарина!"}
{"url": "http://www.bnews.bg/article/251389-v_plovdiv_vkarvat_bokluka_pod_zemyata_sreshtu_3_mln_leva", "text": "\n Кофите за смет в Пловдив ще бъде вкарани под земята срещу 3 милиона лева. Това става ясно от обявената от администрацията обществена поръчка за доставка и монтаж на подземни контейнери за битови отпадъци. \r\n\r\n Срокът на процедурата е 3 години. Местната управа планира подземни кошове за боклук да бъдат поставени основно в централната градска част, като входа на Цар-Симеоновата градина от ул. \"Гладстон\", както и по ул. \"Христо Г. Данов\" между Джумаята и Дондуковата градина. \r\n\r\n Ефектът, който отчетоха от градската администрация от първите подземни контейнери в Пловдив, изградени на ул. \"Отец Паисий\", е добър. Освен че визуално се вписват в пейзажа на отсечката, около тях вече не се трупат отпадъци от търговските обекти на Главната и нейните пресечки. \r\n \n\t\t\t\t\t\t", "date": "2018.11.02", "title": "В Пловдив вкарват боклука под земята срещу 3 млн. лева"}
{"url": "http://www.bnews.bg/article/251388-petima_postradaha_pri_udar_na_avtobus_i_tsimentovoz_kray_pasarel", "text": "\n Петима души са пострадали при удар между автобус и циментовоз на пътя Кокаляне – Самоков, предаде бТВ. Автобусът е пътувал по линията Самоков – София. \r\n\r\n Сигналът за пътния инцидент е подаден в полицията около 10:16 ч. \r\n\r\n В резултата на удара са пострадали петима – трима пътници от автобуса и двамата водачи. Транспортирани са в болнични заведения за оказване на помощ. \r\n\r\n Движението в района е силно затруднено. Пътни полицаи регулират движението. На място се извършва оглед. \r\n\r\n Причините за произшествието са в процес на изясняване. \r\n \n\t\t\t\t\t\t", "date": "2018.11.02", "title": "Петима пострадаха при удар на автобус и циментовоз край Пасарел"}
{"url": "http://www.bnews.bg/article/251371-bivshata_na_fiki_se_zakachi_za_koko_dinev", "text": "\n Бившата на Фики Стораро – колежката му Джулия, е новата любима на бизнесмена Коко Динев. \r\nАферата между Коко и Джулия е от няколко месеца, като близки до певицата твърдят, че Динев спонсорира клиповете й. Самата Джулия иска да опази връзката си в тайна и твърди, че в момента няма мъж до себе си. Единствената публична връзка на Жулиета, както е истинското й име, бе с Фики Стораро, който я заряза заради Глюджан, която му роди син. \r\nОт свoя страна Коко е пословичен с любовите си от каталога на „Пайнер“. Първата му такава бе Нелина, която според запознати е останала най-голямата му тръпка. След разлъката с нея, Коко Динев се ожени за Анелия, от която има дъщеря. Последва раздяла и бурна любов с певицата Емилия,  която му роди син и дъщеря. Освен официалните му връзки се говори, че е минал през леглата на Преслава, Райна и Джена, пише „Телеграф“. Те обаче категорично отричат да са имали интимни отношения с бизнесмена. \r\n \n\t\t\t\t\t\t", "date": "2018.11.02", "title": "Бившата на Фики се закачи за Коко Динев"}
{"url": "http://www.bnews.bg/article/251387-katya_mateva_sled_kato_karakachanov_stana_vitsepremier_spryamo_men_se_predprieha_brutalni_deystviya", "text": "\n \r\nБях освободена в края на 2017 година. Дисциплинарно съм уволнена заради престъпление по служба, но все още не зная какво е то. Никой не ме е търсил. Извадих си удостоверение от прокуратурата, в което пише, че няма повдигнато обвинение. Не зная за какво престъпление става дума. Плаща се, за да получиш български паспорт. Това каза бившият шеф на дирекция ”Българско гражданство” в МП Катя Матева по БТВ. \r\n\r\n Започнах тази работа през 2005 година. На база дългия си стаж съм получавала сигнали за неправомерни практики. Гражданите на опашката си говорят на кой колко му е излязло гражданството. Изненадана съм, че тези сигнали се свързват с мен. Имам доказателства за сигналите в ДАНС. Подала съм сигналите  и до премиера и президента през 2016 и 2017 година. Това, което е подписано не е донос. Има разследващи органи, които да кажат дали това е така. В оценката няма данни за образуване на досъдебно производство. Не е моя работа аз да събирам доказателства. Дори и да ги събера, те нямат процесуална стойност. Не може да се остави на гражданите да събират доказателства. Сигналите не съм ги предоставила на медиите. Не съм ги разпространявала. Аз съм ги дала за проверка. Всичко е точно така, както съм го записала в сигналите. \r\n\r\n Всичко започна през 2013 година, когато зам.-министър Илия Ангелов сезира за тези нарушения. Проверките, за които се говори , че са извършвани от МВР и ДАНС, те не проверяват произхода на кандидата. Те проверяват за противообществени прояви и за националната сигурност. Имам доказателства, че Каракачанов и ВМРО се финансират от това. Каракачанов е правил изявления за оказване на натиск върху министерството да се уважават молби на хора, които са без удостоверение за български произход. Той казва, че Македония е неговата кауза. За мен България е каузата. Политиката минава през закона.   \r\n\r\n Аз съм била държавен служител, чиновниците изпълняват закона. Изнесените неща от Каракачанов не отговорят на истината.  Натискът върху мен  е бил постоянен. Той се упражнява и  върху много хора. Моята цел е била да се разкрие истината. Но след сигналите ми, тези хора още повече се издигнаха, особено Каракачанов.  Реших, че е абсолютно безсмислено да продължавам. Моята битка за закона и истината е била наивна. В МП съм постъпила след конкурс, когато се спазваше неутралност. Беше министър Георги Петканов. В никаква партия не членувам. Не ползвам политическа протекция. Не познавам хора от ДПС. \r\n\r\n ВМРО се е изявявало активно по процедурите за българско гражданство. Тезата е, че всички македонски граждани трябва да получат българско гражданство. Съгласна съм, ако това е записано в закона. Не знам какво е да правиш антибългарска политика, след като спазваш закона?! \r\n\r\n Всички преписки се разглеждат от Съвет по гражданство от 10 човека. Няма как да се каже, че аз съм определяла кой да получи гражданство. Кучето е заровено при получаване на удостоверенията за български произход. Законът изисква тези граждани да са пълнолетни да не са съдени в България. Те като не живеят в България, няма как да са извършили престъпления. Това е една натурализация без каквито и да е условия. \r\n\r\n В момента с нищо не се занимавам. Нали чухте г-н Каракачанов какви неща каза за мен. Не  е негова работа да знае кога срещу мен е образувано дисциплинарно производство и т. н. В България има закон за личните данни, закон за държавния служител. Иска се лично съгласие, за да се разпространяват данни и от неговото досие. Добил се е по неправомерен начин с тези неща. То всичко е ясно. Няма смисъл да говоря на какви репресии съм подложена. След като Каракачанов стана вицепремиер, спрямо мен се предприеха брутални действия. \r\n \n\t\t\t\t\t\t", "date": "2018.11.02", "title": "Катя Матева: След като Каракачанов стана вицепремиер, спрямо мен се предприеха брутални действия!"}
{"url": "http://www.bnews.bg/article/251400-arestuvaniyat_u_nas_kazahstanets_bil_izdirvan_za_iztochvane_na_1_mln_dolara", "text": "\n 26-годишният Максим Илиев Лионкев, който бе арестуван в Бургас, се оказа издирван от казахстанските власти за източване на сума в особено големи размери - 1 млн.долара. \r\n\r\n Това стана ясно по време на днешното заседание на Окръжния съд в Бургас, на което се разгледа искане за налагане на постоянна мярка задържане под стража. Лионкев бе оставен в ареста преди разглеждането на искането за екстрадиция. \r\n\r\n В Казахстан тече разследване, което го уличавало в присвояването на крупната сума. Това се е случило през 2012 година, когато той е бил едва на 19 години. Според защитата той е бил натопен - през 2012 година е бил твърде млад, за да участва в каквото и да е престъпление от подобен вид. \r\n\r\n Лионкев е задържан в Бургас, докато подава документи за придобиване на статут на постоянно пребиваващ. Той бил тук от януари т.г., живеел с жена си и двете си деца и очевидно смятал да остане в Бургас. \r\n\r\n Делото за екстрадирането му в Казахстан трябва да бъде разгледано до 40 дни, пише Дир.бг. \r\n\r\n     \r\n \n\t\t\t\t\t\t", "date": "2018.11.02", "title": "Арестуваният у нас казахстанец бил издирван за източване на 1 млн. долара"}
{"url": "http://www.bnews.bg/article/251355-krisiya_nyama_vreme_za_gadzheta", "text": "\n Докато връстничките й си слагат хиалурон в устните и свалят момчета в интернет, любимката на цяла България—Крисия Тодорова се е отдала на ученето и музиката, научи HotArena. \r\n14-годишната тийнейджърка е истински пример за подражание, тъй като учи упорито и въобще не си губи времето с висене по заведения или в социалните мрежи, пише „Телеграф”. \r\nА причината Крисия да не върви по стъпките на Сузанита и Ивон Динева е тривиална. Момичето е затрупано с ангажименти и няма никаква свободна минута. \r\nОт два месеца талантливата изпълнителка живее в София, след като беше приета да учи в Националното музикално училище „Любомир Пипков”. Задачите й са се увеличили многократно, а свободното време все повече намалява. \r\nКрисия поотрасна и момчетата вече проявяват внимание към нея, но тя се държи дистанцирано. Младото момиче е истинска романтичка и вярва, че когато порасне ще срещне голямата любов. \r\nА дотогава не смята да обръща внимание на момчетата, които не спират да й пишат в личните й профили, обяснявайки й се в любов. \r\nКогато излиза Крисия е само и единствено в компанията на момчета на нейната възраст. Преди време тя се появи на стадиона на „Лудогорец”, където изгледа целия мач на разградския тим, но отново изцяло в женска компания. \r\nПоследната изява на певицата беше да заснеме фотосесия с червена рокля и ботушки. Модерната й визия й спечели одобрението на младите й почитатели, въпреки че малцина определиха визията й като кифленска. \r\nМнението на мнозинството е, че тя си изгражда образ на истинска холивудска звезда. А ние й пожелаваме да надмине и звездите в Холивуд по успехи и популярност. \r\n  \r\n \n\t\t\t\t\t\t", "date": "2018.11.02", "title": "Крисия няма време за гаджета"}
{"url": "http://www.bnews.bg/article/251379-bez_bsp_i_dps_v_zalata_deputatite_ne_sabraha_kvorum_za_da_zasedavat", "text": "\n Парламентът няма да заседава днес, след като депутатите не успяха да съберат кворум и от три опита. \r\n\r\n При първата регистрация в пленарната зала се регистрираха 110 народни представители от минимум необходимите 121 за започване на заседанието, при втората – 114, а при третата - 115.   \r\n\r\n Групите на БСП и ДПС не влязоха в залата. \r\n\r\n „Не бих искал да коментирам поведението на опозицията, то при всички случаи е в нарушение на правилника и съобразно него би следвало да се наложат санкции”, коментира в кулоарите на парламента председателят на правната комисия Данаил Кирилов от ГЕРБ. \r\n\r\n Санкциите ще са предвидените в правилника глоби – отсъстващите без основателна причина депутати няма да получат полагащата им се за деня надница. Според Кирилов санкцията е и политическа, защото избирателите ще могат да направят своята преценка.  \r\n\r\n За следващото заседание във вторник, което е извънредно заради бюджетните закони, ще има оптимална организация на народните представители и кворум, гарантира той. \r\n\r\n БСП явно са тръгнали към разруха на България, заяви от своя страна зам.-председателят на ПГ на Обединените патриоти Валентин Касабов, цитиран от БТА. \r\n\r\n По думите му БСП се опитват да блокират работата на Народното събрание, а ДПС си гледат единствено своя интерес – \"правата и свободите през очите на Ахмед Доган и \"Сараите\" и не се интересуват какво се случва в България.   \r\n\r\n Той отбеляза, че ще трябва да говорят с коалиционните си партньори за поддържане на кворума, защото в противен случай държавата тръгвала надолу, бюджетът – също. По думите му днес има депутати в командировка, но другата седмица щели да са на работа. \r\n \n\t\t\t\t\t\t", "date": "2018.11.02", "title": "Без БСП и ДПС в залата: Депутатите не събраха кворум, за да заседават"}
{"url": "http://www.bnews.bg/article/251378-avariya_ostavi_polovin_burgas_bez_tok", "text": "\n Половин Бургас остана без електрозахранване тази сутрин. Токът е спрял около 8:30 ч, съобщи БТА. \r\n\r\n От „Електроразпределение юг” съобщиха, че има авария, екипи работят по отстраняването на проблема. \r\n\r\n Без ток са част от жилищните комплекси „Лазур”, „Славейков”, „Братя Миладинови”, „Зорница”, „Изгрев” и Сарафово. \r\n\r\n Някои от светофарните уредби в града също не работят – оживените кръстовища се регулират ръчно.  \r\n \n\t\t\t\t\t\t", "date": "2018.11.02", "title": "Авария остави половин Бургас без ток"}
{"url": "http://www.bnews.bg/article/251372-shok_snimka_vizhte_lili_ivanova_bez_grim", "text": "\n Без капка грим бе изловена певицата Лили Иванова. Изпълнителката, която е толкова суетна, че дори не излиза от дома си без макиаж, този път не успя да се скрие от папараците. \r\n\r\n Естрадната прима никога не си позволява да излезе натурална, а в редките случаи, когато това се е случвало, се прикрива с шапка и слънчеви очила. \r\nТози път обаче натоварената й програма от три концерта в зала 1 на НДК принуди певицата да притича до лъскавия си джип в потресаващ вид, пише „Ретро”. \r\nЯвно много е бързала, щом се е надявала, че няма да бъде разпозната от случайни минувачи. Снимката вижте  \r\n\r\n   \r\n \n\t\t\t\t\t\t", "date": "2018.11.02", "title": "ШОК СНИМКА! Вижте Лили Иванова без грим "}
{"url": "http://www.bnews.bg/article/251380-yuseyn_bolt_ostana_bez_otbor", "text": "\n Световният рекордьор и носител на 8 олимпийски титли - Юсейн Болт, остана без отбор. Спринтьорът преследва мечтата си да се преквалифицира във футболист след края на лекоатлетическата си кариера, но все още не успява да подпише договор с някой тим. \r\n\r\n Ямаецът премина пробен период в австралийския тим \"Сентръл Коуст Маринърс\", но не успя да впечатли ръководството до такава степен, че да му предложат дългосрочен договор. \r\n\r\n \"Бих искал да благодаря на собствениците, ръководството, играчите и феновете на \"Сентръл Коуст Маринърс\" за това, че ме приветстваха в техните редици. Пожелавам им успех през новия сезон“, сподели Болт, след като стана ясно, че няма да играе за тима през новия сезон. \r\n\r\n Дори двата му гола в контролен мач не успяха да впечатлят треньорския щаб, който също благодари на шампиона за доброто представяне на терена. \r\n\r\n \"Не успяхме да постигнем споразумение, но никога не казвай никога – Юсейн може отново да е част от отбора\", заяви президентът на австралийския клуб Шон Милекамп. \r\n\r\n Преди да заиграе за \"Сентръл Коуст Маринърс\" 32-годишният ямаец тренира с няколко европейски отбора, но също не се разбра за договор с тях. \r\n \n\t\t\t\t\t\t", "date": "2018.11.02", "title": "Юсейн Болт остана без отбор"}
{"url": "http://www.bnews.bg/article/251393-mladata_metresa_na_stoyan_aleksiev_go_razori_osnovava_chastna_shkola_za", "text": "\n Стоян Алексиев фалира. Покрай 44 години по-младата си любовница, актьорът сериозно го закъса с парите. След като връзката му с Ивана Бобойчева излезе наяве, артистът остана на половин щат в Народния театър. Ограничените му изяви обаче се оказали крайно недостатъчни, за да издържа законната си съпруга и любовницата, затова се принудил да печели от курсове по актьорско майсторство за студенти. \r\nПреди броени дни бившият професор Генадиев от „Откраднат живот” основал частна театрална школа, в която менторства заедно с колегата си Веселин Калановски и Деян Статулов. Ветеранът се надява на интерес към новото си начинание, насочено предимно към млади студенти. \r\nАлексиев се надявал, че по този начин хем ще припечели някой лев, хем ще подхрани професионално егото си, преподавайки на засукани млади студентки. В момента той използва връзките на любимата си Ивана, за да си осигури ученици. \r\nИначе актьорът кани всички на курсовете си — от деца и ученици, до студенти и зрели хора. Школата започва работа през ноември, а вече се рекламира и в интернет, пише \"Ретро\". \r\nА докато начинанието стартира, Алексиев разчита на късмета. Актьорът редовно се отбивал да пусне комбинацията си с числа, с надеждата да уцели джакпота, но съдбата не го възнаграждавала, заради което му се налагало да разчита на пенсията и на някой хонорар оттук — оттам. \r\n  \r\n \n\t\t\t\t\t\t", "date": "2018.11.02", "title": "Младата метреса на Стоян Алексиев го разори, основава частна школа за..."}
{"url": "http://www.bnews.bg/article/251381-mara_otvarachkata_skacha_ot_gadzhe_na_gadzhe_pohvali_se_s_nova_broyka", "text": "\n „Влюбена съм, очевидно е и страшно ми е хубаво. Много ме зарежда той, радвам се, че е в моя живот. Той е такъв тип човек, който би могъл да влезе в света ти и да го преобърне и да ти каже: “Заповядай! Чувствай се добре в новия ти свят.” Обичам го страшно много и си го пожелавам сякаш завинаги. Дано”, призна Мария, по-известна като Отварачката, в предаването “Автограф”. \r\n\r\n  Обичам го страшно много и си го пожелавам сякаш завинаги. Дано”, призна Мария в предаването “Автограф”. „Той е всичко онова, което съм искала и го казвам в най-мъдрата си и осъзната досега възраст”, продължи бившата госпожа Гущерова, но без да даде повече подробности за мистериозния възлюбен. Мария споделя, че наскоро е претърпяла метаморфоза, след като е напуснала бившия си съпруг. “Защото всеки има някаква ценностна система и начин на живот, нещо, с което е свикнал. \r\n  \r\nАз съм семеен тип човек, това за никого не е тайна. Аз обичам да бъда ситуирана в партньорство. За мен самотата е трудно начинание. Аз винаги имам човек до себе си. Много рядко съм била съвсем, съвсем сама. Имала съм и такива моменти, но аз обичам партньорството, не просто да знам, че имам някой, който ми е зад гърба и ме поддържа и помага. Обичам да живея с мъж, обичам семейната обстановка и всичко друго ми е трудно и не е моето”, обясни Мария. “В момента ме тресат много положителни емоции. Намирам се в страхотно състояние на духа и съм в много добра кондиция. \r\n  \r\nАко ме питаш дали и отрицателните емоции ме зареждат по същия начин, това е категорично. Ако самата аз не разкажа, че съм минала през нещо, което е било трудоемко за мен, няма кой как да ме усети и да ме разбере. Аз съм човек като всички останали. Отделно от това аз минавам през нещата много бързо и устремено, с невероятна сила и дух и така ги преодолявам, че дори и забравям, че са ми са се случвали. И продължавам напред. Просто мачкам и продължавам.” \r\n \n\t\t\t\t\t\t", "date": "2018.11.02", "title": "Мара Отварачката скача от гадже на гадже, похвали се с нова бройка "}
{"url": "http://www.bnews.bg/article/251382-drago_chaya_napisa_chetvarti_hit_za_riton", "text": "\n Харизматичният Драгомир Драганов се завърна в ефира на БНТ като водещ на игра, посветена на българската история, но новите му ангажименти по никакъв начин не се отразяват на перото му. А то се движи в мерена реч, но поезията му е не каква да е, а такава, която да се прероди в хит, изпят от \"Ритон\". \r\n\r\n Драго е написал четвъртия си текст за песен, който ще бъде включен в новия албум, който се очертава да излезе на пазар идната година, съобщава официалната страница на \"Ритон\" във \"Фейсбук\". За юбилейния албум \"Златен Ритон\", който дуетът извади за 40-годишнината си на сцена, Драго написа \"До безсъзнание\" и \"За последен път ти повтарям\" - безспорни хитове, които през лятото звучаха из летните театри в страната по време на националното турне на Катя и Здравко. \r\n\r\n В суперхит се превърна и първата му песен, посветена на \"Ритон\" - \"Живот като на кино\" от албума \"Ритон в ритъма латино\". Новата песен на \"Ритон\", авторът на която е Драго, а музиката и аранжиментът са на Алекс Нушев, се казва \"Твоята жена\". И в поредния текст, излязъл от сърцето на Драганов, личи, че с всяка дума и рима пресъздава любовта и хармонията, която цари в семейството на Катя и Здравко откакто са заедно, та до наши дни, пишат администраторите на фейсбук-страницата. \r\n \n\t\t\t\t\t\t", "date": "2018.11.02", "title": "Драго Чая написа четвърти хит за \"Ритон\""}
{"url": "http://www.bnews.bg/article/251384-borisov_posreshtna_v_evksinograd_liderite_na_gartsiya_rumaniya_i_sarbiya", "text": "\n Премиерът Бойко Борисов посрещна в резиденция Евксиноград министър-председателите на Гърция и Румъния - Алексис Ципрас и Виорика Дънчила и президентът на Сърбия Александър Вучич, които ще участват в Четиристранната среща на високо равнище между България, Гърция, Румъния и Сърбия. \r\n  \r\nКато домакин на събитието българският премиер благодари на колегите си за сериозния ангажимент към този превърнал се вече в традиционен формат, чието начало беше поставено отново във Варна през октомври 2017 г. \r\n  \r\nСпоред министър-председателя Борисов фактът, че това е втората среща за изминалите шест месеца, е доказателство за продуктивността на този формат, който допринася за задълбочаването на регионалното сътрудничество и за развитие на добросъседските отношения. \r\n\r\n Нашите четири страни споделят общи отговорности за укрепването на сигурността, икономическото развитие и свързаността на региона, подчерта българският премиер пред колегите си преди началото на четиристранната среща. \r\n\r\n Премиерът Борисов изрази увереност, че днес разговорите по проектите от общ интерес ще продължат, така, че в оптимални срокове да се реализират постигнатите договорености, с цел обезпечаване на свързаността, сигурността и стабилността в региона на Югоизточна Европа. \r\n\r\n Според министър-председателя присъствието на израелския премиер Бенямин Нетаняху също ще бъде в интерес на ползотворния многостранен диалог. \r\n\r\n   \r\n \n\t\t\t\t\t\t", "date": "2018.11.02", "title": "Борисов посрещна в Евксиноград лидерите на Гърция, Румъния и Сърбия\r\n"}
{"url": "http://www.bnews.bg/article/251364-prezidentat_na_armeniya_razpusna_parlamenta", "text": "\n Президентът на Армения Армен Саркисян подписа указ за разпускане на парламента, с който определи и датата 9 декември за провеждане на извънредни парламентарни избори, съобщава пресслужбата на държавния глава, цитирана от БТА. \r\n\r\n До разпускане на парламента се стигна, след като в четвъртък той за втори път не успя да избере нов премиер, предаде Асошиейтед прес. Подалият оставка миналата седмица премиер Никол Пашинян беше единственият кандидат на днешното гласуване. \r\n\r\n Пашинян и поддръжниците му искат предсрочни избори, тъй като в сегашния парламент контрол има партията, която подкрепяше неговия предшественик и тя блокира някои от инициативите му. \r\n\r\n Четиридесет и три годишният бивш журналист зае поста през май, след като оглавяваше продължили със седмици протести, които принудиха дългогодишния президент Серж Саркисян да подаде оставка. \r\n\r\n Пашинян обяви оставката си на 16 октомври, но остана временно изпълняващ длъжността, за да може да предизвика предсрочни парламентарни избори. \r\n \n\t\t\t\t\t\t", "date": "2018.11.02", "title": "Президентът на Армения разпусна парламента"}
{"url": "http://www.bnews.bg/article/251363-nasa_vazobnovyava_savmestnite_poleti_s_roskosmos", "text": "\n НАСА си сътрудничи с \"Роскосмос\" за възобновяване на съвместните пилотирани космически полети до Международната космическа станция (МКС), предават РИА \"Новости\" и БГНЕС.  \r\n\r\n Окончателното решение дали планираният за 3-ти декември полет да бъде реализиран ще бъде взето след анализ на готовността. \r\n\r\n Първата след разпадането на СССР авария при изстрелването на пилотиран космически апарат беше на 11 октомври тази година. Ракетата носител \"Союз-ФГ\" не успя да изведе в космоса кораба \"Союз МС-10\", на борда, на който се намираше новия екипаж на МКС. Експерти на \"Роскосмос\", които са разследвали инцидента, са установили, че причина за аварията е повреда в датчика за разделянето на първа и втора степен на ракетата. Американската страна е информирана за резултатите от разследването. \r\n\r\n Изпълнителният директор на руската космическа агенция Сергей Крикалев вече потвърди, че полетът на поредния екипаж на МКС е планиран за 3-ти декември. Преди това, на 16 ноември, за МКС ще отлети товарният безпилотен космически кораб \"Прогресс МС-10\".  \r\n \n\t\t\t\t\t\t", "date": "2018.11.02", "title": "НАСА възобновява съвместните полети с \"Роскосмос\""}
{"url": "http://www.bnews.bg/article/251375-bitkata_za_kapitoliya_tramp_se_bori_za_doverie_chrez_voyna_sreshtu_migrantite", "text": "\n Докато въпросителните за Европа все още остават без отговор, в САЩ битката за Капитолия е в решаващи последни дни преди междинните избори във вторник. В последния момент президентът Доналд Тръмп насочва вниманието към имиграцията като основен проблем в страната. Той публикува крайно агитационно видео с участието на Луис Бракамонтес - мексиканец, който първо е депортиран, после върнат в САЩ и впоследствие осъден за убийство на двама полицаи. \r\n\r\n „Ще убия скоро още полицаи\", казва мексиканецът, а рекламният клип продължава с надпис: „Демократите го пуснаха в страната”. Наситеното с расизъм и възпламеняващи послание видео е част от засилената реторика на Тръмп срещу имиграцията. \r\n\r\n „Вот за демократите е вот за ликвидация на американските граници, вот, с който фентанил, хероин и други смъртоносни наркотици ще потекат през границата\", заяви държавният глава. \r\n\r\n Той се опитва да превърне предстоящите избори вместо в референдум за самия него, в референдум за миграцията. Основната му теза е, че гласоподавателите вече не смятат Америка за нация от имигранти, а държава, която е под обсада. За да докаже тезата си, използва многохилядните кервани от Латинска Америка. \r\n\r\n Тръмп залага на страха. Твърди, че латиноамериканските мигранти са много повече, отколкото се твърди, че сред тях има гангстери и хора от Близкия Изток. Първо обеща да прати 5000 военни на границата с Мексико, после броят им нарасна до 15 000. \r\n\r\n „Никой няма да мине границата, няма да позволим на хора да влизат. Погледнете какво стана в Мексико, колко са груби тези хора от втория керван, а и от първия. А сега вече има и трети - от Салвадор. Много сериозно обмисляме да спрем финансовата помощ за тези страни от Латинска Америка, защото те не правят нищо за американския народ\", заяви президентът \r\n\r\n Освен кервана, Тръмп поднови и друг дългогодишен дебат в САЩ - правото на гражданство по рождение. Каза, че ще го забрани с изпълнителна заповед и дори в собствената му партия се надигнаха срещу него. За подобна забрана е нужна промяна на Конституцията. \r\n\r\n Проучванията на общественото мнение показват, че мнозинството от американците смятат имиграцията за много важна, но се доверяват по този въпрос повече на демократите. Данните сочат, че има промяна в сравнение с 2015 г., преди Тръмп да започне да доминира на политическата сцена, когато американците са вярвали повече на консервативната партия за справяне с имиграцията. \r\n \n\t\t\t\t\t\t", "date": "2018.11.02", "title": "БИТКАТА ЗА КАПИТОЛИЯ: Тръмп се бори за доверие чрез война срещу мигрантите"}
{"url": "http://www.bnews.bg/article/251374-ivancheva_i_petrova_ostavat_zad_reshetkite", "text": "\n Бившата кметица на столичния район \"Младост\" Десислава Иванчева и нейната заместничка Биляна Петрова остават в ареста. Това е решил Специализираният апелативен съд на закрито заседание в четвъртък. В средата на октомври магистратите от Спецсъда постовиха двете да бъдат пуснати под домашен арест, но прокуратурата протестира. \r\n\r\n По-леката мярка е взета само срещу другия екскмет на \"Младост\" Петко Дюлгеров. Той е сочен за посредник в схемата за получаване на подкуп, за което тримата задържани през април отговарят пред темида. Според обвинението парите, намерени в колата на Иванчева при показния арест в центъра на София, били поискани от строителния предприемач Александър Ваклин, за да бъде придвижена негова преписка за строеж. \r\n\r\n В петък Дюлгеров отказа да коментира дали и той е \"светнал\" с белязани пари, познава ли Ваклин и как са организирани срещите им.   \r\n\r\n \"Всичко ще стане ясно\", лаконичен бе Дюлгеров. \r\n\r\n Прокуратурата пък обяви, че вече е внесла протест срещу неговото освобожждаване под домашен арест. \r\n\r\n На последното съдебно заседание по делото ключов свидетел промени показанията си. Тогава арх. Румен Русев обяви, че не си спомня Иванчева да му е оказвала натиск и да е казвала, че ще се придвижват преписки само, ако се правят градинки в района. \r\n \n\t\t\t\t\t\t", "date": "2018.11.02", "title": "Иванчева и Петрова остават зад решетките"}
{"url": "http://www.bnews.bg/article/251360-avstraliysko_kafene_stana_zhertva_na_yadosani_uchenitsi", "text": "\n Австралийско кафене стана жертва на ядосани ученици. Стотици деца написали негативни отзиви в интернет за заведението, което никога не са посещавали. Причината е, че на матурата имало трудна задача, в която се говори за въображаем ресторант на име \"Калмър\". \r\n\r\n Оказало се, че в Мелбърн наистина има такова заведение. Учениците го открили в интернет и къде на шега, къде злонамерено, наводнили профила му с коментари от типа \"Калмър е заведение без душа\",  \"там сервират прегоряло кафе\" и \"вие сте виновни за оценката ми\". \r\n\r\n Собственичката на заведението се оплакала, че губи пари.  \r\n\r\n \"Децата явно се шегуват, но на нас се отразява реално. Едва ли е било умишлено, но от министерството са виновни, че не са проверили\", каза Сабрина Якуб, която работи в кафенето.  \r\n\r\n \"Не е смешно. Ние сме малко заведение, работим усилено. Моля ви спрете това\", призовава собственичката на заведението Елиз Дженкинс. \r\n\r\n Образователното министерство на щата Виктория се извини на кафенето и обеща да премахне всички коментари, направени от техни ученици. \r\n\r\n   \r\n \n\t\t\t\t\t\t", "date": "2018.11.02", "title": "Австралийско кафене стана жертва на ядосани ученици"}
{"url": "http://www.bnews.bg/article/251373-borisov_i_netanyahu_provedoha_rabotna_zakuska", "text": "\n Министър-председателят Бойко Борисов и израелският премиер Бенямин Нетаняху проведоха работна закуска в резиденция „Евксиноград“, където по-късно днес ще започне Четиристранната среща на високо равнище между България, Гърция, Румъния и Сърбия. \r\n\r\n Премиерът Борисов изрази увереност, че участието на министър-председателя Нетаняху в деня на форума ще се отрази положително не само върху двустранното ни сътрудничество, но също така ще допринесе за развитието на отношенията на Израел с останалите участници в четиристраната среща, както и за развитие на отношенията между Израел и ЕС. \r\n\r\n Според премиера Борисов е налице отлична възможност да се проведе задълбочен диалог, който е в интерес на целите на многостранната среща - укрепване на регионалната сигурност и стабилност, постигане на свързаност и ускорено икономическо развитие, осигуряване на необходимите енергийни ресурси, привличане на повече директни чуждестранни инвестиции и чужди туристи. \r\n\r\n Борисов изрази удовлетворение, че приятелските отношения между България и Държавата Израел, които по думите му отдавна са придобили характер на стратегическо партньорство, продължават да се развиват възходящо. \r\n \n\t\t\t\t\t\t", "date": "2018.11.02", "title": "Борисов и Нетаняху проведоха работна закуска"}
{"url": "http://www.bnews.bg/article/251361-poreden_den_na_protesti_na_maykite_s_uvrezhdaniya", "text": "\n Пореден ден на протести срещу  Валери Симеонов. И снощи майките на деца с увреждания се събраха пред Министерския съвет, за да поискат оставката му. \r\n\r\n В Деня на народните будители майките на деца с увреждания организираха факелно шествие. То тръгна от Министерския съвет, мина през жълтите павета, Народното събрание и стигна до Орлов мост, където движението беше частично блокирано. Със свещи в ръка протестиращите застанаха така, че да образуват думата \"оставка\".  \r\n\r\n На вчерашния 11 ден от началото на протестите майките благодариха все пак на Валери Симеонов за това, че заради неговото изказване е станало така, че българите са се обединили и са се събудили, а резултатите от това събуждане се виждат всяка вечер на техните протести.  \r\n \n\t\t\t\t\t\t", "date": "2018.11.02", "title": "Пореден ден на протести на майките с увреждания"}
{"url": "http://www.bnews.bg/article/251385-agent_ivan_krasimir_karakachanov_v_osnovata_na_prodazhbata_na_grazhdanstvo", "text": "\n Имам доказателства, че ВМРО и Красимир Каракачанов се издържат от продажба на българско гражданство. \r\n\r\n Това обяви в интервю за bTV Катя Матева, бивш директор на отдел „Българско гражданство” в Министерството на правосъдието. \r\n\r\n Матева каза, че няма да оповести в ефир доказателствата и уточни, че не е давала съгласие да се оповестяват сигналите до ДАНС, които е подала през 2016 г. \r\n\r\n Тя е освободена от поста в края на септември 2017 г. Уволнена е дисциплинарно, но не знае какви са мотивите, не е била извикана да дава обяснения, не е привлечена и към наказателна отговорност. \r\n\r\n На обвинението на военния министър и лидер на ВМРО Красимир Каракачанов, че е водила антибългарска политика като е давала предимство на турски граждани пред тези от Македония тя отговори, че е спазвала закона. Отрича да има някаква връзка с ДПС. \r\n\r\n В своя защита тя цитира и данни за 15-годишен период – от 2011 г. до 2016 г. – 1200 души от Турция са получили българско гражданство срещу 70 000 от Македония, и 31 хил. от Молдова. \r\n\r\n Арестите в Агенцията за българите зад граница Матева определи като нещо, което рано или късно е трябвало да се случи. По думите й практиката за подкупи за получаване на гражданство е добре известна. \r\n\r\n Тя се оплака от „брутални действия” срещу нея, откакто Каракачанов е силов министър. В момента не работи. \r\n \n\t\t\t\t\t\t", "date": "2018.11.02", "title": "Агент Иван - Красимир Каракачанов в основата на продажбата на гражданство!"}
{"url": "http://www.bnews.bg/article/251367-sasht_zapochvat_konsultatsii_za_novi_antiruski_sanktsii_vednaga_sled_izborite", "text": "\n Администрацията на Съединените американски щати възнамерява да започне консултации с Конгреса за въвеждането на поредните санкции срещу Русия веднага след междинните избори на 6-ти ноември, заяви на брифинг за журналисти заместник-говорителят на Държавния департамент Робърт Паладино. \r\n\r\n \"По закон е необходимо да проведем консултации с Конгреса. Няма ограничения във времето за тези консултации\", отбеляза Паладино. \r\n\r\n Новите американски санкции срещу Русия този път няма да са свързани с предполагаемата намеса в изборите през 2016 година, а с предполагаемото отравяне на семейство Скрипал в английския град Солсбъри. Русия категорично отрича и двете обвинения.  \r\n \n\t\t\t\t\t\t", "date": "2018.11.02", "title": "САЩ започват консултации за нови антируски санкции веднага след изборите"}
{"url": "http://www.bnews.bg/article/251368-razkriha_taynata_na_stroezha_na_egipetskite_piramidi", "text": "\n Археолозите са открили следи от древна подемна рампа. Според международна група експерти, е възможно древните египтяни да са изградили пирамидите с нея, съобщава Луксор Таймс, цитиран от БГНЕС. \r\n\r\n Експертите са провели изследвания в една от кариерите край Луксор. Изучавано е място, където египтяните са добивали алабастър. Оказало се, че от дъното на кариерата строителите са използвали специално устройство за повдигане на големи каменни блокове. 4 500 години е възрастта на находката. \r\n\r\n В центъра на конструкцията, според археолозите, е имало наклонена платформа. От двете й страни е имало стъпала и отверстия. В тях биха могли да се вмъкнат дървени стълбове, около които са обвити въжета. Това прави възможно транспортирането на много тежки предмети. \r\n\r\n На дървените „шейни“ египтяните са закрепвали многотонни блокове. В резултат на това тези товари са премествани по платформата под ъгъл от 20 градуса. Експерти твърдят, че такава запазена система се открива за първи път. \r\n\r\n Египетските пирамиди се намират в покрайнините на Кайро в Гиза. Те се смятат за едно от най-старите оцелели каменни съоръжения на Земята.  \r\n \n\t\t\t\t\t\t", "date": "2018.11.02", "title": "Разкриха тайната на строежа на египетските пирамиди"}
{"url": "http://www.bnews.bg/article/251366-varnaha_u_nas_8_mesechno_balgarsko_bebe_izostaveno_vav_velikobritaniya", "text": "\n С много емоции премина завръщането в България на 8-месечно бебе, изоставено от наша сънародничка във Великобритания, съобщават от Държавната агенция за закрила на детето.  \r\n\r\n На Летище \"София\" детето беше посрещнато от приемната си майка, председателя на ДАЗД д-р Елеонора Лилова и представители на Дирекция „Социално подпомагане“. \r\n\r\n Бебето беше придружавано и предадено от представители на британските социални служби, проследявали до момента полаганите грижи за него. Със себе си те носеха любимите играчки и одеялце на детето, храната, с която е свикнало, както и книга, в която е описано здравословното му състояние и направените имунизации. Приемната майка получи като подарък от чуждестранните социални работници и детската количка на момиченцето, съобщиха от ДАЗД. \r\n\r\n Държавната агенция за закрила на детето работи по случая от месец март 2018 г. след получена информация от Посолството на България в Лондон за изоставено бебе от българска гражданка. Експертите извършват детайлно проучване на случая. За съжаление, се установява, че майката и нейните близки не желаят да се грижат за него. Затова първоначално то е настанено в приемно семейство на територията на Великобритания. След решение на компетентния съд там, детето се завръща в България и за него е предприета мярка за закрила „настаняване в приемно семейство“. Предстои момиченцето да бъде вписано в регистъра за осиновяване в страната ни. \r\n\r\n Най-вълнуващият момент за всички беше този, в който приемната майка взе бебето в ръцете си, съобщават още от ДАЗД. Тя с трепет очаква неговото пристигане от няколко месеца и вече е приготвила всичко необходимо за отглеждането на момиченцето. Това е третото бебе, за което ще се грижи заедно със съпруга си. Предишните две деца вече са осиновени и са щастливи с новите си родители.  \r\n \n\t\t\t\t\t\t", "date": "2018.11.02", "title": "Върнаха у нас 8-месечно българско бебе, изоставено във Великобритания"}
{"url": "http://www.bnews.bg/article/251342-ivan_laskin_zakusva_s_konyak_v_bolnitsata", "text": "\n Иван Ласкин закусва с коняк с Втора градска болница, където продължава да се лекува след тежката диагноза цироза, която го събори лошо в средата на септември. \r\nПриятел на актьора, минал през отделението на свиждане, нервно сподели пред „Уикенд“, че въпреки страшната болест отново пипа стъклото без никакви притеснения за бъдещето си. \r\n„Отидохме няколко човека да го видим, след като дълго време беше в интензивното, където нямаше свиждания. Неприятно се изненадахме, когато се оказа, че Иван си има под ръка „патронче“ коняк, от което с треперещи ръце си отпива без притеснение от лекарите или персонала“, ядоса се очевидецът на немислимото безрасъдство на артиста. \r\nПо думите на свидетеля така и не става ясно кой е виновникът алкохолът да стига до Ласкин, който само преди седмици беше на крачка от най-лошото. \r\n„Не може да има толкова тъпи хора, как ще носиш алкохол на човек, който доста хора отписаха от света на живите? Съмнявам се, че може да е Александра Сърчаджиева знае за простотията, иначе нищо чудно да поиска от лекарите да забранят всякакви свиждания с нейния любим“.   \r\n \n\t\t\t\t\t\t", "date": "2018.11.02", "title": "Иван Ласкин закусва с коняк в болницата"}
{"url": "http://www.bnews.bg/article/251362-borisov_kam_netanyahu_nadyavam_se_da_razviem_visokite_tehnologii", "text": "\n Борбата с тероризма и възможностите за доставка на газ от Гърция обсъждаха българският премиер Бойко Борисов и израелският министър-председател Бенямин Нетаняху. Двамата се видяха на четири очи в двореца „Евксиноград” във Варна. \r\n\r\n Посрещнат свойски в България, но за пръв път от 7 години, Нетаняху заговори за борба с тероризма. \r\n\r\n „Благодаря за отдадеността, с която България брани сигурността на Израел. Ние сме част от една и съща цивилизация, която оценява свободата, мира и напредъка.  Днес тази цивилизация е подложена на атака, предимно от радикалния ислям. Най-голямата сила на радикалния ислям е Иранският режим -  покосява нация след нация - проявява се в Ливан, в Сирия, в Ирак, убива цивилни по света”, заяви израелският министър-председател. \r\n\r\n А заедно България и Израел можели не само да се справят със заплахите, но и да напредват - в технологиите, дигиталното здравеопазване, киберсигуността. И газовите доставки. \r\n\r\n „Сега говорим с някои държави, с които ще се видим утре - Гърция например - за доставка на газ за Европа от проекта EastMed. Много амбициозен проект, на проучвателен етап е, но са позитивни първоначалните ни изводи, надявам се част от този газ да стигне до България”, обясни премиерът на Израел. \r\n\r\n Нетаняху и Борисов се срещат за трети път за четири месеца - досега все в Израел. Било знак за истинско приятелство. \r\n\r\n „Благодарение на твоето лидерство, България се превърна във водеща държава в ЕС, не само на Балканите. И, разбира се, на световната сцена“, обърна се израелският премиер към министър-председателя Бойко Борисов. \r\n\r\n А България се показа готова за общи постижения. \r\n\r\n „Надявам се в сферите, в които Израел е водещ, а България има своите възможности, да развием високите технологии. Надявам се това, което си ми обещал, а ти изпълняваш обещанията – нашите военни заводи да развият изграждането на дронове, някой ден да се реализира”, заяви Борисов. \r\n\r\n Свързани исторически със спасяването на българските евреи, двамата премиери си напомниха и географските връзки. \r\n\r\n „Оттук Варна вляво се вижда Крим, вдясно Истанбул, отзад - Косово. И нашият регион е такъв, че с приятелство и толерантност да си решаваме проблемите”, посочи още българският премиер. \r\n\r\n Той съобщи още, че е запознал Нетаняху с посещенията си в ОАЕ и Египет, защото хранителните хъбове, които има желание да се правят на Балканите, в частност и в България, са изключително важни. \r\n\r\n „Мостът, който искаме да направим с Обединените арабски емирства, е свързан със сферите на образованието и културата\", допълни Борисов.  \r\n\r\n „Продължаваме разговорите на високо ниво за постигане на договорености по специалното оборудване. Мисля, че можем да направим много заедно. Надяваме се да можем с комбинациите на еврейски технологии и български, да постигнем добро сътрудничество. Технологиите осигуряват бъдещите места за работа. Радвам се когато компаниите на двете държави постигат сътрудничество“, посочи израелският премиер. \r\n\r\n Според него има голям потенциал и в областта на енергетиката.  \r\n\r\n „Между България, Израел и Гърция може да бъде изградена газова връзка. Ще стане въпрос по време на разговорите ни и Източно средиземноморски проект – смятам, че малко израелски газ може през Гърция да достигне и до България\", каза Нетаняху визирайки проекта EASTMED. \r\n\r\n В петък Борисов е домакин на четиристранната среща България, Гърция, Румъния и Сърбия. Тя отново ще се проведе в резиденция „Евксиноград“. \r\n\r\n Министър-председателите на България, Гърция и Румъния - Бойко Борисов, Алексис Ципрас и Виорика Дънчила и президентът на Сърбия Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски въпроси. \r\n\r\n По-късно лидерите от формата ще проведат работен обяд, в който ще участва и министър-председателят на Израел Бенямин Нетаняху. \r\n \n\t\t\t\t\t\t", "date": "2018.11.02", "title": "Борисов към Нетаняху: Надявам се да развием високите технологии "}
{"url": "http://www.bnews.bg/article/251370-izsledvane_balgariya_ima_nay_malko_sveshtenitsi_na_glava_v_evropa", "text": "\n България, където мнозинството от населението се обявява за православни християнин, но което също е претърпяло десетилетия официално атеистично комунистическо управление, има най-малко свещеници на глава от населението сред европейските държави. \r\n\r\n България има 12 свещеници на всеки 100 000 души, според проучване, цитирано от гръцкия сайт Romfea, в противоположния край на статистиката  на най-високо място е Гърция с 87.7 свещеници на 100 000 души. Италия, където мнозинството е римокатолическо, е на второ място, с 82,8 на 100 000, а Румъния - макар и като България, бивша комунистическа страна - трета, с 80,1. \r\n\r\n В същото време българите се смятат за сред най-религиозните хора в Европа, сочи изследването на Pew Research Center. Седемдесет и седем процента от анкетираните българи казват, че вярват в Бога. Това обаче също е по-ниско ниво от това на Гърция, което е с 92%.  \r\n  \r\n \n\t\t\t\t\t\t", "date": "2018.11.02", "title": "Изследване: България има най-малко свещеници на глава в Европа"}
{"url": "http://www.bnews.bg/article/251392-zhenata_na_lukarski_go_zaryaza_radva_se_na_zasilen_mazhki_interes", "text": "\n Божидар Лукарски и съпругата му Ива се разделиха окончателно. Две години след романтичната морска сватба, двамата са толкова отчуждени, че хубавицата е махнала фамилията му от всичките си профили в социалните мрежи. \r\n\r\n В момента Ива се подвизава с моминското си име—Йорданова и е престанала да споделя снимки от семейния им живот, както правеше в началото. Раздялата им настъпва в момент, когато всички очакваха от тях да скрепят връзката си с дете, пише „Ретро”. Ива и Божидар се венчаха преди две години на сватба по американски маниер. Те си казаха „Да” в градина край морето, а церемонията бе водена от кмета на Бургас—Димитър Николов със стихове на Христо Фотев. \r\nСред почетните им гости бяха премиерът Бойко Борисов, Меглена Кунева, Владислав Горанов Даниел Митов и Лиляна Павлова. Дори Ивайло Московски и Красен Кралев уважиха бракосъчетанието на бившия министър на икономиката и лидер на СДС. \r\nДвамата се влюбили докато делели листата с кандидати за европарламента в Реформаторския блок. Лукарски първо се прехласнал по визията на Ивайла, но след това оценил, че има солидно образование от САЩ, както и впечатляващ коефициент на интелигентност—142. Покрай партийните дела двамата бързо си станали и близки. \r\nЗаради връзката си със синия лидер Ива Йорданова дори се отказа от кариера у нас. Известно време тя бе зам. – шеф на Агенцията за българите в чужбина, по време на кабинета „Близнашки”, но след като предизвика недоволство и обвинения, че е назначена с протекции, тя подаде оставка. \r\nДнес Йорданова се е отдала на любимото си хоби—танците, като провежда кръжоци по салса в собствената си зала в София. Мъжкият интерес към атрактивната дама не спира, дори и след като се омъжи. Но Йорданова упорито мълчи дали има човек до себе си след раздялата с Лукарски. \r\n  \r\n \n\t\t\t\t\t\t", "date": "2018.11.02", "title": "Жената на Лукарски го заряза, радва се на засилен мъжки интерес"}
{"url": "http://www.bnews.bg/article/251376-kola_se_zabi_v_pavilion_v_tsentara_na_sofiya", "text": "\n Лека кола излезе от пътя и се заби в павилион в центъра на София в петък сутрин. Инцидентът стана на бул. \"Мария Луиза\". Шофьорът е задържан. \r\n\r\n Автомобилът се движел от Ларгото към Централна гара. Преди да се удари в търговския обект, навлязъл в насрещното, качил се на тротоара и счупил едно от паркинг колчетата.  \r\n \n\t\t\t\t\t\t", "date": "2018.11.02", "title": "Кола се заби в павилион в центъра на София"}
{"url": "http://www.bnews.bg/article/251365-makedonskiyat_prezident_mozhe_da_poluchi_5_godini_zatvor", "text": "\n Македонският президент Георге Иванов може да получи пет затвор поради тежки нарушения на Конституцията на страната, пише националният седмичник \"Фокус\", предаде БГНЕС. \r\n\r\n \"Последната визита на Иванов в Турция вгорчи живота на президента. Докато беше в Истанбул, той разбра че срещу него са повдигнати две обвинения\", пише изданието. \r\n\r\n \"Иванов изпадна в пълен цайкнот, защото неговата партия (опозиционната ВМРО-ДПМНЕ) вече няма контрол над прокуратурата и Конституционния съд\", се казва още в публикацията. \r\n\r\n В началото на седмицата Главната прокуратура на Република Македония започна разследване срещу Иванов за нарушаване на Конституцията на страната. Разследването е започнало след подаването на сигнали до прокуратурата. Те се отнасят до отказа на президента Иванов да подпише закона за използването на езиците и Договора от Преспа. И двата закона бяха приети от парламента в Скопие. След наложеното вето от страна на държавния глава те бяха прегласувани с абсолютно мнозинство в парламента, но Иванов отказа да ги подпише. \r\n\r\n Прокуратурата е поискала информация и по двата случая от парламента, и от кабинета на президента, за да стане ясно, защо тези закони не се подписвани и за тях не е издаден необходимият указ. Поради отказа на Иванов двата закона все още не са публикувани в Държавен вестник. Мандатът на Иванов приключва през месец април 2019 година.  \r\n \n\t\t\t\t\t\t", "date": "2018.11.02", "title": "Македонският президент може да получи 5 години затвор"}
{"url": "http://www.bnews.bg/article/251383-toplo_nachalo_na_noemvri_ochakva_ni_suha_i_slancheva_sedmitsa", "text": "\n До края на следващата седмица времето ще остане топло като за ноември. Това показват средносрочните модели на времето, представени в \"Дарик кафе\" тази сутрин. Малка е вероятността и за превалявания. Дневните температури ще са до 20-24 градуса. \r\n  \r\nАктивните атмосферни процеси остават далеч на запад и над Централното Средиземноморие. \r\n  \r\nВсе още не се наблюдава особена промяна в атмосферната циркулация над Източна Европа и Балканите. Мощен антициклон продължава да се позиционира над Южна Русия и Украйна, което стабилизира времето и у нас. \r\n\r\n Едва през следващата седмица е възможно температурите да започнат да се понижават. Не се очаква обаче рязко застудяване. В отделните дни ще продължи да има и слънце, но облаците ще са все по-осезаеми. Сутрин на места в котловините ще има и условия за мъгли. \r\n\r\n По-сериозно влошаване на времето - валежи от дъжд и вятър, може да се очаква след 11 ноември. В този период в планините вероятно ще има и по-обилни снеговалежи. \r\n  \r\n \n\t\t\t\t\t\t", "date": "2018.11.02", "title": "Топло начало на ноември: Очаква ни суха и слънчева седмица"}
{"url": "http://www.bnews.bg/article/251377-nachalnikat_na_kabineta_balgariya_i_izrael_imat_mnogo_obshti_perspektivi", "text": "\n „Последните години отношенията между България и Израел се надграждат и развиват по изключително добър начин. Двете страни имат много общи перспективи”. Това каза пред \"Нова\" Румяна Бъчварова, началник на политическия кабинет на премиера. Коментарът й идва часове след срещата на Борисов с израелския му колега Бенямин Нетаняху във Варна. \r\n\r\n Акцент в бъдещите взаимоотношения между София и Тел Авив е сътрудничество в областта на дигитализацията, каза още Бъчварова. \r\n\r\n „Надявам се в сферите, в които Израел е водещ, а България има своите възможности, да развием високите технологии. Надявам се това, което си ми обещал, а ти изпълняваш обещанията – нашите военни заводи да развият изграждането на дронове, някой ден да се реализира”, заяви премиерът Борисов след разговора си с Нетаняху в четвъртък. \r\n\r\n Бъчварова коментира и актуалните теми от вътрешнополитическия ни живот. Тя подчерта, че могат да се намерят решения на проблемите, които вълнуват обществото. Според началника на кабинета вече са предприети сериозни стъпки в посока подпомагане на хората с увреждания. \r\n\r\n „Персонализирането на проблемите може да е по-интересно за зрителите, но по-важна е тяхната същност”, категорична бе Бъчварова. \r\n \n\t\t\t\t\t\t", "date": "2018.11.02", "title": "Началникът на кабинета: България и Израел имат много общи перспективи"}
{"url": "http://www.bnews.bg/article/251369-aresti_v_sarbiya_za_izdavane_na_falshivi_dokumenti_za_balgarski_pasporti", "text": "\n Четирима граждани от Пирот, Димитровград и Чуприя са арестувани от полицията поради съмнения за вземане на подкуп с цел издаване на фалшиви документи за получаване на български паспорт, съобщиха от вътрешното министерство в Сърбия. \r\n\r\n \"Задържани са 60-годишен мъж., който е работил в Общината на град Пирот, 38-годишен лекар от Димитровград, 39-годишен мъж. от Димитровград и 68-годишен от Чуприя. Всички те са заподозрени в даване и вземане на подкуп с цел издаване на фалшиви документи за получаване на български паспорти\", се казва още в официалното съобщение на сръбското вътрешно министерство. \r\n\r\n Според силите на реда двама от мъжете през последните две години са плащали на лекар да издава фалшиви медицински уверения без да бъдат извършвани прегледи за лица от Сърбия и след това са плащали на чиновници от общината в Пирот на същите тези лица да бъдат издавани уверения, че имат български произход. По-късно тези уверения са предавани на държавните органи в България за издаване на български паспорти\", пише още в съобщението. Срещу всички задържани е издадена заповед за \"задържане под стража за 48 часа\". След това всички те ще бъдат предадени на прокуратурата. От полицията не уточняват дали тези арести са свързани с полицейската операция в България и задържането на председателя на Държавната агенция за българите в чужбина Петър Харалампиев. \r\n \n\t\t\t\t\t\t", "date": "2018.11.02", "title": "Арести в Сърбия за издаване на фалшиви документи за български паспорти"}
