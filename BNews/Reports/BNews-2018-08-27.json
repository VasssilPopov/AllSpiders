{"url": "http://www.bnews.bg/article/247695-samo_v_bnews_sportuvashtiyat_boyko_se_poyavi_nad_grada_geroy_na_gerb_ruse", "text": "\n Уникална снимка на облаци, шокиращо много приличащи на човешка фигура взриви Фейсбук. Кадрите са заснети в Русе, а потребители се възхищават на чудесата на природата. Хората кръстиха феномена \"Танцуващият мъж\". \r\n\r\n БиНюз обаче направи обстоен преглед на феномена и стигна до извода, че това не е танцуващ, а трениращ мъж. Също така не кой да е мъж, а самият Бойко Борисов, появил се като видение на русенци! Разкрит е!  \r\n\r\n \r\n\r\n \r\n \n\t\t\t\t\t\t", "date": "2018.08.27", "title": "САМО В BNEWS! Спортуващият Бойко се появи над града - герой на ГЕРБ - Русе!"}
{"url": "http://www.bnews.bg/article/247689-potanali_v_skrab_svetovrachene_zhali_za_zaginalite_pri_katastrofata_kray_svoge", "text": "\n Световрачене скърби за загиналите при катастрофата 15 техни съграждани. Днес беше отслужена панихида в памет на загиналите, сред които има и едно дете. \r\n\r\n Починалото 14-годишно момче е единственият пълен отличник на училището в Световрачене тази година. Малко преди катастрофата бил приет и в мечтаната Финансово-стопанска гимназия. \r\n\r\n Класният му ръководител разказва, че бил капитан на отборите по шах и лека атлетика и всички го наричали „Бекъма”. \r\n\r\n При катастрофата загива и част от ансамбъл „Иглика”. Данаилка Иванова, която е певица в състава, в последния момент се отказва от екскурзията. Тя разказа, че екскурзиите се организирали от пенсионерския клуб поне от 10 години и винаги зад волана бил шофьорът на катастрофиралия в събота автобус. \r\n\r\n Пътниците от катастрофиралия автобус имат застраховка, въпреки че превозното средство не е минало задължителния втори технически преглед. \r\n\r\n   \r\n \n\t\t\t\t\t\t", "date": "2018.08.27", "title": "ПОТЪНАЛИ В СКРЪБ! Световрачене жали за загиналите при катастрофата край Своге!"}
{"url": "http://www.bnews.bg/article/247688-trus_v_blagoevgrad", "text": "\n Слаб трус е регистриран в района на Национален парк \"Пирин\" в Благоевград. Това съобщи Националният институт по геофизика, геодезия и география (НИГГГ) към БАН. \r\n\r\n Земетресението е отчетено малко след 18.00 ч. и е с магнитуд 2.0 по Рихтер. Дълбочината му е 10 км. \r\n \n\t\t\t\t\t\t", "date": "2018.08.27", "title": "Трус в Благоевград!"}
{"url": "http://www.bnews.bg/article/247693-isterichni_vikove_ot_apartamenta_na_krasi_radkov_lyutata_mu_zhena_go_tsapardosala_s_poliley_po_glavata", "text": "\n Жестоки семейни войни се водят в дома на Краси Радков. Съседи на актьора разкриха, че лютата му жена в изблик на дива ярост го е цапардосала с полилей в главата и го е изгонила от общия им дом, а няколко дни по-късно се разкаяла и пак го прибрала. Това твърди \"Таблоид\" без да се позовава на конкретен източник. \r\n „Чухме страхотни викове от апартамента им. После видяхме Краси да излиза с един сак, а като се върна бе споделил със съседите си, че жената го е фраснала с нов полилей, който той е трябвало да сложи”, разкриха приятели на артистичната двойка.   \r\n\r\n Станислава Ганчева е известна с това, че командори мъжа си и си живее живота. Откакто са заедно, докато той се трепе да бачка, тя не спира да се чуди къде да си похарчи парите. В края на юли чаровната блондинка дари със син съпруга си. Двойката избра името Теодор за първата си рожба. Именно след раждането на мъника, лютата невеста на комика станала още по-зле изпаднала в следродилна депресия, пише изданието.  \r\n\r\n В един от изблиците си на ярост Станислава се нервирала, че цяла седмица чака съпруга си да сложи лампиона и го ударила с металната част по главата. Кроткият комик от „Шоуто на Слави” дори не се ядосал на емоционалната си жена и заявил, че тя има право да му се сърди. Младата майка събрала в един сак багажа на съпруга си и му го връчила, за да се махне от дома им. Послушкото взел вещите си и отишъл при приятел, където нощувал само два дни. Къдрокосата блондинка бързо се разкаяла и му казала, че може да се върне в жилището си. Тя му се извинила и обяснила, че е прекалено изнервена.   \r\n\r\n От години се носеха слухове за раздели между чепатата Стаси и Красимир, за нежеланието на булката да роди дете също. Те чакаха цели 16 години, защото блондинката все отлагаше и бе посветена на кариерата си като актриса, която така и не успя да пробие, въпреки силните връзки на съпруга си. Както писахме, двойката се сдоби с потомство след ин витро процедура. \r\n\r\n \r\n  \r\n \n\t\t\t\t\t\t", "date": "2018.08.27", "title": "Истерични викове от апартамента на Краси Радков! Лютата му жена го цапардосала с полилей по главата!"}
{"url": "http://www.bnews.bg/article/247685-iztegliha_avtobusa_kovcheg_kray_svoge", "text": "\n Два дни след ужасяващата катастрофа край Своге, при която автобус излетя от пътя и 17 души загинаха, превозното средство бе изтеглено и качено на платформа, за да бъде откарано на друго място. Операцията бе извършена за около половин час, предаде БНТ. \r\n\r\n Досега автобусът стоеше, покрит с платнища, като трябваше да му бъде направен оглед от разследващите. \r\n\r\n   \r\n \n\t\t\t\t\t\t", "date": "2018.08.27", "title": "Изтеглиха автобуса - ковчег край Своге! "}
{"url": "http://www.bnews.bg/article/247690-izvanredno_mele_i_na_magistrala_maritsa", "text": "\n Катастрофа се е разиграла преди минути на магистрала „Марица“. Това стана ясно от съобщение на Агенция „Пътна инфраструктура“ (АПИ). \r\n\r\n „Временно движението при км 1 ва АМ \"Марица\" в посока София се осъществява в една лента поради ПТП“, поясниха от АПИ. \r\n\r\n Ограничено е движението в скоростната лента, като трафика се осъществява в активната лента.  \r\n\r\n Движението се контролира от пътна полиция. Все още не е ясно както точно е мелето, както и има ли загинали и ранени. \r\n\r\n \r\n\r\n   \r\n \n\t\t\t\t\t\t", "date": "2018.08.27", "title": "ИЗВЪНРЕДНО! Меле и на магистрала „Марица“!\r\n\r\n"}
{"url": "http://www.bnews.bg/article/247686-mezhdugradski_avtobus_se_dvizhi_sas_schupeno_staklo", "text": "\n Ден след трагедията край Своге автобус по линия София-Св. Влас се движи със спукано предно стъкло. ц В автобуса се е возила и дъщерята на волейболиста Евгени Иванов. А неговата съпруга подава сигнал до контролните институции. \r\n\r\n Автобусът е спрян от Пътна полиция на магистрала \"Тракия\", където служителите на КАТ са установили 6 неплатени глоби на шофьора, които той е заплатил в Ихтиман. Съставен е акт за пукнатината на предното стъкло на автомобила, по преценка на служителите на МВР автобусът е продължил изпълнението на курса \r\n\r\n  „Днес всички сме в траур. След катастрофата в Своге, ми се стори изключително нелепо това нещо да продължава в държавата ни. този автобус излиза от някакъв гараж, кой го инспектира, кой носи отговорност, за това което се случва”, пита Маруся Иванова. \r\n\r\n Евгени Иванов се надява да привлече вниманието на институциите към това по какъв начин се гарантира безопасността на пътуващите в автобуса. \r\n\r\n „Надявам се отговорните хора, в лицето не само на държавната администрация, но и на хората, които се занимават с този бизнес – да си дадат сметка, че не може просто така да се замазват нещата и всичко да си върви. Не става въпрос, че само моята дъщеря се е возила в автобуса. Човешкият живот е неизмерим в пари”, каза пред NOVA Иванов. \r\n\r\n От транспортната компания, която е собственик на автобуса, обясниха, че в 11 часа автобусът е преминал редовен предпътен технически преглед, по време на който не са били установени технически неизправности. \r\n\r\n По информация на шофьора при придвижване след излизане от гаража, в резултат на изхвърлен камък от преден автомобил, е получена пукнатина на челното стъкло на автобуса с дължина 20 – 30 см, която по никакъв начин не застрашавала сигурността на пътниците. Според позицията на фирмата превозвач – служителите на МВР не са установили никакви нарушения на превозното средство.  След проверката служителите на КАТ са преценили, че няма опасност за пътниците и автобусът може да се движи и изпълни курса си. \r\n \n\t\t\t\t\t\t", "date": "2018.08.27", "title": "Mеждуградски автобус се движи със счупено стъкло!"}
{"url": "http://www.bnews.bg/article/247673-47_godishnata_kameliya_plazhuva_chisto_gola_zabi_mnogo_ot_mladite_si_kolezhki_s_tazi_goreshta_snimka", "text": "\n Поп фолк певицата и треньор в \"Гласът на България\" Камелия сподели горещ кадър от почивката си на морето. \r\n\r\n Русокосата певица публикува снимка в профила си, на която се е излегнала на шезлог на слънчева тераса с изглед към морето. Тя явно се е чувствала достатъчно комфортно, за да се съблече чисто гола. \r\n\r\n Кадърът ѝ е събрал близо 7000 харесвания в Инстаграм и над 3200 във Фейсбук. Под него се сипят одобрителни и закачливи коментари. \r\n\r\n Преди година и половина певицата сподели, че с възнамерява да стане майка по един или друг начин. Тази година с приятеля ѝ Цветин отбелязват 20 години, откакто са заедно. Снимката вижте  \r\n \n\t\t\t\t\t\t", "date": "2018.08.27", "title": "47-годишната Камелия плажува чисто гола! Заби много от младите си колежки с тази ГОРЕЩА СНИМКА! "}
{"url": "http://www.bnews.bg/article/247684-raztarsvasht_razkaz_ot_ochevidets_vidyal_zhertvite_ot_avtobusa_shtastlivi_na_izlizane_ot_manastira_a_posle_martvi", "text": "\n Първия път ги видях при манастира \"Седемте престола\". Направи ми впечатление, че в групата има две млади момчета. Шофьорът беше на средна възраст, изглеждаше опитен. Това каза пред Bulgaria on air Христо Николов, който се е срещнал с хората от катастрофиралия край Своге автобус малко преди тежкия инцидент. \r\n\r\n \"От Бов до мястото на катастрофата се изсипа адски порой. Не се виждаше маркировката на пътя от огромното количество вода. Това също може би е спомогнало за катастрофата. Налага ми се да пътувам често по този път и споделям мнението, че асфалтът няма добро сцепление\", каза Николов. \r\n\r\n \"Те тръгват към 16.00 часа, аз напускам манастира в 16.20 часа. Пристигнах на мястото на катастрофата, секунди след мен дойдоха от полицията и пожарната. Видях разхвърляни дрехи, разпръснати хора по земята – едни даваха признак на живот, други вече не. Болно е да видиш едни щастливи хора на излизане от манастира и след един час да ги видиш мъртви\", каза още Христо Николов. \r\n  \r\n \n\t\t\t\t\t\t", "date": "2018.08.27", "title": "Разтърсващ разказ от очевидец, видял жертвите от автобуса щастливи на излизане от манастира, а после мъртви!\r\n\r\n"}
{"url": "http://www.bnews.bg/article/247687-izvanredno_zhandarmeriya_nahlu_v_treys_grup_i_izzemvat_dokumenti_za_patya_ubiets_kade_se_e_skrila_mishkata_sobstvenik_obnovena", "text": "\n Следователи и жандармерия влязоха в сградата на \"Трейс груп\" - фирмата, отговорна за трасето, на което се случи тежката катастрофа с автобус край Своге, съобщи bTV. \r\n\r\n Служителите в централата на фирмата в столичния квартал \"Лозенец\" са оказали пълно съдействие на полицията, която е изнесла документация. \r\n\r\n По-рано днес от \"Трейс груп\" съобщиха, че ще дадат пресконференция утре във връзка с катастрофата, при която загинаха 17 души. По-късно обаче брифингът беше отменен заради започналото разследване. \r\n\r\n От проверка на различните министерства се разбра, че „Трейс груп” е отговаряла за ремонт на трасето, където автобусът се е преобърнал. Реконструкцията още е в гараниця. Фирмата е била предупреждавана многократно от АПИ за лошото състояние на пътя и за нуждата да бъде извършен ремонт, но такъв така и не е бил направен. \r\n\r\n След тежката катастрофа от \"Трейс груп\" отрекоха версията некачествен ремонт да е една от причините за инцидента. \r\n\r\n \"Обектът в същината си е работен 2013 - 2014 год., а 2016 година е приет с акт 16, въпреки че вече се е експлоатирал от години. През последните години участъкът не е поддържан от \"Трейс\", категоричен бе председателят на надзорния съвет на холдинга професор Николай Михайлов. \r\n\r\n Николай Михайлов - шеф на надзорния съвет и собственик на \"Трейс Груп\" продължи съществуванието си необезпокояван.  \r\n\r\n Защо въпросният не е задържан и разпитан? Смъртта на 17 души не е ли достатъчен мотив за ареста му, след като именно некачествената пътна настилка е предполагаема предпоставка номер едно за фаталното стечение на обстоятелствата?  \r\n\r\n \r\n\r\n \r\n \n\t\t\t\t\t\t", "date": "2018.08.27", "title": "ИЗВЪНРЕДНО! Жандармерия нахлу в \"Трейс груп\" и изземват документи за пътя - убиец! Къде се е скрила мишката - собственик? (ОБНОВЕНА)"}
{"url": "http://www.bnews.bg/article/247680-uefa_nakaza_levski_s_dva_macha_bez_publika_i_40_000_evro_globa", "text": "\n \"Левски\" отнесе сурово наказание заради поведението на своите фенове по време на реванша срещу \"Вадуц\" от първия квалификационен кръг на Лига Европа. \"Сините\" ще трябва да изиграят следващите си две домакинства без публика. Към санкцията е добавена и глоба в размер на 40 000 евро. \r\n\r\n В края на двубоя и след последния съдийски сигнал група привърженици от сектор \"Б\" нахлу в съседния сектор \"В\". Освен това към тунела за прибиране на футболистите към съблекалнята полетяха откъртени седалки. \r\n\r\n Гневът на агитката бе провокиран от шокиращото отпадане от непретенциозния съперник от Лихтенщайн. \"Левски\" загуби първия мач с 0:1 и макар да спечели реванша с 3:2, напусна надпреварата заради правилото за голове на чужд терен. \r\n \n\t\t\t\t\t\t", "date": "2018.08.27", "title": "УЕФА наказа \"Левски\" с два мача без публика и 40 000 евро глоба!"}
{"url": "http://www.bnews.bg/article/247682-voynata_na_patya_nyama_kray_zverska_kasapnitsa_kray_samokov_tri_detsa_sa_raneni", "text": "\n Катастрофа между лек и товарен автомобил е станала на пътя Самоков–Шипочане, едно дете е с мозъчно-черепна травма. Това съобщиха от пресцентъра на ОДМВР-София. \r\n\r\n По първоначална информация водачът на лекия автомобил е загубил контрол над управлението, влязъл е в насрещната лента за движение, и се е ударил в товарния автомобил. \r\n\r\n В тежкотоварния автомобил е пътувал само водачът, а в лекия - шофьорът и три деца. Децата са закарани в болницата в Самоков. \r\n\r\n Едно от тях е 7- годишно и е с мозъчно-черепна травма. \r\n\r\n Шофьорите са изпробвани за алкохол и пробите са отрицателни. Сигналът за катастрофата е получен в 15.32 часа, движението в района е затруднено.  \r\n\r\n \r\n  \r\n \n\t\t\t\t\t\t", "date": "2018.08.27", "title": "Войната на пътя няма край! Зверска касапница край Самоков! Три деца са ранени!"}
{"url": "http://www.bnews.bg/article/247681-gbs_lyubimkata_na_gerb_pochva_kolezha_sled_kato_postroi_palata_i_hotela_na_totev_v_plovdiv", "text": "\n Любимката на ГЕРБ Главболгастрой ще започне довършването на стадион \"Христо Ботев\" през октомври 2018 г. \r\n\r\n От ГБС са в пълна готовност да започнат работа през октомври. Преди това обаче трябва да бъде подписан договора с фирмата на Георги Самуилов, която ще придобие акциите. На 30 август на Самуилов ще бъдат джиросани 60- те процента акции на Сдружението. 14 дни по- късно той ще бъде официално собственик на Ботев и първата работа ще е подписването на договора за стадиона. Припомняме, че с решение на ОбС по новия концесионен договор \"Колежа\" трябва да е готов през март 2020 г. \r\n\r\n BNews припомня, че скъпият имот, в който живее кметът и разширението на хотела на семейство Тотеви са построени от една и съща фирма \"Главболгарстрой – Пловдив\" - през 2011 г. и 2012 г., когато Иван Тотев вече е избран за градоначалник.   Проверка, направена тогава, в Агенцията за обществени поръчки установи, че същата фирма е спечелила  поръчки за 6,5 млн. лв, възложени от кмета Иван Тотев.  В същото време фирмата на майка му \"Квалификация консулт\", която управлява хотела на семейство Тотеви, дължи 1 млн. лв. на \"Главболгарстрой – Пловдив\", показа пък справката в Службата по вписванията.   \"Главболгарстрой - Пловдив\" и фирма \"Квалификация консулт\" подписват две договорни ипотеки през август и ноемри 2011 г. - за сумите от 717 хил. лв. и 307 хил. лв. Общата сума от над 1 млн. лв. с ДДС е дължима за построяването на ново крило от хотелския комплекс на семейство Тотеви.  \r\n\r\n Правителството явно много харесва Симеон Пешов и синовете му, защото иначе няма логика, поръчките към техните лични джобове да не спират вече над 10 години. Става дума за сума доближаваща 2 милиарда лева. \r\n\r\n Частната фирма \"Главболгарстрой\" и нейният собственик Симеон Пешов са дългогодишни любимци на държавата, без значение, кой е на власт. Повече от ясно е, че Пешов и синовете му добре владеят изкуството на благодарността, защото иначе няма логика за последните 13-15 години те да са усвоили държавни поръчки надхвърлящи стотици милиони левове. \r\n\r\n След идването на Бойко Борисов на власт, те първо бяха порицани от премиера за високата цена, която бяха дали за строежа на зала \"Армеец\", но после бързо свалиха сумата и бяха погалени по главата от Борисов. Това \"погалване\" им даде нови сили и увереност, като през последните години фирмата \"Главболгарстрой\" е неизменен участник и задължителен печеливш при най-различни държавни поръчки свързани със строителство. \r\n\r\n Показателен пример в тази посока е „греховната любов“ на държавната фирма „Булгартрансгаз“ с частната „ГБС“. \r\n\r\n Още през 2013 година на бял свят излезе скандален договор между „Булгартрансгаз“ и „ГБС“ станал повод за много коментари сред широката публика. Някои наблюдатели дори и до днес го наричат „най-големият подарък“, който Пешов и синове са получавали от държавата. Става дума за „Модернизация на компресорни станции, чрез интегриране на нискоемисионни газотурбокомпресорни агрегати“ с място на изпълнение „Странджа – „Петрич“ – „Лозенец“ – „Ихтиман“. Въпреки много спекулации относно крайната цена на този договор накрая стана ясно, че общата сума е   евро или над 207 милиона лева! \r\n\r\n През 2016 година пък в публичното пространство излезе информация за друга скандална обществена поръчка на \"Булгартрансгаз\", спечелена отново от „ГБС“. Тогава медиите писаха, че цената й умишлено е била с завишена с 15 млн. лева. Поръчката бе за изграждането на участък от транзитен газопровод за Турция от Лозенец до Недялско. Първоначално в 10-годишния план за развитие на \"Булгатрансгаз\" бе заложена индикативна цена за участъка от 32 млн. лв. без ДДС. Непосредствено преди обявяването на поръчката обаче цената бе завишена на 47.12 млн. лв. без ДДС, без да е аргументирано защо се налага това. \r\n\r\n Всъщност това подозрително партньорстово между държавната компания „Булгартрансгаз“ и частната фирма „ГБС“ продължава и днес. Отново по скандален начин. Само в рамките на 15 дни тази пролет, между 26.03.2018 до 12.04.2018 година, семейство Пешови е спечелило цели 7 нови договора с държавната фирма. Общата стойност на договорите надвишава 60 милиона лева! От страна на \"Булгартрансгаз\" договорите са подписани, от забележете, пълномощник на главния изпълнителен директор на държавното предприятие Владимир Малинов. \r\n\r\n В същото време Председател на Управителния съвет на държавното предприятие е Таня Захариева. Нека припомним, че преди няколко години тя бе председател на общинския съвет в Хасково. Името й стана известно с факта, че след парламентарните избори през 2014 г. Захариева се отказа от депутатското си място в групата на ГЕРБ при съставянето на 43-ото Народно събрание, а след това стана председател на УС на \"Булгартрансгаз\". През октомври миналата година името пък бе замесено и в скандала \"Кумгейт\", свързан с назначенията на различни постове на хора, близки до депутата от ГЕРБ Делян Добрев. \r\n\r\n Как и защо все „ГБС“ печели големите държавни поръчки? Източва ли частната фирма държавата? Тези въпроси отдавна се задават от различни медии, но все още нямат отговор, а както се вижда „влака си върви“. Тук е важно да се каже, че случайно или не, „Булгартрансгаз“ „хитро“ оправдава постоянните избори на „ГБС“ за печеливш, с така нареечените „рамкови споразумения“. Какво значи това? Ами за да не прави перманентни конкурси „Булгартрансгаз“ удобно е сключило подобни споразумения с 2-3 големи строителни фирми, от които печеливш обаче почти винаги излиза единствено „ГБС“. \r\n\r\n Тук трябва да подчертаем, че „Булгартрансгаз“ е една от най-богатите държавни български компании, която акумулира огромни средства чрез ролята си на транзитьор на газ през територията на страната ни. \r\n\r\n Друга тема е, че от край време държавната фирма \"Булгартрансгаз\" избира за поръчките си фирми, които въобще нямат опит в изграждането на газопроводи. Нито разполагат с необходимото оборудване. Тази практика на Булгартрансгаз е порочна и изпълнява чисто имиджова функция, особено щом иде реч за \"приятелите\" от \"ГБС\". \r\n\r\n През 2016 година различни онлайн медии писаха за странната практика при подобни обществени поръчки, за водеща при реализацията на подобни проекти да бъде избирана строителна фирма, а не фирмата, създала висототехнологичното съоръжението. Подобен фрапантен случай от същия период е проектът за модернизацията на компресорни станции (КС) Странджа, Ихтиман и Петрич – проект реализиран отново от фирма \"Главболгарстрой\". \r\n\r\n В същото време служители от национално отговорна за технически надзор служба коментират, че при много от проектите изпълнявани от „ГБС“ е налично „занижено качество на контрол при изграждането на редица технонадзорни съоражения“. За съжаление до момента държавата не е направила нито една качествена и мащабна проверка в частта „разрушителен и безразрушителен контрол на металите“ използвани при проектите от „Главболгарстрой“. \r\n\r\n Само от 2011 до август 2015 фирмата на Симеон Пешов е спечелила самостоятелно обществени поръчки на стойност   лв и в консорциум с други компании на стойност   лв. \r\n\r\n Каквото и да се пише обаче факт е, че победният маратон на Пешов продължава и днес, което е видимо и от разкритието, че за 15 дни „ГБС“ отново печели цели 7 договора с \"Булгартрансгаз\". Някой ще каже, специалисти са по изграждането на газопроводи, но това разбира се, би било доста далеч от истината. \r\n\r\n Истината е, че докато кокичетата растяха и вниманието на публиката бе заето с европредседателството на България, \"ГБС\" и „ГБС ИНФРАСТРУКТУРНО СТРОИТЕЛСТВО АД, фирмите умишлено са две за да се разсейват опонентите и публиката, отново прибраха договори на обща стойност   лева! \r\n\r\n   \r\n \n\t\t\t\t\t\t", "date": "2018.08.27", "title": "ГБС - любимката на ГЕРБ почва Колежа, след като построи палата и хотела на Тотев в Пловдив"}
{"url": "http://www.bnews.bg/article/247677-zhana_bergendorf_otpra_moshtno_dupe_xxl_sled_kato_sprya_beloto", "text": "\n \r\nЖана Бергендорф не се дрогира напоследък, но въздържанието от наркотици се отразява зле да тялото й. Откакто не употребява дрога, скандалната певица се тъпче с храна и дебелее със страшни темпове. Най-очевидно е напълняването й в задника, бедрата и корема. \r\nОще когато бе в Къщата на „ВИП Брадър”, Жана сподели, че не употребява ли кока, не може без кльопачка. Белият прашец подтискал апетита й, а липсата му разваляла драстично формата й.Онзи ден победителката от „Х Фактор”  бе засечена от папараците ни край тъмносин джип в курорта Лозенец. В паркираното пред аптека возило  певицата редеше торби с покупки. Чантите изпълниха до краен предел багажника и Бергендорф положи доста усилия, за да затвори капака му, пише \"Уикенд\"  \r\nЗа да прикрие надебеляването си в баджаците и дупето, Жана се бе пременила с разширяваща се от талията надолу тъмна рокля. И този тоалет обаче не можа да заблуди никого – всички курортисти, зърнали поп звездата, си дадоха сметка колко се е ошишкала тя напоследък. Щом се справи с предизвикателството на багажника, изпълнителката остави колата си на аварийни светлини и пое пеш към магазинче за тениски и сувенири. Оттам взе фланела с цинична картинка и XXL размер. \r\nБергендорф спря дрогата, след като кариерата й започна да запада. Припомняме, че под влияние на коката талантливата певица деградира тотално, а продуцентката й Саня Армутлиева от „Вирджияния рекърдс” вдигна ръце и я натири завинаги. Маститата издателка не искаше да има нищо общо с жена, която катастрофира надрусана с автомобила си и която ченгетата арестуват след наркомански скандали с гаджето й. Когато се дрогираше редовно, Жана тежеше към 55-60 килограма. Сега е минимум 80, а рекордът й е 110 – по време на бременността й.  \r\n  \r\n \n\t\t\t\t\t\t", "date": "2018.08.27", "title": "Жана Бергендорф отпра мощно дупе XXL, след като спря белото "}
{"url": "http://www.bnews.bg/article/247663-spice_girls_na_turne_bez_viktoriya_bekam", "text": "\n Популярната дамска група \"Спайс гърлс\" най-вероятно ще предприемат догодина турне, без участието на Виктория Бекъм, съобщава Контактмюзик. Мел Би, Мел Си, Гери Хорнър и Ема Бътън са подписали договор за 13 гастрола по британските сцени. Според неговите клаузи изпълнителките ще получат по 12 милиона британски лири на спектакъл. В турнето са включени и три концертни дати на лондонския стадион Уембли. Но от турнето ще отсъства члена на оригиналната банда, дизайнерката Виктория Бекъм. Общата сума на договора възлиза на 150 милиона британски лири. Дори и Мел Си, която е гледала скептично на повторното сформиране на \"Спайс гърлс\" ,не могла да устои на изкушаващото предложение. \r\n  \r\n \n\t\t\t\t\t\t", "date": "2018.08.27", "title": "Spice Girls на турне без Виктория Бекъм"}
{"url": "http://www.bnews.bg/article/247683-kradtsi_smeniha_politseyski_orazhiya_s_igrachki_politsaite_ne_razbraha", "text": "\n Крадци в Парагвай са откраднали 42 пушки от оръжейния склад на полицията, съобщи БГНЕС. \r\n\r\n Полицията е открила, че част от бойните пушки \"FN FAL\" са били заменени с техни реплики, изработени от пластмаса и дърво.  \r\n\r\n Пушките започнали да се появяват на черния пазар преди една година, където достигат сумата от 10 000 долара. Това е наложило проверка от страна на полицията. \r\n\r\n Смята се, че някои от откраднатите пушки са внесени незаконно в Аржентина, а други вероятно са попаднали в Бразилия. \r\n\r\n Бразилските власти сигнализират от доста време, че голям брой нелегални оръжия се внасят в страната от Парагвай. \r\n\r\n Парагвайските медии публикуваха снимки на репликите и нарекоха случая „най-срамния скандал” в историята на полицейските сили в страната.  \r\n \n\t\t\t\t\t\t", "date": "2018.08.27", "title": "Крадци смениха полицейски оръжия с играчки, полицаите не разбраха"}
{"url": "http://www.bnews.bg/article/247676-papata_s_priziv_kam_roditelite_na_homoseksualni_detsa", "text": "\n Папа Франциск заяви в края на посещението си в Ирландия, че родителите на хомосексуални деца не бива да ги осъждат, да пренебрегват ориентацията им или да ги изхвърлят от къщи, а вместо това да се молят, да разговарят с тях и да се опитат да проявят разбиране, предаде Асошиейтед прес. \r\nТой заяви пред журналисти: \"Винаги е имало хомосексуални хора и хора със склонност към хомосексуализъм\". На въпрос какво би казал на баща, чието дете току що се е проявило като гей, папата отвърна, че първото нещо, което би посъветвал, е молитва. \"Не осъждайте. Водете диалог. Проявете разбиране и дайте на детето възможност да се изрази\". \r\nПапата добави, че може да се наложи да се потърси психиатрична помощ, ако детето се държи обезпокоително, но е различно, ако става дума за дете, а не за възрастен човек. Той призова родителите да не отвръщат с мълчание. \"Такова дете има право на семейство\", добави той. \r\n \n\t\t\t\t\t\t", "date": "2018.08.27", "title": "Папата с призив към родителите на хомосексуални деца!"}
{"url": "http://www.bnews.bg/article/247679-puchdemon_pristigna_v_sada_v_bryuksel", "text": "\n Бившият лидер на испанската автономна област Каталуния Карлес Пучдемон се яви в съда в белгийската столица за заседание по искането за екстрадицията му. Той е обвинен в противодържавна дейност и злоупотреба с държавни средства в Испания. \r\n\r\n Испанското вътрешно министерство вече е дало отговор на питане на белгийската прокуратура за състоянието на затворите в кралството. \r\n\r\n В отговора се казва, че ако бъде екстрадиран в Испания и по-късно осъден на лишаване от свобода, в затвора Пучдемон ще може да избира между единична или обща килия, пише вестник „Вангуардиа”. \r\n\r\n Той ще бъде в затвора „Естремера“, където в момента се намират и други бивши членове на каталунското правителство, пише БГНЕС.  \r\n \n\t\t\t\t\t\t", "date": "2018.08.27", "title": "Пучдемон пристигна в съда в Брюксел"}
{"url": "http://www.bnews.bg/article/247644-tsetsi_krasimirova_se_uredi_sas_74_godishen_miliarder_i_novo_bentli", "text": "\n Цеци Красимирова заби 74-годишния австрийски милиардер Дитрих Матешиц, съсобственик и съосновател на най-големия концерн за енергийни напитки в света, както и на няколко много успешни отбора от Формула 1. \r\n\r\n Матешиц има състояние, оценено през януари на $21,2 млрд. Така че може да се каже, че Цеци в момента е с най-големия баровец, с когото е имала връзка до този момент, пише „Телеграф“, основавайки се на информация на „ПИК“. Фаталната красавица е на върха на лукса.   \r\n\r\n Матешиц никога не се е женил, но има 26-годишен син. Настоящата му официална приятелка, Марион Файхтнер, също е доста по-млада от него. \r\n\r\n 38-годишната Цеци така му е завъртяла главата, че той й дал единия си самолет, за да литне от Барселона до Стокхолм и да пие кафе с приятелка. Преди време пък завел Красимирова на почивка на частния си остров Лаукала на архипелага Фиджи в Тихия океан, за което тя се наслаждава на няколко басейна, безлюдни плажове, лагуна и екзотична растителност. \r\n\r\n Новият й любовник е хлътнал по моделката до уши и задоволява всеки неин каприз и прищявка. Дори й е подарил червено „Бентли“. \r\n \n\t\t\t\t\t\t", "date": "2018.08.27", "title": "Цеци Красимирова се уреди със 74-годишен милиардер и ново Бентли"}
{"url": "http://www.bnews.bg/article/247672-uzhas_domashno_kuche_nahapa_dete", "text": "\n 11-годишно момче е било нахапано от домашно куче в село Добревци, съобщиха от пресцентъра на Областната дирекция на МВР в Ловеч. \r\n\r\n Инцидентът е станал на 25 август около 19,30 часа. Група деца са играли на топка, която пада в частен двор. Момчето е влязло в имота, за да вземе топката, и е било нахапано от домашното хъски.  \r\n\r\n Детето е откарано за лечение в столична болница с наранявания по тялото и главата. В Районно управление-Ябланица е образувано досъдебно производство. \r\n \n\t\t\t\t\t\t", "date": "2018.08.27", "title": "УЖАС! Домашно куче нахапа дете!"}
{"url": "http://www.bnews.bg/article/247671-samo_v_bnews_treys_grup_hold_se_pokriha_tvardyat_che_sa_nevinni_a_sa_neotkrivaemi_otkazvat_da_otgovaryat_na_vaprosi", "text": "\n Към настоящия момент, пътностроителната фирма \"Трейс Груп Холд\", която е отговорна за трагедията край Своге, отнела живота на 17 души, пази пълно мълчание! БиНюз се опита да проведе кратко интервю с представител на фирмата, но такова беше учтиво отказано. \r\n\r\n Краткият телефонен разговор с диспечера на фирмата протече така: \r\n\r\n : Добър ден! Удобно ли е да задам няколко въпроса? \r\n\r\n : Здравейте! Не сме упълномощени да отговаряме на журналисти. \r\n\r\n : Към кого мога да се обърна, за да получа отговори? \r\n\r\n : В момента няма към кого да се обърнете. \r\n\r\n : Твърдите, че сте невинни. Защо представител на вашата фирма не излезе с лицето и името си да говори за трагедията, за която основна вина има състоянието на пътната настилка, която е ваше дело? \r\n\r\n : Нямам право да коментирам, казах Ви и няма от кого да получите отговори за момента. \r\n\r\n Ние от БиНюз питаме къде се покриха отговорните за ада край Своге и нима шофьорът на автобуса е единственият, който ще понесе последствията от тежката катастрофа? \r\n\r\n Разбра се, че злополучният участък от пътя, дело на \"Трейс Груп Холд\", е покрит с паркова настилка, която по всичко личи, че е крайно опасна за движещите се превозни средства. Катастрофи на мястото се случват ежеседмично и никой не поема отговорност! \r\n\r\n Няма да се изненадаме, ако собствениците на фирмата вече са далеч от България. Пуснахме ги! \r\n\r\n \r\n\r\n   \r\n \n\t\t\t\t\t\t", "date": "2018.08.27", "title": "САМО В BNEWS! \"Трейс Груп Холд\" СЕ ПОКРИХА! Твърдят, че са невинни, а са неоткриваеми! Отказват да отговарят на въпроси!\r\n"}
{"url": "http://www.bnews.bg/article/247665-zhertvite_ot_ada_kray_svoge_stanaha_17_zam_kmetat_na_svoge_i_shofyori_razkazvat_za_cherniya_uchastak_na_koyto_se_sluchvat_katastrofi_ezhesedmichno", "text": "\n Заместник-кметът на Своге Георги Петков съобщи, че в общината получават сигнали за състоянието на участъка от републиканския път, където стана тежката катастрофа с автобус, довела до смъртта на 16 души. След получаването на сигналите, те биват препращани към Агенция \"Пътна инфраструктура\" и областния управител. \r\n\r\n \"Не едно, две или три са писмата, които сме пратили за конкретни участъци\", заяви Петков за БНР. Последното изпратено писмо е отпреди десет дни и касае растителността над пътните платна, която създава рискове за движението. \r\n\r\n Друг сигнал е бил подаден за рисков участък на изхода на Владо Тричков, където има около 20-метрово пропадане на асфалта и почти ежеседмично стават катастрофи, а участъкът по думите на заместник-кмета стои вече близо година. \r\n\r\n Шофьор, който живее в Своге и често минава по злополучния участък, разказва пред „Хоризонт“, че асфалтът там е много гладък и тъй като скоро не е валяло, върху настилката са се натрупали масло и нафта, които при намокряне правят пътя хлъзгав като лед: „Предполагам, че този асфалт не отговаря на шосейните изисквания. Доколкото съм чувал от познати, от колеги – казват, че е парков асфалт. То е гладко като ламарина. \r\n\r\n “На това място и при сухо време \"бели стават редовно\", разказа още шофьорът. Според него и виражът на пътя „не е както трябва“: „Изхвърля. Той е лек завой, не е остър завой. Тези, които се движат от Своге към София, направо ги изхвърля отгоре. Там най-редовно си кърпят стената – отгоре има една стеничка, бетонена, и се удрят много често. Тирове се завъртат. Наскоро имаше пак случай с два тира. Даже един се беше качил на мантинелата, където е изскочил автобусът“. \r\n\r\n Разгневени граждани търсят отговори. \r\n\r\n Nina N. Hamilton пише: \r\n\r\n \"Свидетели казват, че пътят е бил като стъкло, автобусът не е имал никакъв шанс да спре. \"Убийците\" от Трейс груп са използвали настилки за детски площадки, за да може по веригата нагоре да се краде.\" \r\n\r\n БиНюз се натъкна и на коментар на Николай Бареков, който ожесточено се бори за справедливи наказания по случая и виновниците за трагедията да понесат отговорността си. Ето какво пише той: \r\n\r\n \"Браво на прокуратурата, че обвини и задържа шофьора на автобуса-убиец. Но защо пази собствениците на близката до властта фирма Трейс. Те са милиардери и са отговорни, че не са ремонтирали пътя по закон. Казва го шефът на АПИ. Поне да ги задържат, защото могат се укрият, да избягат в чужбина или чрез пари и връзки да въздействат върху разследващите органи и свидетелите.\" \r\n\r\n Други разтърсващ коментар в социалните мрежи е на Румяна Йорданова и гласи: \r\n\r\n \r\n\r\n \"Ако добре съм чула - току що обявиха, че жертвите но трагедията са 17. Току що - катастрофа, убити - мъж на 23, жена на 21 год. Детенце на 2,5 години, намерено мъртво в затворена семейна кола в двора... Да си заровя ли главата в пясъка или да крещя от ужас и безпомощност? Кого да питам- какво става бе, българииии...? Бедност, мизерия, кухо крадливо безотговорно правителство, повишения на всичко, стрес, стандарт на живот с хигиена нулева...? И... убийствена народна тишина. Записвам, записвам, записвам... ако надигнете глас, ще скоча и съм при вас. Но... едва ли. Хайде, здравейте, важното е \"да сме живи и здрави\". Сме ли? За протокола- Ден на траур. За истината- изключете си тв-то и радиото, защото това, което чувате, не е онова. Който разбрал- разбрал! \r\n\r\n \r\n  \r\n \n\t\t\t\t\t\t", "date": "2018.08.27", "title": "Жертвите от ада край Своге станаха 17! Зам. - кметът на Своге и шофьори разказват за \"черния\" участък, на който се случват катастрофи ЕЖЕСЕДМИЧНО! "}
{"url": "http://www.bnews.bg/article/247662-gloriya_zazhivya_s_mityo_paynera", "text": "\n Глория и Митко Пайнера живеят един до друг в ... Гърция. Певицата си купи имот там, който е в непосредствена близост до имението на шефа й, пише \"Телеграф\". Изпълнителката е горд собственик на малка, но луксозна и китна къщичка в непосредствена близост до един от най-известните курорти в Гърция—Кавала. Новият имот на певицата е само на метри от този на шефа й—инж. Митко Димитров, който е директор на „Пайнер”. Междувременно това се разбра, след като Глория сподели снимки от ваканцията си, но без да уточнява локацията. Оказа се, че те са правени именно там, а певицата почти се е пренесла в Гърция. Често на гости на примата на фолка й ходи дъщеря й Симона Загорова, както и братът на певицата, заедно със семейството си. \r\n  \r\n \n\t\t\t\t\t\t", "date": "2018.08.27", "title": "Глория заживя с Митьо Пайнера "}
{"url": "http://www.bnews.bg/article/247669-ralitsa_paskaleva_sled_klyukite_za_maykata_na_salparov_vseki_bi_mechtal_za_takava_svekarva", "text": "\n Младата майка Ралица Паскалева отговори на нападките от страна на жълти медии, че е \"вдигнала ръце\" от майката половинката си Теодор Салпаров. \r\n\r\n Актрисата публикува кадър с Дора - майката на Теодор, към който написа: \r\n\r\n \"Just Дора.. Ааа и между другото: Скъпи жълти медии, само да вметна - \"вдигам ръце\" край нея само, когато я прегръщам защото тя е прекрасен човек и всеки би мечтал за такава \"свекърва\"! Изяжте се от яяяд.\" \r\n\r\n Паскалева е поставила свекърва в кавички, тъй като със Салпаров живеят на семейни начала и двойката все още няма сключен брак. Под поста валят одобрителни и окуражаващи коментари, а само за ден кадъра има близо 4000 харесвания, пише dir.bg. \r\n\r\n Междувременно Ралица пусна и снимка по бански, на която показа перфектна форма, въпреки че малкият Максим още няма два месеца. \r\n \n\t\t\t\t\t\t", "date": "2018.08.27", "title": "Ралица Паскалева след клюките за майката на Салпаров: Всеки би мечтал за такава свекърва! "}
{"url": "http://www.bnews.bg/article/247653-targovskiyat_registar_tragna_tvardyat_ot_agentsiyata_po_vpisvaniyata", "text": "\n \r\nРаботата на Търговския регистър и регистър на юридическите лица с нестопанска цел е възстановена напълно от днес, 27.08.2018 г. \r\nВсички свързани с регистъра услуги вече са възможни на място в Агенция по вписванията и нейните регионални структури. \r\n\r\n От 16 часа днес всички функционалности на регистъра, възможни чрез достъп до интернет, също ще бъдат възстановени, съобщиха от Агенцията по вписванията. \r\n  \r\n \n\t\t\t\t\t\t", "date": "2018.08.27", "title": "Търговският регистър тръгна, твърдят от Агенцията по вписванията"}
{"url": "http://www.bnews.bg/article/247678-bosiya_se_stopi_stanal_e_kozha_i_kosti_den_75_ot_gladnata_stachka_shokirashti_snimki", "text": "\n БиНюз попадна на публикация на Милва Цветкова във Фейсбук, която е меко казано плашеща! Дамата публикува ужасяващи снимки на Николай Колев - Босия, на които ясно се вижда, че той е станал буквално само кожа и кости! Като анонс към шокиращите фотографии, Цветкова пише: \r\n\r\n \r\n\r\n \"Посвещавам тези снимки на онази част от обществото на България, която си позволи да твърди, че дядо Колю (Николай Колев \"Босия\") не гладувал истински. И тъй като е един наистина изключителен човек, той пожела всичко да бъде ясно и прозрачно, дори за най-долните и низките!ТА ДА, ТЕЗИ СНИМКИ СА ЗА ВАС, човеченца. И знаете ли, надявам се да си ги припомните, поне няколко пъти до края на живота ви, по време на закуска, обяд или вечеря.А относно дядо Колю, дано Господ ни помогне, по някой от своите неведоми пътища. Защото ние нямаме нужда от хора като вас, ние имаме нужда от хора като него. СВЕТЪТ ИМА НУЖДА ОТ ХОРА КАТО НЕГО!  И така ще бъде винаги. Ден 72 от безсрочната гладна стачка. Днес е ден 75.\" \r\n\r\n \r\n \n\t\t\t\t\t\t", "date": "2018.08.27", "title": "БОСИЯ СЕ СТОПИ! Станал е кожа и кости! Ден 75 от гладната стачка! Шокиращи СНИМКИ!"}
{"url": "http://www.bnews.bg/article/247670-severna_gartsiya_pod_voda", "text": "\n Интензивният валеж тази сутрин в град Науса, Северна Гърция, е предизвикал сериозни проблеми, съобщава в. \"Катимерини\". \r\n\r\n Противопожарната служба е съобщила, че до момента в Науса е получила 30 сигнала за нужда от отводняване с помпи, а двама души са били отведени от автомобила им на сигурно място. \r\n  \r\n \n\t\t\t\t\t\t", "date": "2018.08.27", "title": "Северна Гърция - под вода!"}
{"url": "http://www.bnews.bg/article/247658-maykata_na_nikolay_anita_5_pati_oskvernyava_groba_na_sina_mi_iska_da_sme_semeystvo_koya_mayka_bi_prostila_na_ubietsa_na_deteto_si", "text": "\n \"Дупка до дупка, ровено, късано, хвърляно. Така изглежда гробът на сина ми Николай! Не знам какво търсят там. Освен от злоба да е... Попът последния път се разплака от кощунствата. Плашат ли ни, предупреждават ли ни - не знам. Знам само, че няма да се откажа от делата срещу Анита Мейзер.\" \r\n\r\n Така Петранка Димова, майка на удушения със свински опашки Николай Димов, посрещна новината за намалената присъда на Анита Мейзер. Скандалната силиконка е наказана с 3 години затвор на втора инстанция за това, че в нощта на 14 срещу 15 август 2016 г. затяга две дебели свински опашки около врата на мъжа си. Кабелните връзки са стегнати отзад. Според държавното обвинение смъртта е причинена по непредпазливост. След това Анита е предлагала подкуп на полицай, за да я измъкне. Мейзер е на свобода срещу 5 бона гаранция от 26 юни т.г. \r\n\r\n \"На 4 август сложихме паметник. От тогава до сега гробът на сина ми е осквернен пет пъти. Отиваме всеки ден. Следобед го оправяме, на сутринта белите камъчета, които са наредени, са разхвърляни извън него. Изкуствените цветя са умишлено нарязани, а саксиите им - счупени. За мен това е целенасочено\", плаче Петранка Димова. \r\n\r\n \"Всеки път се случва, след като тя е позвънила по телефона. Обажда се, за да ни се моли да оттеглим гражданския си иск, който е за 150 хиляди лева! Няма да го направя! Не ми трябват пари, а и дали ще влезе в затвора, вече е все тая. Николай го няма и няма да се върне\", вайка се Петранка. Обидена е от присъдата на съда, с която се намалява наказанието на подсъдимата Анита Мейзер. На първа инстанция тя получи 4 години и половина. \r\n\r\n След като е пусната под гаранция, Мейзер е започнала да търси контакт със семейство Димови, твърдят почернените близки. \"Казва, че иска да сме семейство. С дъщеря ми Милена да бъдат като сестри. Това няма как да стане. Коя майка би простила на убиеца на детето си?!\", категорична е Петранка. \r\n\r\n Димови смятат да сезират Страсбург по делото \"Мейзер\". \r\n\r\n \"Искам да се проверят съдебните медици, изготвили експертизите по делото. Тези документи за мен са фалшиви, защото лекарите не са видели тялото на Николай, нито снимките на разследващите. Фактически правят заключение без труп\", казва майката. \r\n\r\n Петранка Димова е сигнализирала в полицията за системното разкопаване на гроба. Последния път това се случва навръх панихидата на 14 август т.г. \"Взели сме мерки. Започваме разследване и слагаме камери. Това кощунство не може да продължава\", зарича се Петранка. \r\n\r\n Адвокат Иван Томов: Анита пак ще влезе в затвора! \r\n\r\n \"Няма вариант, в който Анита Мейзер да не се върне в затвора, независимо че е излежала половината от наказанието. Ще бъде върната в Сливенския затвор най-малко за два месеца, за да може въобще да се говори за превъзпитание, когато поиска да излезе предсрочно. Разочаровани сме от решението на съдиите, но го очаквахме.\" \r\n\r\n Така адвокат Иван Томов, който представлява майката на удушения Николай Димов, коментира намалената присъда на Анита Мейзер. \r\n\r\n В четвъртък следобед стана ясно и решението на апелативните магистрати във Варна, според която Анита вече е излежала повече от половината. \r\n\r\n \"Пускането й срещу парична гаранция от 5 хиляди лева бе знак, че смятат да намаляват присъдата й. Орязаха и кръвнината с 50 хиляди лева. Любопитни сме да разберем на какво основание\", допълни още адвокат Томов. \r\n\r\n Делото ще продължи есента в София - пред ВКС. И двете страни ще обжалват. \r\n \n\t\t\t\t\t\t", "date": "2018.08.27", "title": "Майката на Николай: Анита 5 пъти осквернява гроба на сина ми! Иска да сме семейство, коя майка би простила на убиеца на детето си? "}
{"url": "http://www.bnews.bg/article/247668-iran_osporva_amerikanskite_sanktsii", "text": "\n Иран отнесе санкциите на Съединените щати до най-високата съдебна инстанция на ООН, Международния съд в Хага, предаде Асошиейтед прес, цитирана от БТА. \r\n\r\n Целта на Техеран е в крайна сметка санкциите, възстановени с решение на президента на САЩ Доналд Тръмп отпреди няколко месеца, да бъдат отменени. Иран определи възобновяването на санкциите като \"открита икономическа агресия\". \r\n\r\n Иран внесе иска в Международния съд миналия месец. Техеран поддържа тезата, че въведените на 8 май от правителството на Тръмп санкции, са нарушение на двустранно споразумение от 1955 г. - Договорът за приятелство, регулиращо икономическите и консулските им взаимоотношения. \r\n\r\n На първото заседание в Хага по внесения от Техеран иск, Иран поиска международният съд незабавно да преустанови действието на санкциите, за да защити иранските интереси, докато не приключи делото, в което се оспорва законността на санкциите - процедура, която може да отнеме години. \r\n\r\n През май американският президент заяви, че ще оттегли страната си от подписаното през 2015 г. споразумение за иранската ядрена програма и че ще възстанови режима на санкции срещу Техеран. Вашингтон заплаши да наложи санкции и на други страни, ако до началото на ноември те не спрат да внасят ирански петрол. \r\n\r\n Иранският представител по делото пред Международния съд Хага Мохсен Мохеби заяви, че решението на САЩ е явно нарушение на договора от 1955 г., защото има за цел \"да навреди във възможно най-голяма степен на иранската икономика\". \r\n\r\n Споразумението за иранската ядрена програма от 2015 г. предвижда върху нея да бъдат въведени ограничения в замяна на отменяне на повечето американски и международни санкции. \r\n\r\n Документът обаче предвижда времеви ограничения и не се отнася до програмата на Иран за балистични ракети и регионалната му политика в Сирия и на други места. Именно тези пропуски нееднократно бяха изтъквани от Тръмп като причина да определи споразумението като \"най-лошото, подписвано някога\", отбелязва Асошиейтед прес. \r\n \n\t\t\t\t\t\t", "date": "2018.08.27", "title": "Иран оспорва американските санкции"}
{"url": "http://www.bnews.bg/article/247645-boyko_krastanov_zaryazan_ot_gadzheto_zaradi_lyubimets_na_uil_smit", "text": "\n Музикантите вече  са на мода, а не актьорите от „Под прикритие“! Това доказа изборът на красивата актриса Виттория Николова, която заряза именитото си гадже Бойко Кръстанов \r\nСлед дълга романтична връзка, вричания във вярност и обещания за сватба Бойко е пак сам. Виттория го заряза заради виртуозния музикант Божидар Николов, който се прочу, след като Уил Смит изкупи авторската музика на групата му DAYO за видеблога си, пише „България Днес“. \r\nБойко обаче не е единственият с разбито сърце. Бившата му изгора Ива Янкулова всъщност бе изоставена от Божидар Василев заради Виттория миналата година. Бойко трудно преглъща раздялата, разкриват от обкръжението му. Макар за момента да няма отклик, той търси връзка с Витя. На помощ му се притекъл дори Асен Блатечки. Опитал се да стопли отношенията между двамата бивши, като ги ангажирал с роли в новия си уебсериал. Това обаче се оказало напразно. Фенки, радвайте се! Бойко е свободен!   \r\n \n\t\t\t\t\t\t", "date": "2018.08.27", "title": "Бойко Кръстанов зарязан от гаджето заради любимец на Уил Смит"}
{"url": "http://www.bnews.bg/article/247657-nap_zatvori_avkvaparkat_v_ravadinovo", "text": "\n От НАП потвърдиха, че са затворили аквапарк \"Нептун\" в с. Равадиново заради неиздаване на касови бележки. Данъчните направили проверките си като тайни агенти на водното изкушение. Така сезонът на атракциона приключи почти месец преди останалите аквапаркове в страната, които затварят около 10-и септември. \r\n\r\n Аквапаркът се намира близо до замъка \"Влюбен във вятъра\" в Равадиново, само на 5 км от Созопол, и бе открит с шумна реклама през миналата година. Разположен е на площ от 50 000 кв.м. сред зелени площи и обширни пространства със заведения за хранене, барове, зони за релакс и допълнителни услуги. \r\n\r\n Аквапаркът е също толкова помпозен, колкото и Замъкът \"Влюбен във вятъра\", и това не е случайно - атракционът е собственост на фирма \"Пик Груп\" ЕООД - на сина на собственика на Замъка Георги Тумпалов - Костадин Тумпалов. Проектът бил реализиран с кредит от 10 млн.лева от Българо-американска кредитна банка и със собствени средства на Тумпалови, и претендира да е един от най-големите подобни атракциони на Балканите. Аквапаркът разполага с 4 басейна, множество пързалки тайфун със спираловидни туби, изкуствени реки пр. \r\n\r\n Обектът бил наблюдаван от инспекторите от дълго време, защото се получили множество сигнали за неиздаване на касов бон, пише Дир.бг. \r\n \n\t\t\t\t\t\t", "date": "2018.08.27", "title": "НАП затвори авквапаркът в Равадиново"}
{"url": "http://www.bnews.bg/article/247660-tragediyata_kray_svoge_vze_oshte_edna_zherva", "text": "\n Жертвите на тежката катастрофа с автобус край Своге станаха 17. \r\n\r\n Починал още един от ранените, настанен в столична болница, съобщи Нова телевизия. \r\n\r\n По-рано и от прокуратурата съобщиха, че   за смъртта на 17 души.  \r\n\r\n   \r\n \n\t\t\t\t\t\t", "date": "2018.08.27", "title": "Трагедията край Своге взе още една жерва"}
{"url": "http://www.bnews.bg/article/247659-api_e_dala_srok_do_15_avgust_treysi_da_otremontira_opasnite_uchastatsi", "text": "\n Агенция „Пътна инфраструктура” (АПИ) пет пъти е подканяла с писма фирмата, ремонтирала пътя край Своге, на който стана тежката автобусна катастрофа с 16 загинали, да оправят дефекти. Пътят е в гаранция, която изтича в края на тази година, обяви в предаването „Тази сутрин” директорът на АПИ инж. Светослав Глосов. \r\n\r\n Според него агенцията е изпълнила всички свои задължения по закон, а единствения начин да принудят фирмата да поправи дефектите е по съдебен път. \r\n\r\n Относно мантинелата в района, която според много експерти е твърде слаба, Глосов каза, че тя е поставена по спецификация за урбанизирана територия. Тези мантинели нямали задача да спират превозни средства от 40 т. \r\n\r\n Глосов коза още, че след като са били уведомени за опасностите на този, те са предприели мерки като са ограничили скоростта и са поставили табела за опасен път. \r\n\r\n Глосов призна, че има дефект в района на пътния участък край Своге, кодето след катастрофата загинаха 16 души. \r\n\r\n „Дефектът е констатиран от Институтът по пътища и мостове. Въз основа на тези сигнали първите мерки, които АПИ взе е да предупреди за опасност на пътя и че участъкът е хлъзгав. Този път е в гаранция. Тя изтича в края на тази година. Следващата стъпка, която трябва да предприеме агенцията е по съдебен ред да принуди фирмата да обезопаси пътя. Инженерът на проекта също носи своята отговорност и трябва да вземе мерки за отстраняване на дефектите. До 15 август е трябвало да се отстранят дефектите на пътя, но това не е направено“, отбеляза шефа на АПИ. \r\n\r\n Той добави, че по 3607 автомобила минават по този участък дневно. По норми на 8 г. трябва да се подменя носещият слой на асфалта, каза още шефът на АПИ. \r\n \n\t\t\t\t\t\t", "date": "2018.08.27", "title": "АПИ е дала срок до 15 август \"Трейси\" да отремонтира опасните участъци"}
{"url": "http://www.bnews.bg/article/247640-makar_i_sas_setni_sili_bosiya_prodalzhava_da_pomaga_na_horata", "text": "\n \r\nМакар и със сетни сили Босия продължава да помага на хората! \r\n\r\n През последните дни при него идват хора от цяла България, за да изразят своята подкрепа и да разкажат за различни безобразия на властта. Босия е разговарял няколко пъти с журналиста Димитър Байрактаров и му е изложил проблемите на хората, които очакват помощ и гласност на проблемите чрез предаването \"Бареков и Байрактаров без цензура\". \r\n\r\n Николай Колев-Босия е насочил вниманието на журналиста към малките населени места, където местни феодали дерибействат и мачкат дребния бизнес. На практика кметовете на малките общини са се превърнали в истински феодали, които дирижират правилата и чрез съдебната система. Вкарването на делата на двуинстанционно разглеждане на практика ги държи в един съдебен район и са с предрешен изход, който почти винаги е в полза на кметовете-феодали. \r\n\r\n \r\nБи Нюз потърси за коментар журналиста Димитър Байрактаров ето какво заяви той: \r\n -Да,  Босия ме потърси за много сериозни проблеми в малките населени места. Вече имам представа за какво иде реч, но за сега няма да давам подробности, тъй като още не е приключило журналистическото разследване. Мога само да ви кажа, че феодализмът в малките населени места е в апогея си. Кметовете се чувстват над закона, тъй като властта е изцяло в техните ръце. Все повече се наблюдава една симбиоза между кмет-полиция и прокуратура, която е насочена срещу непокорните и неудобните граждани, а често и за отнемане на бизнес.  \r\n  \r\n \n\t\t\t\t\t\t", "date": "2018.08.27", "title": "Макар и със сетни сили Босия продължава да помага на хората!"}
{"url": "http://www.bnews.bg/article/247639-modelat_nedelina_tsaneva_stana_parvata_mis_silikon_estetik", "text": "\n Изненадата на конкурса „Мис Силикон“ 2018 беше моделът Неделина Цанева. Тя стана първата носителка на титлата „Мис Силикон естетик“ в 10-годишната история на най-скандалния конкурс у нас. \r\n\r\n Тази година организаторите заложиха на нова концепция и критерии при избора на победителките в шоуто, а именно  естетично издържани корекции, а не гротескно изглеждащите момичета. \r\n\r\n Неделина покри изцяло представите на журито и публиката за миската с най-естетична визия, което й донесе и короната „Мис Силикон естетик“ 2018, пише 'Телеграф\". \r\n\r\n Неделина Цанева е участвала в множество конкурси – Мис Плеймейт, Мис София и Мис Стара Загора. Носителка е на титлите Мис Стара Загора 2014, Мис София 2015 и Best Erotic Model 2017. \r\n\r\n В последно време тя се е концентрирала върху кариерата си на модел. Снима за различни брандове, а в началото на годината представи собственото си танцово шоу Silicone dolls. Което се радва на невероятен успех в най-оборотните клубове в страната. \r\n \n\t\t\t\t\t\t", "date": "2018.08.27", "title": "Моделът Неделина Цанева стана първата „Мис Силикон естетик“"}
{"url": "http://www.bnews.bg/article/247641-tova_sa_telefonite_za_vrazka_sas_zastrahovatelya_koyto_shte_plati_obezshteteniya_na_vsichki_zhertvi_na_katastrofata_v_iskarskoto_defile", "text": "\n \"Автобусът е застрахован в нашата компания. Непосредствено след инцидента - до няколко часа, наши представители бяха на място, за да съдействат с каквото е възможно. Това обяви в предаването \"Тази сутрин\" на bTV изпълнителният директор на \"Лев инс\" Павел Димитров по повод тежката катастрофа с автобус край Своге. \r\n\r\n Представители на фирмата са били вчера на мястото на инцидента, в село Световрачене, откъдето са повечето загинали и немалко пострадали, и в болниците при ранените. \r\n\r\n Въпреки че автобусът не е минал втори технически преглед, той има застраховка, подчерта Димитров. Той уточни, че компанията действа по израелския пример - още преди финализиране на разследването да отпуснат авансови изплащания за медицински консумативи или лечение. \r\n\r\n Павел Димитров даде и телефони, на които пострадалите и близките на загиналите, могат да се свържат със застрахователното дружество: 0800 10 200 и 0899 993 419. \r\n\r\n Относно информацията, че в момента се прави одит на застрахователното дружество Димитров отрече да имат проблеми и подчерта, че одитът е свързани със \"Зелена карта\" - спорове за обезщетения за катастрофи в чужбина. Компанията е установила със собствени разследвания, че в много от случаите става въпрос за застрахователна измама. \r\n\r\n   \r\n \n\t\t\t\t\t\t", "date": "2018.08.27", "title": "Това са телефоните за връзка със застрахователя, който ще плати обезщетения на всички жертви на катастрофата в Искърското дефиле"}
{"url": "http://www.bnews.bg/article/247642-piyana_zhena_blasna_4_koli_na_kavatsite_i_se_opita_da_izbyaga", "text": "\n 37-годишна пияна софиянка помля с автомобил \"Мицубиши Каризма\" 4 паркирани коли на къмпинг \"Каваци\" край Созопол и се опита да избяга, съобщиха от МВР. \r\n\r\n В Районно управление - Созопол е получено съобщението за пътния инцидент, предизвикан от лекия автомобил, който е с плевенска регистрация и е напуснал местопроизшествието. Своевременно е локализирано местонахождението на автомобила, като той е спрян за проверка на пътя от к-г \"Каваци\" към Созопол. Установено е, че \"Мицубиши\"-то е управлявано от 37-годишната Д.Г. от софийското село Волуяк. \r\n\r\n Дамата е тествана за употреба на алкохол, като дрегерът отчел - 1,53 промила. Отказала е да даде кръвна проба за изследване. Задържана е за срок от 24 часа. По случая е образувано бързо полицейско производство. \r\n\r\n Това е втори подобен случай след като пловдивчанката Габриела Медарова блъсна 10 паркирани коли в Пловдив, като в кръвта й бяха открити следи от наркотици и алкохол. \r\n \n\t\t\t\t\t\t", "date": "2018.08.27", "title": "Пияна жена блъсна 4 коли на \"Каваците\" и се опита да избяга"}
{"url": "http://www.bnews.bg/article/247651-nastanenite_vav_vma_seriya_operatsii_za_nay_mladiya_ot_postradalite_kray_svoge", "text": "\n Серия от операции предстоят за най-младия пострадал край Своге, който е настанен в Реанимацията на Военномедицинска академия. Консилиум от специалисти днес очертава плана за лечение на 30-годишния мъж, обяви началникът на ВМА бригаден генерал проф. д-р Венцислав Мутафчийски, д.м.н., FACS. \r\n\r\n Пострадалият в катастрофата с автобус на 25 август 2018 г. е със счупване на черепа и мозъчна контузия, фрактура на дясното рамо и 4 прешлена в поясната област – без засягане на гръбначния мозък, както и със сериозна белодробна контузия, допълни проф. д-р Мутафчийски. \r\n\r\n През първите 24 часа след инцидента младият мъж е претърпял една кратка операция, свързана с възстановяването на дишането му. „Контактен и адекватен е, с ясно съзнание за случилото си. Състоянието му е средно тежко и няма опасност за живота му”, обясни началникът на ВМА. \r\n\r\n Днес от Реанимацията в конвенционално отделение ще бъде преместена и другата пострадала, която се лекува във Военномедицинска академия. \r\n\r\n 62-годишната жена е с множество травми по главата, лицето и тялото, но без счупвания на кости и засягане на жизненоважни органи. „Контузията на белия дроб е минимална, няма опасност за живота й”, обясни бригаден генерал проф. д-р Мутафчийски. Ако възстановяването й продължи без усложнения, вероятно ще бъде изписана до края на седмицата. \r\n\r\n ВМА разполага с достатъчно количество кръв и кръвни продукти, за да поеме нуждите на пациентите, подчерта още началникът на Академията. \r\n\r\n Болницата е единствената в България, която има собствена кръвна банка. „Още, щом ни сигнализираха за инцидента, направихме необходимите разчети и сме подготвени”, допълни началникът на ВМА, предаде БТВ. \r\n \n\t\t\t\t\t\t", "date": "2018.08.27", "title": "Настанените във ВМА -  серия операции за най-младия от пострадалите край Своге"}
{"url": "http://www.bnews.bg/article/247652-pozhar_gorya_v_kashtata_na_yordan_yovkov_vav_varna", "text": "\n Пожар е възникнал в къщата на писателя Йордан Йовков тази сутрин във Варна, съобщава Moreto.net, позовавайки се на информация от полицията. Зданието се намира на ул. \"Георги Живков\" 11 в Морската столица. \r\n\r\n Вероятната причина за възникването на пожара е небрежност при боравене с открит огън. На място са изпратени няколко екипа на пожарната. \r\n\r\n Преди седмица регионалният сайт беше алармирал, че дворът на изоставената къща, в която Йовков е написал повестта \"Жетварят\", е пълен с бурени и най-различни предмети и боклуци от бита. \r\n \n\t\t\t\t\t\t", "date": "2018.08.27", "title": "Пожар горя в къщата на Йордан Йовков във Варна"}
{"url": "http://www.bnews.bg/article/247643-obrat_zapis_pokazva_kak_bivshiyat_kmet_na_harmanli_e_pipal_trotinetkata_blasnata_ot_bashtata_na_prezidenta_radev", "text": "\n Екскметът на Харманли и настоящ местен соцлидер Михаил Лисков е пипал тротинетката на инвалида Стефчо Тодоров, блъсната от бащата на президента Румен Радев – Георги Радев. Това става ясно от записите от видеокамерите, запечатали инцидента на кръговото кръстовище в Харманли, пише \"Монитор\". \r\n\r\n На тях ясно се вижда как мъж с жълта шапка, който бе разпознат от жителите на региона именно като Лисков, се приближава, хваща тротинетката, обръща посоката, в която се намира, и отново я оставя. Екскметът обаче така и не е открит за коментар. Както лъсна в събота, инцидентът е станал на 17 август. Тогава мерцедесът на родителите на държавния глава – Георги и Станка Радеви, блъска триколката на Тодоров. Акт обаче е написан не на шофьора на мерцедеса, а на инвалида, като посочената причина е „внезапна промяна на движението на водача на ППС“. \r\n\r\n В същото време разпространеният в публичното пространство запис от видеото не показва такава смяна, докато върху тротинетката се движи Тодоров. Единствената видима промяна в посоката е, когато Лисков и пред очите на намиращите се на място полицаи обръща триколката. За самата случка пък се разбра чак през уикенда, тъй като така и не влязла в информационния бюлетин на МВР. \r\n\r\n По случая започна проверка от инспектората на МВР за евентуален опит за укриване на вина. Тя бе разпоредена лично от вътрешния министър Валентин Радев. Главният прокурор Сотир Цацаров също се самосезира, като разпореди на зам.-шефката на държавното обвинение в Хасково Дарина Славова да направи проверка. \r\n\r\n В социалната мрежа Фейсбук бе разпространено , според който човекът с увреждания, Стефчо Тодоров е ударил мерцедеса на бащата на президента Георги Радев. \r\n\r\n По-рано днес медии съобщиха за изненадващото решение на Пътна полиция в Харманли да обяви инвалида за виновен за произшествието. \r\n\r\n Полицаите най-скандално са изкривили изцяло събитията, които обаче са пределно ясни и видни на видеото от инцидента, публикувано по-рано от местните медии.  \r\n\r\n От клипа се вижда ясно, че мерцедесът връхлита инвалида на триколката. Загадка остава защо полицаите не са описали това в протокола и не е ли гледало след това МВР кадрите от камерите. \r\n\r\n \r\n  \r\n \n\t\t\t\t\t\t", "date": "2018.08.27", "title": "ОБРАТ: Запис показва как бившият кмет на Харманли е пипал тротинетката, блъсната от бащата на президента Радев"}
{"url": "http://www.bnews.bg/article/247655-prokuraturata_obvini_shofyora_za_zhertvite_na_patya_ubiets", "text": "\n   \r\n\r\n Окръжна прокуратура София привлече Григор Григоров като обвиняем в извършване на престъпление по чл. 343 ал. 4 вр. ал. 3 б. „Б“ пр. 2  вр. ал. 1 б. „В“  вр. чл. 342 ал. 1 пр. 3 от Наказателния кодекс. Той е обвинен в това, че на 25.08.2018 г. в гр. Своге, София област, на път 2 -16, при управление на автобус МАН, с посока на движение Своге – София, е нарушил правилата за движение по пътищата – чл. 21 ал. 2 от Закона за движение по пътищата: „При избиране на скоростта на движение на водача на пътно превозно средство е забранено да превишава 40 км/ч, сигнализиран с пътен знак В 26“ и по непредпразливост е причинил телесна повреда на повече от едно лице и смъртта на повече от едно лице – 17 лица и случаят е особено тежък. \r\n\r\n Повдигането и предявяването на обвинението е извършено вчера, 26.08.2018 г., късно следобяд. С постановление на наблюдаващия прокурор обвиняемият е задържан за срок до 72 часа, за осигуряване на явяването му пред съда за определяне на постоянна мярка за неотклонение. Към настоящият момент задържането се изпълнява в условията на болнично заведение, където Григоров е на лечение. \r\n\r\n С постановление на главния прокурор разследването по делото е възложено на Националната следствена служба, където то се осъществява от екип от следователи. В рамките на днешния ден предстоят допълнителни огледи. В същото време, следователи осъществяват изземване на относими към разследването документи от МРРБ, Агенция „Пътна инфраструктура“, Агенция „Автомобилна администрация“ и търговското дружество – изпълнител на ремонта на пътния участък, съобщиха от държавното обвинение. \r\n\r\n   \r\n\r\n   \r\n \n\t\t\t\t\t\t", "date": "2018.08.27", "title": "Прокуратурата обвини шофьора за жертвите на пътя-убиец!"}
{"url": "http://www.bnews.bg/article/247647-signali_do_dupka_a_firma_treys_ne_sa_napravili_nishto_za_da_remontirat_opasniya_pat", "text": "\n Хлъзгав и опасен асфалт, несигурна мантинела. Констатациите са на неправителствената организация Институт за пътна безопасност, която започна свое независимо обследване на мястото на катастрофата (на 2 км след Своге, в посока София). \r\n\r\n 16 загинали, 8 се борят за живота си. \r\n\r\n На 3 август от Института сезират Агенция \"Пътна инфраструктура\" за дефекти по пътя - с писмо, заедно със снимков материал. Там ясно пише, че на много места асфалтовата настилка е компрометирана и в лошо състояние. Път, който е асфалтиран през 2014 г., а приет с разрешение за ползване през декември 2016 г.! \r\n\r\n Гаранционният срок на договора с изпълнителя ДЗЗД \"Трейс Своге\" изтича в края на 2018 г. и това може да е едно от най-вероятните обяснения защо от фирмата си правят оглушки на десетократни сигнали, че трябва да поправят свършеното от тях - и прието без нито една забележка от 20-членна държавна приемателна комисия към МРРБ през 2016 г. \r\n\r\n   \r\nКой е сигнализирал за лошото състояние на пътя \r\n  \r\n1. Институтът по пътна безопасност.  Организацията вече е провела една експертна оценка на пътя и е подала своите констатации към компетентните институции да се самосезират и да започват конкретни действия по обезопасяването му. Диана Русинова от Института заяви по БНР, че според първоначалния оглед асфалтът в района на катастрофата е твърде хлъзгав, а пътят е в опасно и рисково състояние: \r\n\r\n \"Първоначалният оглед показва видима разлика по отношение на самия асфалт. В по-горната част има участък с доста по-едра фракция, съответно в по-долния край, точно където е станал инцидентът, очевидно материалите не отговарят на изискванията, дори с просто око това е видимо. Когато стъпиш на платното за движение, се вижда, че настилката е много хлъзгава, дори ако застанеш с обувки, а в момента е сухо. Представям си какво е било, когато е било наводнено и мокро\". \r\n\r\n Отделно са констатирали нарушения при поставянето на преградните съоръжения. Според Русинова мантинела, поставена върху платното за движение, която не е захваната на много места. \r\n\r\n \"Трябва да се изследват причините първо защо ремонтът е толкова некачествено изпълнен. Второ - поради каква причина институциите са приели ремонта в този му вид. И трето - когато са се появили първите дефекти, защо още тогава някой не предприе някакви мерки\", подчерта Диана Русинова.  \r\n\r\n 2. Община Своге. Заместник-кметът на Своге Георги Петков. \"Не едно, две или три са писмата, които сме пратили за конкретни участъци\", казва Петков по БНР. \r\n\r\n Прокуратурата проверява шофьора, превозвача и ремонта на пътя край Своге \r\n\r\n Последното изпратено писмо е отпреди десет дни и касае растителността над пътните платна, която създава рискове за движението. Друг сигнал е бил подаден за рисков участък на изхода на Владо Тричков, където има около 20-метрово пропадане на асфалта и почти ежеседмично стават катастрофи, а участъкът стои вече близо година. \r\n\r\n 3. Агенция \"Пътна инфраструктура\". Веднага след въвеждането в експлоатация на пътя, за чието оправяне са изхарчени близо 24 милиона евро, зачестяват ПТП-та в участъка, където става и катастрофата. 22 проблемни участъка с дефекти са констатирани през март т.г. от експертна група и втори път - през юли с констативен протокол, неподписан само от фирмата изпълнител на обекта, включително и в участъка с катастрофата. Срокът за изпълнение за отстраняване на дефектите е бил 15 август. На 19 август АПИ били уведомени, че проблемите не са били отстранени. Но също не предприели нищо, за да санкционират фирмата за неизпълнението й. \r\n\r\n 4. Райнно управление на МВР в Своге. Изпращат три писма заради зачестилите произшествия с висок травматизъм през цялата 2017 г. Писмата са до Областно пътно управление, които уведомяват и АПИ, които слагат ограничение за 40 км в участъка.  \r\n\r\n 5. Шофьори. \"Асфалтът там (на мястото на катастрофата - бел.р.) е много гладък и тъй като скоро не е валяло, върху настилката са се натрупали масло и нафта, които при намокряне правят пътя хлъзгав като лед. Предполагам, че този асфалт не отговаря на шосейните изисквания. Доколкото съм чувал от познати, от колеги – казват, че е парков асфалт. То е гладко като ламарина\". \r\n\r\n И макар от изпълнителя \"Трейс\" да не са си мръднали пръста, никой от институциите също не признава вина, напротив - твърдят, че са си свършили работата. \r\n\r\n Рехабилитацията и ремонтът на пътя в Искърското дефиле, който е над 80 км, се извършва при ясно разграничаване на правата и отговорностите на всички участници в строителния процес и контрола върху изпълнението и качеството, заявява днес Дончо Атанасов, член на УС на АПИ и бивш неин шеф, коментирайки изпълнението на обществената поръчка за милиони, пише Клуб Z. \r\n\r\n Гаранцията за извършената рехабилитация изтича в края на 2018 г. Сега държавата смята да съди \"Трейс\". Но именно представители на държавата са одобрили без нито една забележка свършеното от нея с протокола от декември 2016 г., пускайки пътя. И първите пътни инциденти започват и не спират през цялата 2017 г., в т.ч. и един смъртен случай. \r\n\r\n За да се стигне до жертвите от 24 август. \r\n \n\t\t\t\t\t\t", "date": "2018.08.27", "title": "Сигнали до дупка, а фирма \"Трейс\" не са направили НИЩО, за да ремонтират опасния път!"}
{"url": "http://www.bnews.bg/article/247633-berbatov_se_prozyava_ot_skuka_kray_zhena_si", "text": "\n Откакто не играе активно футбол, Бербатов има достатъчно време за семейството си, но не се чувства удовлетворен. Легендарният голмайстор се чувства отегчен в компанията на жена си Елена, а и тя не изглежда радостна, когато е с него. Онзи ден двамата обядваха заедно в центъра на София и в ресторанта не си размениха нито дума. \r\nМитко и майката на дъщерите му - 8-годишната Деа и 6-годишната Елиа, заситиха глада си на терасата на луксозно бистро на ул. „Оборище”. Половинката на футболиста беше облечена доста неглиже – с червен анцуг и потник, но въпреки това привличаше похотливите погледи на преминаващите по тротоара господа. Два пъти раждалата жена няма силикон или други пластични корекции по тялото си, а не използва и грим, което обаче не я прави по-малко красива и сексапилна.  \r\nЕлена отнесе доста мъжки въздишки, докато похапваше телешки стек с манатарки в заведението. А единственият, който не проявяваше заинтересованост към нея, беше Бербатов. Бившият играч на „Манчестър Юнайтед” бе забил поглед в айфона си и бореше скуката с четене ва последните спортни вести. Обядът му се състоеше само от айран, който футболистът консумираше директно от пластмасовата бутилка.  Когато жена му се нахрани, звездата на най-популярния спорт извади две банкноти от по 20 лева и ги подхвърли на масата. После с половинката му напуснаха ресторанта, без да дочакат сервитьор да им вземе парите. \r\nСъпрузите запазиха мълчание и докато крачеха към паркирания наблизо автомобил на Бербо - „Бентли Континентал”. Струващата четвърт милион лимузина превозва Митко и Елена отскоро, а преди това нападателят използваше за транспорт по-стар модел на същия производител. И предишната, и сегашната кола на 37-годишният милионер са с регистрационен номер 9009. Числото 9 се мъдреше на фланелката на Бербатов по зелените терени и той е убеден, че му носи успех и късмет, пише Уикенд. \r\n  \r\n \n\t\t\t\t\t\t", "date": "2018.08.27", "title": "Бербатов се прозява от скука край жена си "}
{"url": "http://www.bnews.bg/article/247649-tazhna_vest_za_futbola_na_28_godini_pochina_half_ot_kazanlak", "text": "\n На 28-годишна възраст почина българският футболист Емил Рачев. Халфът е бил покосен от инфаркт. \r\n\r\n През уикенда той игра с фланелката на Розова долина (Казанлък) срещу Созопол в среща от Югоизточната Трета лига. Юношата на Берое има мачове за заралии и Нефтохимик Бургас в Първа лига. \r\n\r\n Преди старта на сезона играчите на Розова долина са минали медицинските изследвания. Резултатите на Рачев били добри, както и електрокардиограмата. \r\n\r\n Емил Рачев е роден на 9 април 1990 година в Казанлък. В кариерата си е играл за Берое, Нефтохимик и Черноморец Поморие. \r\n\r\n   \r\n \n\t\t\t\t\t\t", "date": "2018.08.27", "title": "Тъжна вест за футбола: На 28 години почина халф от Казанлък"}
{"url": "http://www.bnews.bg/article/247636-15_ot_zhertvite_sa_ot_svetovrachene_sred_tyah_i_dete", "text": "\n \r\n15 от 16-те жертви на трагедията край Своге от 25 август са от село Световрачене. Сред тях е и дете на 13 години, което пътувало с баба си и вуйчо си. \r\n\r\n Бабата е починала, а вуйчото е настанен в тежко състояние във ВМА в София. \r\n\r\n Общо 9 от по-тежко пострадалите при катастрофата, които се лекуват в София, също са от Световрачене, каза пред bTV кметът на селото Светла Николова. \r\n\r\n Снощи е информиран и последният близък на пострадалите и загиналите при катастрофата, каза още кметът. \r\n\r\n Оцелелите пътници и роднините на загиналите ще получат обезщетения – в селото се появиха представители на застрахователното дружество, които търсеха контакт с близките. \r\n\r\n Църквата в Световрачене организира днес панихида в памет на загиналите при автобусната катастрофа. \r\n \n\t\t\t\t\t\t", "date": "2018.08.27", "title": "15 от жертвите са от Световрачене, сред тях и дете!"}
{"url": "http://www.bnews.bg/article/247637-ochevidets_na_uzhasa_mnozina_podminaha_intsidenta_maltsina_pomognaha", "text": "\n Пламен Пенчев в сред шофьорите, вадили ранени от автобуса, който се обърна до Своге. При катастрофата в събота загинаха 16 души. Той разказа смразяващата кръвта гледка в първите минути след инцидента. \r\n\r\n \"Беше ужасяващо, беше пълно с хора. Някои бяха затиснати под седалките. Хората бяха на преклонна възраст - потрошени, размазани, със скъсани подбедрици. Повдигахме крака, ръце\", разказа пред bTV Пенчев и добави: \"Видях, че нямаше шанс за тях, ако не бъдат извадени. Имаше затиснати\". \r\n\r\n Той бил с приятели от офроуд клуб в Своге на разходка в гората. Като слезли, непосредствено преди града, те видели 10-ина души и предположили, че се е случило нещо лошо. Първо звъннали на тел. 112, за да съобщят за инцидента. Полицията и пожарната били след 6-7 минути на мястото на инцидента. По думите на Пенчев линейката от Своге доста се е забавила. Двама от пожарникарите на мястото на инцидента били приятели на Пламен. Те влезли в автобуса в дерето, но се забавили. Като видял, че не излизат, той разбрал, че положението е тежко и също слязъл, за да вади хора. \r\n\r\n Той обясни, че сред многото възрастни хора в рейса е видял и две момчета - \"крехки и буквално потрошени\". До пристигането на линейките Пламен, още няколко от свидетелите и пожарникарите извадили 10-ина души от автобуса.  \r\n\r\n По думите му шофьорите спирали на пътя, казвали \"Ужас, каква трагедия\", и подминавали. Малцина са останали да помогнат. \r\n \n\t\t\t\t\t\t", "date": "2018.08.27", "title": "Очевидец на ужаса: Мнозина подминаха инцидента, малцина помогнаха"}
{"url": "http://www.bnews.bg/article/247646-otkriha_udavnik_v_yazovir_suden_kladenets", "text": "\n Труп на мъж е бил намерен на брега на язовир \"Студен кладенец\" в землището на село Островица (община и област Кърджали) вчера около 17:30 часа, съобщават Областната дирекция на МВР. \r\n\r\n След подаден сигнал на тел.112 местопроизшествието е запазено от полиция и е извършен оглед. Следи от насилствена смърт не са открити. Самоличността на мъжа засега не е установена. Екип на пожарната служба в Кърджали извадил трупа от водата. Тялото е транспортирано за аутопсия в кърджалийската болница. Причина за смъртта е удавяне, допълват от МВР. \r\n\r\n Уведомени са всички Районни управления в областта, извадени са лицата, които се издирват и са предприети действия за идентифициране на загиналия. Образувано е досъдебно производство в РУ-Кърджали. Работата по случая продължава сектор \"Криминална полиция\"  и разследващ полицай.   \r\n \n\t\t\t\t\t\t", "date": "2018.08.27", "title": "Откриха удавник в язовир \"Суден кладенец\""}
{"url": "http://www.bnews.bg/article/247625-burite_se_zavrashtat_vizhte_kakvo_vreme_ni_ochakva", "text": "\n Днес над западната половина на страната ще продължи да се развива купеста и купесто-дъждовна облачност, след обяд на отделни места и над източната. Ще има краткотрайни валежи, придружени с гръмотевични бури, в западните и планинските райони явленията ще са интензивни. \r\n\r\n Вятърът ще е до умерен: в Западна България ще се ориентира от северозапад и с него за кратко ще нахлуе по-студен въздух, в източните райони ще остане от североизток. Максималните температури ще са от около 23 градуса в западните райони, до 33 градуса в източните, където преди обяд ниската облачност ще се разкъса и намалее и ще има повече слънчеви часове. \r\n\r\n По Черноморието в сутрешните часове ще е с ниска облачност или мъгла, почти без валеж, която до около обяд ще се разкъсва и намалява до предимно слънчево. В следобедните часове ще има и развитие на купеста и купесто-дъждовна облачност, но главно по Южното Черноморие ще превали и прегърми. Ще духа до умерен вятър от изток-североизток. Максималните температури ще са 27-30 градуса. Температурата на морската вода е около 27 градуса. Вълнението на морето ще е 2-3 бала.   \r\n\r\n Над планините ще се развива купеста и купесто-дъждовна облачност и на много места ще има краткотрайни валежи и гръмотевични бури. По-интензивни ще са явленията в следобедните часове, главно в Рило-Родопската област. Ще духа умерен до силен вятър от изток-североизток. Максималната температура на височина 1200 метра ще е около 20 градуса, на 2000 метра - около 13 градуса. \r\n  \r\n \n\t\t\t\t\t\t", "date": "2018.08.27", "title": "Бурите се завръщат, вижте какво време ни очаква!"}
{"url": "http://www.bnews.bg/article/247629-ministar_nankov_samo_tova_li_shte_kazhete_na_martvite_i_tehnite_blizki_vinovniyat_shte_si_ponese_posleditsite", "text": "\n   \r\n\r\n \"Ще дадем цялата необходима информация на колегите от прокуратурата за настилката в този участък. За спиране на пътя не можем да говорим, той е безалтернативен. Колегите са предприели действия по редуциране на скоростта. Всички констатирани дефекти трябва да бъдат отстранени за сметка на изпълнителя\", каза министърът на регионалното развитие Николай Нанков пред Нова тв. \r\n\r\n \"При зачестили ПТП-та в този участък, в края на 2017 година колеги от различни агенции сигнализират за проблем. Затова се поставят знак за повишена концентрация на произшествия, както и знак за ограничаване на скоростта до 40 км/ч - поставени през месец май. Има 22 проблемни точки по този път, показва изготвен доклад. До 15 август тези дефекти е трябвало да бъдат ремонтирани. На 19 август колегите от Пътна инфраструктура са били уведомени, че предписанията не са изпълнени. Вече държавата трябва да си търси правата по съдебен ред\", каза Нанков. \r\n\r\n Нанков се противопостави на оправданието на фирмата-изпълнител, казвайки, че това е дефект на пътя, а не поддръжка, както те твърдят. \"Мантинелата е приета с приемателна комисия. Убедиха ме, че тя е поставена в съответствие с всички правила. Това е уверение на база на водени разговори. Експертиза ще докаже до каква степен наистина тя е поставена в съответствие\", каза Нанков.  Виктор Николаев реши да задълбае емоционално разговора за финал и попита министъра кого точно е загубил в катастрофа. „Най-добрата ми приятелка загуби живота си в катастрофа, челен удар в автобус. Става въпрос за влизане в насрещното движение. Не искам да казвам какво каза разследването по този случай. Не искам да говоря за това, обещавам, че като министър, ще имам морален ангажимент, както и емоционален, към близките на загиналите. Който трябва, ще си понесе последиците\", обеща той.  \r\n\r\n „Според договора всички констатирани дефекти трябва да бъдат отстранени за сметка на изпълнителя. Пътят е приет без никаква забележка от 20-членна приемателна комисия. Дефектите е трябвало да бъдат отстранени до 15 август. Колегите от АПИ са били уведомени на 19 август, че предписанията не са направени. Държавата може да си търси правата по съдебен ред”, коментира в „Здравей, България” регионалният министър Николай Ненков. \r\n\r\n В становище до медиите от фирмата обясняват, че пътят е въведен в експлоатация две години по-рано – през 2014 г. \r\n\r\n Фирмата, извършила ремонта на пътя край Своге, изпрати становище, в което се казва: \r\n\r\n „През периода на приключване на дейностите от наша страна и издаване на Акт 16 пътят е експлоатиран за нуждите на населението от възложителя. Рехабилитацията е осъществена, без да бъде спирано движението по тежкото трасе. Как е поддържан пътят до издаване на акт 16 и в периода след това, ние не можем да вземем отношение. АПИ избира фирма, която да осъществява тази задача”, заявиха от „Трейс Груп Холд” АД. \r\n\r\n Нанков гарантира, че всички длъжностни лица със своето действие или бездействие в тази ситуация ще понесат своята отговорност. Гарантира след като налице е ужасен трагичен инцидент, който не е предотвратен, защото всички са бездействали. \r\n\r\n   \r\n \n\t\t\t\t\t\t", "date": "2018.08.27", "title": "Министър Нанков, само това ли ще кажете на мъртвите и техните близки - виновният ще си понесе последиците?!"}
{"url": "http://www.bnews.bg/article/247630-natsionalen_traur_za_zaginalite_kray_svoge", "text": "\n Ден на национален траур е обавян за днес, 27 август, в памет на загиналите при тежката катастрофа с автобус край Своге.  \r\n\r\n В знак на почит към загинали националните флагове върху сградите на всички държавни институции ще бъдат наполовина свалени.  \r\n\r\n В автобусната катастрофа край Своге на 25 август, загинаха общо 16 души, а още 21 души са ранени. От тях 6 пострадали все още са в тежко състояние с опасност за живата. Те са приети за лечение в четири столични болници.  \r\n\r\n   \r\n \n\t\t\t\t\t\t", "date": "2018.08.27", "title": "Национален траур за загиналите край Своге"}
{"url": "http://www.bnews.bg/article/247631-tramp_ne_iska_da_pochita_geroizma_na_senator_makkeyn", "text": "\n Президентът Доналд Тръмп отказал Белият дом да издаде декларация в почит към героизма на сенатора републиканец Джон Маккейн и вместо това написал туит, предаде ДПА, като се позова на в. \"Вашингтон пост\". \r\nСлед смъртта на сенатора в събота сътрудници в Белия дом подготвили текст, в който се отдавала почит към ветерана от Виетнамската война за службата му във въоръжените сили и в Сената. Но Тръмп, който през 2015 г. заяви, че \"харесва хора, които не са били пленявани\", по повод на петте години плен на Маккейн във Виетнамската война, не се съгласил, въпреки молбите на прессекретарката Сара Сандърс и началника на кабинета му Джон Кели, пише \"Вашингтон пост\". \r\n\"Моето най-дълбоко съчувствие и уважение към семейството на сенатор Джон Маккейн. Нашите сърца и молитви са с вас!\", написа президентът в Туитър. \r\nДвамата изпаднаха в конфликт, откакто Тръмп започна предизборната си кампания през 2015 г. Маккейн постоянно критикуваше Тръмп и политиката му. Съвсем неотдавна той заяви, че поведението на Тръмп на срещата му с Владимир Путин в Хелзинки през юли е една от най-позорните прояви на американски президент. \r\nТръмп не коментира, след като Маккейн реши да прекрати лечението си от тумор в мозъка в петък, напомня ДПА. \r\nРеакцията му след смъртта на сенатора предизвика гняв в социалните медии и бе в разрез с искрената почит, изразена и от републиканци, и от демократи, както и от първата дама Мелания Тръмп, и от чуждестранни лидери като френския президент Еманюел Макрон, добавя ДПА. \r\n \n\t\t\t\t\t\t", "date": "2018.08.27", "title": "Тръмп не иска да почита героизма на сенатор Маккейн"}
{"url": "http://www.bnews.bg/article/247635-eksperti_za_patya_ubiets_mantinelata_e_bila_proektirana_za_leki_avtomobili", "text": "\n Мантинелата на пътя край Своге, където стана тежката автобусна катастрофа с 16 загинали, е за леки автомобили, не е проектирано да бъде с по-висок клас, за да може да спира тирове или автобуси. Това обяви в студиото на bTV Владимир Тодоров, председател на Асоциацията на пострадалите при катастрофи. \r\n\r\n По думите му едно от много предписания към този участък е било за подсилване на мантинелата. \r\n\r\n Той коментира още, че първите сигнали за нередности по този участък дошли само 4-5 месеца след ремонта на пътя. Агенция „Пътна инфраструктура” (АПИ) пет пъти е призовавала фирмата изпълнител да си свърши работата. \r\n\r\n Когато един път е в гаранция, държавата не може да се намесва, може би са нужни законови промени, каза още Тодоров. \r\n\r\n Относно коланите в автобусите според него е крайно сами да решим дали искаме да инвестираме в безопасност. \r\n \n\t\t\t\t\t\t", "date": "2018.08.27", "title": "Експерти за пътя-убиец: Мантинелата е била проектирана за леки автомобили"}
{"url": "http://www.bnews.bg/article/247632-novata_na_fitsata_dvoynichka_na_evgeniya_baneva", "text": "\n Атрактивната любовница на актьора Филип Аврамов – Севинч Ибрахим, която го накара да напусне семейното гнездо, е  като две капки вода със скандалната бизнес дама Евгения Банева. Такава прилика съзряха и колеги на Фицата, които му подхвърлили, че двете много си приличат и дори някой може да ги обърка отдалеч.  \r\nИ наистина – напоследък, смуглата туркиня с разпиляната си къдрава коса и плътни устни доста наподобява на смуглата половинка на бизнесмена Банев. Бившата секретарка също винаги е привличала хорския интерес за произхода си с чуждоземната си визия на знойна хубавица от юга. \r\nС външните аналогии обаче общо взето всяка прилика между тях се изчерпва.Докато Евгения Банова е прагматична и устремена към бизнеса и имотите, младата туркиня цял живот е мечтаела да работи за кауза и да помага и е истинска Майка Тереза. Големите пари не я интересуват и тя търси други ниши на живота, за да се реализира. Преди време Севинч дори бе санитар в „Пирогов”, пише \"Уикенд\". \r\n  \r\n \n\t\t\t\t\t\t", "date": "2018.08.27", "title": "Новата на Фицата - двойничка на Евгения Банева\r\n"}
{"url": "http://www.bnews.bg/article/247619-natroveniyat_s_novichok_charli_rouli_otnovo_vleze_v_bolnitsa", "text": "\n Отровеният с нервнопаралитичното вещество „Новичок” Чарли Роули отново е в болница и се бори за живота си. \r\n\r\n 45-годишният мъж от Еймсбъри е развил менингит, който може да бъде изключително опасен, в резултат на натравянето, съобщава в. „Метро”, цитиран от БГНЕС. \r\n\r\n Партньорката на Роули - 44-годишната Доун Стърджис, не успя да се пребори с отровата и почина. Двамата бяха намерени през юли в безпомощно състояние в дома си в Еймсбъри. Градче, разположено в непосредствена близост до Солсбъри, където в началото на годината с „Новичок” бяха отровени бившият руски агент Сергей Скрипал и дъщеря му Юлия. \r\n\r\n Според разследващите Даун се е натровила, след като се напръскала с флакон, съдържащ отровния агент, мислейки, че използва парфюм. \r\n \n\t\t\t\t\t\t", "date": "2018.08.27", "title": "Натровеният с \"Новичок\" Чарли Роули отново влезе в болница!"}
{"url": "http://www.bnews.bg/article/247627-s_bolka_i_sram_dokato_polititsite_se_snimat_na_myastoto_na_katastrofata_koy_shte_se_seti_za_blizkite_na_zaginalite_i_postradalite", "text": "\n С огромна болка и унищожителна критика към политиците реагира журналистът Деа Манолова от \"Дарик\", която в свой пост във Фейсбук насочи общественото внимание към близките на загиналите и пострадалите от катастрофата край Своге, за които никой властимащ не се сети, докато имитираше съпричастност пред медиите. \r\n\r\n *Публикуваме без редакторска намеса. \r\n\r\n \"Това не мога да го разбера. \r\n\r\n Снощи към Своге хукнал вътрешният министър, към „Пирогов“ – здравният, после поел и към другите болници с ранените хора от катастрофата, а късно вечерта в „Пирогов“ отишъл и президентът Радев. Освен да демонстрират съпричастност, друга идея не виждам, щото хората са в реанимацията и лекарите се борят за живота им, така че какво да говорим... \r\n\r\n В същото време цяла нощ близките на починалите и ранените (така и не разбрах има ли оцелели от катастрофата) стоят в кметството в Световрачане и с кмета набират какви ли не телефони, но така и не могат да се свържат с никого и така и никой не отива при тях и изобщо само мога да си представя тия хора колко пъти са умирали тази нощ, докато са чували сигнала „свободно“ или „заето“. Едни палят коли и тръгват да обикалят софийските болници, други поемат към Своге, но не стигат доникъде, защото пътят е затворен, трети изкарват нощта на открито, а в какъв ужас е минала тази най - дълга нощ в живота им, мога само да си представя... \r\n\r\n За малкия човек в България никой не мисли, той е някъде там, в миманса, него на другия ден ще го разпитват разни репортерки, а той ще си бърше пресъхналите от плач очи и ще се чуди какво да отговаря... И никой от управляващите, ходили до Своге или в „Пирогов\", явно не се е сетил да попита – абе, ама на близките на починалите казахте ли? Близките на ранените знаят ли къде са техните хора? Можем ли да изпратим един автобус до Световрачане и да извозим хора оттам до София и болниците, че да проверят дали близките им са там? Коя телевизия ще се наеме да извади списък с починалите и с ранените, колкото и да е непълен? \r\n\r\n Няма да станем хора и това е. И никога няма да се научим какво трябва да правим в такива трагични ситуации освен лекарите, чест и слава за тях. Бе идете при тия нещастници в Световрачене, бе, и те са живи хора, идете и помълчете с тях – на селския мегдан, под тъмното небе, бе малко човещина се иска бе, стига с тия камери и с тия микрофони... \r\n\r\n Мира Манолова казва всичко!\" \r\n \n\t\t\t\t\t\t", "date": "2018.08.27", "title": "С болка и срам: Докато политиците се снимат на мястото на катастрофата, кой ще се сети за близките на загиналите и пострадалите?!"}
{"url": "http://www.bnews.bg/article/247638-uzhas_v_slivensko_dete_pochina_zaklyucheno_v_lek_avtomobil", "text": "\n Момченце на 2,5 години почина, след като е било заключено в лек автомобил, съобщават от болницата в Сливен МБАЛ \"Д-р Иван Селимински\". \r\n\r\n То е починало няколко часа, след като е прието в лечебното заведение. \r\n\r\n Трагедията се е разиграла в село Желю войвода, в неделя следобед, когато температурите в района надвишаваха 30 градуса. \r\n\r\n Детето е прекарало заключено в автомобила няколко часа. То е било открито в безсъзнание от родителите му, съобщи кметът на Желю войвода Стоян Генов за Sliveninfo. \r\n\r\n \"Роднини казаха, че момченцето само се заключило в колата и било намерено от майка си и баща си няколко часа по-късно, но вече в безсъзнание. Те го откарали в болницата, където починало\", коментира кметът на село Желю войвода. \r\n\r\n Очаква се със случая да се заеме прокуратурата. \r\n \n\t\t\t\t\t\t", "date": "2018.08.27", "title": "УЖАС В СЛИВЕНСКО: Дете почина, заключено в лек автомобил!"}
{"url": "http://www.bnews.bg/article/247628-v_denya_na_traur_da_izpitame_gnyav_i_vina", "text": "\n Каквото и да се опитват да кажат институциите, да кършат ръце и да замазват грозната истина, сочейки с пръст някой друг виновен за смъртта на 16 души в Искърското дефиле, обществото знае истината.  \r\n\r\n А тя е, че всички ние сме виновни това да се случва, защото го позволяваме, пише разгневен Емилиян Манолов и прави проста, но трагична равносметка на ситуацията: \r\n\r\n \"Трагичната бакалска сметка: \r\n1 непреминал технически преглед автобус. Като знам моята кола как я преглеждат и как са я прегледали при първоначалната регистрация в КАТ, и да го беше преминал, все тая. Дано хората ги преглеждаме по-добре. Нататък. \r\n1 професионален шофьор със стаж от 77-ма година, който със самочувствието на човек с 41 години стаж зад волана решава, че при ограничение 40 на сух път ще кара с 5З по мокър. Карали ли сте по Дефилето? На мен ми настръхват косите там, а возя само себе си и един заек . При мокър път бих карал с З0. \r\n1 път, ремонтиран за 2З милиона евро преди 2 години. Преди 2 месеца АПИ (тази тъпа като таратор институция) тества ремонтирания път и установява, че е опасен. Но не взема мерки. А ако е опасен лятото, какво се случва зимата? \r\nРавно на 16 трупа и 27 потрошени хора. \r\nКой е виновен ли? Аз и вие. Защото сме позволили това да се случва. Защото сме позволили да бъдем управлявани от крадци и да бъдем контролирани от органи, на които не бих поверил и ориз във фурна . \r\nТака че е хубаво в деня на национален траур да изпитаме не мъка, а гняв. И вина.\" \r\n \n\t\t\t\t\t\t", "date": "2018.08.27", "title": "В деня на траур да изпитаме гняв и вина!"}
{"url": "http://www.bnews.bg/article/247626-pirogov_tarsi_kravodariteli_za_postradalite_ot_adskata_katastrofa_kray_svoge", "text": "\n „3 пациентки остават в същото състояние, на апаратна вентилация в изкуствена кома. Те са на командно дишане – тежко състояние и опасно за живота. Все пак остават стабилни. Не се нуждаят от допълнително подпомагане на сърдечната дейност. Смятаме, че най-критичният период е овладян. Гръдните травми все пак са много тежки. Прави се всичко необходимо. Това заяви с извънредно изявление шефът на \"Пирогов\" Асен Балтов пред Нова тв.  \r\n\r\n \"Бъдете сигурни, че правим всичко, което трябва. Хубаво е да има кръводарители и да се направи кампания. Това би било добре за всички. Все пак не само тук има настанени. Нека, ако има възможност, да бъде дадена кръв. Това би подпомогнало всички, не само пострадалите в този инцидент\", каза той. \"Рано е за прогнози. Надяваме се всичко да тръгне в по-добра посока, но е още много рано. Всеки ден нещата са много динамични, следят се. Може да стане много по-добро, но е и много по-лошо\", добави Балтов. \"Останалите настанени са по-добре, но им предстоят оперативни интервенции\", каза още Балтов. \r\n  \r\n \n\t\t\t\t\t\t", "date": "2018.08.27", "title": "\"Пирогов\" търси кръводарители за пострадалите от адската катастрофа край Своге"}
{"url": "http://www.bnews.bg/article/247650-8_super_lesni_nachina_da_otkazhete_tsigarite_zavinagi", "text": "\n роучване, проведено във Великобритания е показало, че средностатистиеският пушач се нуждае от над 5000 цигари годишно, което означава, че се харчат страшно много пари. Смята се, че  именно икономическата криза и появата на електронните цигари са накарали много хора да се откажат от тютюнопушенето. Въпреки това, не е доказано, че електронните цигари помагат на пушачите да се откажат завинаги и, че в крайна сметка те няма да се върнат към цигарите. \r\n\r\n Ето защо, ако един пушач иска да се спре да пуши, той  трябва да потърси други възможности и решения, които са много по-сигурни, но изискват голяма воля. \r\n\r\n Представяме ви 8 начина, които е доказано, че са ефективни при спиране на цигарите. Най-хубавото е, че нито един от тези методи не е скъп! \r\n\r\n Много проучвания са проведени, за да се определи дали има връзка между аутизма и пушенето на майката, но всички те не показват абсолютно никаква връзка между двете. Въпреки това, проучване, публикувано през 2017 г., открива връзка между аутизма и пушенето от страна на бабата по майчина линия. 14 000 души са участвали в проучването и 7 000 от тях са били с аутистични черти поради пушенето на бабата, докато 177 са били диагностицирани с ASD. Повечето от засегнатите деца са момичета, тъй като имат 67% по-голяма вероятност да покажат някои белези на лоша социална комуникация и повтарящо се поведение. \r\n\r\n 1. Задайте дата и се подгответе за трудностите. \r\n\r\n Едно проучване, сравняващо рязкото прекратяване на цигарите с бавното намаляване на тютюнопушенето, намира, че нито един от тях не е по-ефективен от другия. Това означава, че можете да изберете своя метод въз основа на това, което смятате, че ще работи най-добре за вас. И в двата случая трябва да сте подготвени за трудностите . Предлагаме ви да уведомите хората, че сте се отказали от пушенето, да изхвърлите всичките си цигари и да решите кой метод да следвате. \r\n\r\n 2. Следете избора си на храна \r\n\r\n Според друго проучване, хората, които са ядат плодове и зеленчуци 4 или повече пъти на ден, са били 3 пъти по-склонни да намалят тютюнопушенето си, отколкото хората, които ядат тези храни по-малко от 2 пъти на ден. Трайният ефект от този навик е продължил до 14 месеца. Проучването също така показа, че някои храни като млечни продукти, мляко, плодове и зеленчуци влошават вкуса на цигарите, което означава, че няма да изпитате желание за тях. От друга страна трябва да избягвате храни, които ще увеличат желанието ви за пушене - нискокалорични ястия, алкохол и кафе. \r\n\r\n 3. Опитайте поведенческата терапия (индивидуално или в група.) \r\n\r\n Повечето пушачи не могат да се откажат от пушенето поради никотинова зависимост и психическо безпокойство, тъй като третират тютюнопушенето като средство за облекчаване на напрежението. Според едно изследване прилагането на безникотинов инхалатор, в комбинация с подкрепа в група, увеличава шансовете за дългосрочно спиране на тютюнопушенето с 25%. Поведенческата подкрепа може да бъде терапия в група или поотделно, по телефона, по имейл или лице в лице. Също така има различни групи на за бивши пушачи, които можете да посетите. \r\n\r\n 4. Кажете \"не\" на алкохола и кафето за няколко месеца. \r\n\r\n Няма нито един пушач, който да не мисли, че се радва по-добре на кафето и алкохола с няколко цигари. Ето защо добър съвет е да намалите приема на тези напитки. От една страна, кофеинът може да повиши нивото на тревожност и да ви накара да се почувствате неспокойни. От друга страна, алкохолът отпуска вашите мозъчни мускули и може да ви накара да забравите всички причини, които са ви накарали да откажете пушенето. \r\n\r\n 5. Отидете на разходка или започнете друга дейност, когато имате желание да пушите. \r\n\r\n От Американския център за наркомании и психично здраве подчертават факта, че хората, които пушат са с намалени енергия и желание да упражнят физическа дейност поради тяхната ограничена белодробна функция. Намаляването на тютюнопушенето постепенно ще увеличи нуждата от упражнения и според експерти ще намали желанието за пушене. Също така учените твърдят, че физическата активност може да помогне с депресия, стрес, неспокоен сън и когнитивно разстройство, повечето от които са обичайни симптоми на спиране на тютюнопушенето. \r\n\r\n 6. Носете със себе си някаква дъвка или здравословни закуски по всяко време. \r\n\r\n Разпространено мнение е, че пушачите, които отказват цигарите, наддават на тегло. Това се случва, защото те чувстват необходимостта от ядене на нещо, тъй като не могат да пушат. Това, което се съветва в случая, е да носите здравословна закуска или някаква дъвка с вас по всяко време. Това ще държи устата ви заета и вашето желание за цигара под контрол. Ако не обичате дъвки, можете да носите някакви здравословни закуски, като ядки или плодове, и да ядете малка част, когато почувствате желание за пушене. Можете също така да пиете напитка без захар или чаша чай. \r\n\r\n 7. Избягвайте да сте около пушачите и опитайте да останете зает. \r\n\r\n Стойте настрана от хората и местата, които свързвате с пушенето, тъй като те могат да предизвикат рецидив. Трябва да уведомите хората, че сте се отказали от пушенето и да се срещате на места, които не ви напомнят за това. Поемането на нови хобита ще създаде нови и по-здравословни навици в среда за непушачи. Тези места ще бъдат безопасни и ще ви дадат властта, от която се нуждаете, за да посрещнете всяко възможно изкушение. \r\n\r\n 8. Опитайте електронни цигари и никотинови лепенки. \r\n\r\n Много хора не осъзнават колко силен е никотинът и колко тялото започва да зависи от него. Затова никотиновите лепенки са много популярни сред пушачите като метод за отказване. Но въз основа на скорошно проучване само 6% от тези опити са успешни. Има 5 одобрени методи, които можете да изберете да следвате в усилията си да се откажете от пушенето: никотинови лепенки, дъвки, бонбони, спрей за нос и инхалатори, но последните две трябва да бъдат предписани от лекар. \r\n \n\t\t\t\t\t\t", "date": "2018.08.27", "title": "8 супер лесни начина да откажете  цигарите ЗАВИНАГИ"}
{"url": "http://www.bnews.bg/article/247656-zhurito_na_spirits_selection_vpechatleno_ot_fabrikata_na_vp_brands_international_v_peshtera", "text": "\n Журито на международния конкурс за високоалкохолни напитки Spirits Selection посети фабриката на най-големия производител на алкохол и вина в България VP Brands International (VPBI). В производственото звено в Пещера те разгледаха бутилиращите цехове и купажните отделения, посетиха склада за отлежаване с 14 000 бъчви и дегустираха напитки от портфолиото на компанията. \r\n\r\n Международните експерти се убедиха от първо лице във всички етапи на контрол, прилагани във фабриката. Първо на етап купажиране се взима проба, която се изпраща в акредитирана лаборатория за физико-химичен анализ. Ако отговаря на необходимите изисквания, минава през вътрешната дегустационна комисия. Вторият етап е многократна филтрацията, която се извършва с иновативната технология за сребърна, и за платинена филтрация. \r\n\r\n След това готовият продукт отива в буферни съдове, където отново подлежи на строг физико-химичен и органолептичен анализ от дегустационната комисия. И ако отговаря на високите ни изисквания за качество и стандарт, се подава за бутилиране. В деня на бутилиране се анализира и дегустира една от първите бутилки. През месеца или периода на бутилиране на произволен принцип отново се отделят проби от готовата продукция, които отново са подложени на анализ, за да се гарантира качеството на крайния продукт. Пробите се тестват от технологичните екипи вътре в компанията, но и от независими външни консултанти. Друга ключова съставка за производството на висококачествени напитки е водата. \r\n\r\n Във фабриката използват вода от планината с много добри органолептични качества. Допълнително я пречистват със системи с активен въглен и обратна осмоза и освен това са внедрили специален филтър с минерала Шунгит. Журито на конкурса Spirits Selection посети и уникалното съоръжение за отлежаване на уиски дестилати във VP Brands International. Общо компанията разполага с три такива склада и планира изграждането на четвърти. \r\n\r\n Общият капацитет е 30 000 бъчви. Складът за отлежаване в Пещера се намира върху 2500 кв. метра и съхранява 14 000 бъчви с дестилати. “VP Brands International успя да представи модерното лице на алкохолната индустрия в България по най-добрия начин. За нас – всички тези 80 дегустатори от 26 държави беше чудесна възможност да видим високото ниво на професионализъм и работа в компанията – още повече, че за България се знае малко.“, коментира по време на посещението Бодуа Аво, председател на Concours Mondial de Bruxelles. \r\n\r\n „Българската високоалкохолна индустрия предлага страхотни напитки на много високо ниво. Малцина знаят, че България е преди всичко производител на високоалкохолни напитки, а една от основните цели на Spirits Selection by Concours Mondial du Bruxelles е да запознае членовете на международното жури с новите производители“, допълни Тиери Хейнс, който е директор на Spirits Selection by Concours Mondial de Bruxelles. Spirit Selection е единственият пътуващ конкурс за спиртни напитки в света. Догодина ще се проведе в Китай. Избраният град е Лвианг. А резултатите от тазгодишното издание ще станат ясни на 6 септември. \r\n\r\n \r\n \n\t\t\t\t\t\t", "date": "2018.08.27", "title": "Журито на Spirits Selection впечатлено от фабриката на VP Brands International в Пещера\r\n"}
{"url": "http://www.bnews.bg/article/247666-aktsiite_na_treys_grup_hold_poevtinyavat_s_blizo_5_sled_tragediyata_kray_svoge", "text": "\n Цената на акциите на \"Трейс Груп Холд\" АД тръгна надолу след трагичния инцидент край Своге, при който загинаха 17 души, а 21 са ранени. Петима от настанените в болница са в критично състояние в реанимацията на \"Пирогов\" и има опасност за живота им. \r\n\r\n В понеделник сутрин на борсата ценните книжа на холдинга, който е сред основните изпълнители на ремонта на пътния участък, където стана инцидентът, поевтиняха с 4,76 процента до 3,60 лева за дял след 15 сделки. От началото на година акциите изгубиха 20,88 процента от стойността си. \r\n\r\n За второто тримесечие на годината \"Трейс Груп Холд\" отчита приходи от 74,2 млн. лв. и печалба от почти 8,8 млн. лв., показва неконсолидираният отчет. Една от посоките, в които върви разследването на прокуратурата, е за некачествена износваща настилка (най-горният слой асфалт), която не дава добро сцепление. \r\n\r\n Вследствие на това автомобилите губят контрол. Сигнали са подавани пет пъти до компанията-изпълнител, но тя не е извършила ремонт.От \"Трейс Груп Холд\", водещ партньор в обединението ДЗЗД \"Трейс Своге\", което е изпълнило ремонта, разпратиха съобщение, в което твърдят, че \"цялостната рехабилитация на пътя е извършена съгласно проекта и Техническата спецификация\".\" \r\n\r\n Изпълнението е по стандарта на инженерите консултанти FIDIC, т.нар. Червена книга. По този стандарт изпълнителят е длъжен да съгласува всичко с Инженера - известната британска международна инженерно-консултантска компания - Mott Macdonald. Рехабилитацията се извърши по проект \"Транзитни пътища\", чийто инструментариум не позволява на проектантите и изпълнителя да променят вече съществуващото трасе\", посочват още оттам.И допълват, че рехабилитацията е започнала на 29 септември 2011 г., а асфалтовите настилки са изпълнение през 2014 г., когато и пътят е пуснат в експлоатация. Акт 16 е издаден чак през 2016 г. откогато тече и гаранционният срок.Според заданието на обществената поръчка от АПИ и подписаният след спечелване на търга договор, рехабилитацията на 81,779 км. от Искърското дефиле е осъществена за 22,9 млн. лв. без ДДС. Вече са взети и проби от асфалта. \r\n\r\n   \r\n \n\t\t\t\t\t\t", "date": "2018.08.27", "title": "Акциите на \"Трейс Груп Холд\" поевтиняват с близо 5% след трагедията край Своге!"}
{"url": "http://www.bnews.bg/article/247661-skrabna_vest_pochina_prof_kino_lazarov_bashtata_na_administrativnoto_pravo", "text": "\n На 84 години почина проф. д-р Кино Лазаров – един от големите български юристи и административисти. \r\n\r\n Проф. Кино Лазаров е роден на 27 ноември 1933 г. Завършва Юридическия факултет на СУ „Климент Охридски“. Той е бил съдия в Плевенския районен съд в продължение на девет години. После завършва редовна докторантура по административно право и административен процес в Института по правни науки при БАН, под научното ръководство на акад. Петко Стайнов. През 1969 г. е привлечен като консултант във Върховния съд. От юни 1970 г. до януари 2006 г. е последователно научен сътрудник, старши научен сътрудник II ст. и професор в същия институт. Ръководил е на секцията по публично-правни науки към Правния институт към БАН и едноименния сектор към Единния център по правни науки – обединяващ Правния институт и Юридическия факултет на СУ. Бил е и дългогодишен преподавател в ЮФ на СУ „Св. Климент Охридски“ и ПУ „Паисий Хилендарски“. Има няколкократни специализации във Франция. \r\n\r\n Автор е на над сто научни труда – монографии, учебници, студии и статии. Негови научни съчинения са публикувани във Франция, Германия, Русия, Полша, Чехия и Словакия. Много от произведенията му се търсят и използват и до днес от практикуващите юристи. През ноември 2017 г. бяха преиздадени в актуализиран вид някои от основните му произведения – „Принудителни административни мерки“, „Недействителност на административните актове“, „Обвързана компетентност и оперативна самостоятелност“. \r\n\r\n Проф. Кино Лазаров е бил член на комисията по изготвяне на Конституцията. Като такъв той е един от основните радетели за възстановяване на Върховния административен съд в българската правна система. Проф. Лазаров е участвал в създаването на множество законопроекти. Той е един от основните автори на първия и втория Закон за административното производство (съответно приети през 1970 и 1979 г.), където за първи път в социалистическа държава се въвежда общата клауза за съдебното обжалване, съчетана с едни от основните принципи на административния процес във Франция. Той е основният инициатор и председател на комисията за изготвяне на сега действащия Административно-процесуален кодекс. \r\n\r\n Проф. Лазаров е бил член на три консултативни съвета по законодателството към Народното събрание, Кино Лазаров винаги е бил и много четен и успешен белетрист и сатирик. Има редица вълнуващи стихотворения, в които е вложил много талант и страст. Носител е на орден „Кирил и Методий“ I-ва степен.��Проф.Лазаров е беше учител и пример за редица поколения именити български юристи - адвокати, съдии, прокурори. \r\n\r\n Във фейсбук страницата си, младият пловдивски адвокат Кристиан Гьошев, наскоро спечелил дело в Съда по правата на човека в Страсбург, известен още като ученик със слабостта си към административното право, по повод делата за отмяна на ученическите матури през 2002 година, написа: \"НА ДОБЪР ЧАС, ПРОФЕСОРЕ! ВИНАГИ ЩЕ БЪДЕШ БАЩАТА НА АДМИНИСТРАТИВНОТО ПРАВО И МОЙ УЧИТЕЛ В ТАЗИ НАЙ-ЛЮБИМА МИ ДИСЦИПЛИНА! Неповторимата ти тънка мисъл, не ще може да бъде копирана от друг. Тази мисъл, която бетоновите глави в администрация ни никога не успяха да разберат и която помага на нас административистите да бъдем успешни в работата си! Ще ни липсваш! ДЪЛБОК ПОКЛОН !\" \r\n\r\n Погребението ще се проведе в ден сряда, 29.08.2018 г. от 11:00 часа в Софийския православен храм \"Света Неделя\". Поклон пред паметта му! \r\n\r\n Екипът на bNEWS изразява своите най-сърдечния съболезнования към семейството на проф.Кино Лазаров. \r\n \n\t\t\t\t\t\t", "date": "2018.08.27", "title": "СКРЪБНА ВЕСТ! ПОЧИНА проф.Кино Лазаров - БАЩАТА НА АДМИНИСТРАТИВНОТО ПРАВО"}
