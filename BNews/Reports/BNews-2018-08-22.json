{"url": "http://www.bnews.bg/article/247399-mvr_preustanovi_gratisniya_period_za_zastrahovani_v_olimpik", "text": "\n МВР преустановява гратисния период за налагане на глоби на водачи без валидна застраховка „Гражданска отговорност“. \r\n\r\n Припомняме, че след фалита на \"Олимпик\" министерството даде петдневен толеранс на водачите, застраховани в компанията. \r\n\r\n Наказанията за шофьорите без \"Гражданска отговорност\" е отнемане на книжката и спиране на колата от движение до представянето на документ за платена застраховка. \r\n \n\t\t\t\t\t\t", "date": "2018.08.22", "title": "МВР преустанови гратисния период за застраховани в \"Олимпик\""}
{"url": "http://www.bnews.bg/article/247378-merilin_mensan_pripadna_na_stsenata_video", "text": "\n Известният американски рокмузикант Мерилин Менсън припадна през уикенда по време на концерт в град Хюстън, щата Тексас. \r\n\r\n Менсън е изпаднал в несвяст след изпълнението на хита \"Sweet dreams\", съобщава \"Контактмюзик\", цитиран от БТА. Малко преди инцидента музикантът споделил с феновете, че не се чувства добре заради топлинен удар. Той също така помолил фотографите да не го снимат в това състояние. Когато Менсън се появил на сцената, рокмузикантът Роб Зомби, с когото заедно гастролират, призова феновете да пеят по-силно песните му, за да го подкрепят в този труден момент. \r\n\r\n Името на Менсън е съставено от собственото име на Мерилин Монро и от фамилното на масовия убиец Чарлз Менсън. През 1989 година той основава едноименната банда, която досега е записала девет студийни албума и е отличена с четири награди \"Грами\".  Видеото вижте  \r\n \n\t\t\t\t\t\t", "date": "2018.08.22", "title": "Мерилин Менсън припадна на сцената (ВИДЕО)"}
{"url": "http://www.bnews.bg/article/247397-dve_detsa_sa_v_bolnitsa_sled_katastrofa_kray_gkpp_makaza", "text": "\n Две деца са пострадали при челен сблъсък между два автомобила на главния път за ГКПП „Маказа“ в района на село Загорско, област Кърджали, съобщават от МВР. \r\n\r\n Сигналът за катастрофата е подаден в 16:15 часа. По предварителна информация, 29-годишна жена е предприела рисково изпреварване, не е успяла да се прибере навреме в своето платно и е ударила челно друг автомобил. В болницата в Кърджали са транспортирани двете деца на жената, предизвикала инцидента. \r\n\r\n Движението в района е временно ограничено, обходният маршрут е през гр. Джебел. \r\n \n\t\t\t\t\t\t", "date": "2018.08.22", "title": "Две деца са в болница след катастрофа край ГКПП „Маказа“"}
{"url": "http://www.bnews.bg/article/247398-sadat_otkaza_da_osvobodi_presrochno_yanko_popov_ot_kilarite", "text": "\n Съдът реши, че няма да освободи предсрочно от затвора Янко Попов - Туцо, тъй като няма доказателства за поправянето му, съобщи \"24 часа\". \r\n\r\n Решението е на съдия Николай Николов от Софийския градски съд. \r\n\r\n Припомняме, Попов бе осъден на 10 години затвор като част от банда за мокри поръчки Килърите. \r\n\r\n Попов поиска да излезе 3 г. и 11 месеца по-рано от затвора с аргумента, че е изтърпял повече от половината си наказание - 5 г. и 11 месеца. \r\n\r\n В негова защита адвокатката му Галя Гълъбова каза, че клиентът ѝ работи и освен това за него имало положително становище от началника на затворническото общежитие в \"Кремиковци\" Ангел Стамболийски. \r\n\r\n От прокуратурата и от Софийския затвор помолиха съда да не уважава молбата на Попов. Посочиха, че процесът на превъзпитаването му все още не е приключил. \r\n\r\n Съдът взе предвид и оценката на Туцо за риск от рецидив, която е 56 точки, и не е коригирана от момента, когато присъдата му влязла в сила. \r\n\r\n През повечето време от излежаните 5 г. и 11 месеца Янко Попов бил с мярка за неотклонение \"задържане под стража\" и с него не е работено за поправянето му, посочи съдът. \r\n\r\n Съдът е учуден защо затворническите власти са разрешили на болния Туцо да работи. С този ход той се възползва от правилото 2 работни дни да му се признават като 3 излежани. \r\n\r\n Съдът отбеляза още, че законът не предвижда заради подобно основание осъденият да бъде пуснат предсрочно или да не изтърпява наказанието си. \r\n\r\n Припомняме, през 2010 година при акция в Самоков Янко Попов е арестуван, за извършване на тежки престъпления като част от група \"Килърите\", заедно с още 7 души от града. \r\n \n\t\t\t\t\t\t", "date": "2018.08.22", "title": "Съдът отказа да освободи пресрочно Янко Попов от Килърите"}
{"url": "http://www.bnews.bg/article/247376-zhenata_na_kosama_varti_sladkarnitsa", "text": "\n Съпругата на Александър Сано – Нели , отвори сладкарница в София. Наела си е заведение, което след кратък ремонт отвори врати и половинката на Косъма по цял ден е в него и наглежда какво се случва. Тя стриктно следи своите подчинени отблизо.Няколко часа преди заведението да отвори за гости, Нели вече е в него, видя екипът на „България Днес“. Денят й започва пред компютъра с кафе и фреш от импровизирания й офис, докато тя поръчва необходимите неща за сладкарницата. \r\n\r\n След това тя започва да следи със зоркото си око работния процес и дава наставления на персонала на сладкарницата. Атанасова изобщо не се притеснява да върши и работата на подчинените си. Половинката на Сано сама връзва чадърите, които са в градината на заведението, за да не хвръкнат. Нели на няколко пъти взима поръчката на гостите, а също така им връчва и сметката. \r\n\r\n Заведението много бързо се е разработило и е пълно. Често е фрашкано следобед, където хората седят, за да хапнат някоя пастичка и да пийнат кафе. \r\n \n\t\t\t\t\t\t", "date": "2018.08.22", "title": "Жената на Косъма върти сладкарница"}
{"url": "http://www.bnews.bg/article/247401-rastat_ognishtata_na_afrikanska_chuma_po_svinete_v_rumaniya", "text": "\n Броят на огнищата на африканска чума по свинете в северната ни съседка Румъния продължава да расте, съобщи БНТ. \r\n\r\n По данни на Националната санитарно-ветеринарна служба броят на огнищата вече е 725. Огнищата на заразата се намират в общо 156 населени места в 10 окръга. \r\n\r\n Най-силно засегнати са северозападната и югоизточната част на страната - окръзите Сату Маре, Бихор, Салаж, Тулча, Браила, Констанца, Яломица, Галац, Кълъраш и Илфов. \r\n\r\n Към момента в Румъния са умъртвени общо 117 704 животни от свинеферми и лични стопанства. Намерени са и 18 диви прасета с констатирана зараза. \r\n\r\n До 14 август засегнатите стопани са били обезщетени с 218 000 леи. В същото време общата стойност на дължимите обезщетения се оценява на над 3.5 млн. леи. \r\n \n\t\t\t\t\t\t", "date": "2018.08.22", "title": "Растат огнищата на африканска чума по свинете в Румъния"}
{"url": "http://www.bnews.bg/article/247400-sauditska_arabiya_e_na_pat_da_ekzekutira_zhena_za_humanitarna_deynost", "text": "\n Държавното обвинение в Саудитска Арабия иска смъртно наказание за петима правозащитници от Източната провинция, които са съдени в таен антитерористичен съд, алармират организации, включително от \"Хюман райтс уоч\", цитирани от \"Дейли телеграф\". \r\n\r\n Сред задържаните е Изра ал-Гомгам. Според саудитски активисти тя е първата жена, която може да получи смъртно наказание за работа, свързана с хуманитарна дейност. Гомгам е обвинена в поощряване на протести и оказване на морална подкрепа на размирници. \r\n\r\n Според \"Хюман райтс уоч\" това би било \"чудовищна\" присъда. \r\n\r\n Активисти съобщиха, че процесът все още продължава и отрекоха информация в социалните мрежи, че задържаните вече са екзекутирани. \r\n\r\n Гомгам е известен шиитски активист, който документира масови демонстрации в Източната провинция през 2011 г. Тя е арестувана през декември 2015 г. \r\n \n\t\t\t\t\t\t", "date": "2018.08.22", "title": "Саудитска Арабия е на път да екзекутира жена за хуманитарна дейност"}
{"url": "http://www.bnews.bg/article/247387-pri_aktsiya_razkriha_kanal_za_trafik_na_migranti_v_iskarskoto_defile", "text": "\n Канал за трафик на нелегални мигранти от Искърското дефиле към западната ни граница е неутрализиран при операция на Главната дирекция „Национална полиция“ и РУ – Своге, проведена под наблюдението на прокуратурата. В хода й са установени 26 незаконни мигранти. \r\n\r\n Задържани са трима мъже – двама българи и чужденец с хуманитарен статут, по първоначални данни съпричастни към престъпната дейност. \r\n\r\n Операцията е проведена на 20 август на територията на Своге, след получени данни за планиран незаконен трафик на нелегално влезли в страната ни мигранти и транспортирането им от адрес в Искърското дефиле до западната ни граница. \r\n\r\n След проведеното разследване е изяснено, че намерението е превозването да се извършва с микробус, а лек автомобил да служи за отцепка. \r\n\r\n В резултат на планираните действия чужденците и тримата каналджии са задържани в момент на тръгването им. В буса са установени 8 мигранти – по техни данни иракчани от кюрдски произход. \r\n\r\n В хода на операцията във вила, която е служила за настаняване и престой на мигранти, преди последващото им отвеждане към граничните райони, са установени още 18 иракчани от кюрдски произход, сред които е имало и две семейства с 5 малолетни деца. \r\n\r\n По случая е образувано досъдебно производство по чл. 281 от НК. Тримата каналджии – на 48 г., 34 и 26 г. за задържани и с прокурорско постановление им е наложена временна мярка за задържане за срок до 72 часа. Предстои внасянето на искане в съда те да бъдат задържани за постоянно в ареста. \r\n \n\t\t\t\t\t\t", "date": "2018.08.22", "title": "ПРИ АКЦИЯ! Разкриха канал за трафик на мигранти в Искърското дефиле "}
{"url": "http://www.bnews.bg/article/247375-vekilska_varshee_po_krachmite_sled_kato_vrachanski_ya_natiri", "text": "\n Водещата на съботно-неделния сутрешен блок на Би Ти Ви Мариана Векилска се радва на едно от най-хубавите си лета. \r\n\r\n Журналистката изживява втора младост и не спира да вършее по заведенията. Векилска бе засечена в известен столичен летен бар, който се намира на ул. „Раковска“ – най-оживеното място в нощна София, писа „Галерия“. \r\n\r\n В компанията на няколко приятелки, тя се забавлява до малките часове на нощта. Женската компания пиеше бяло вино, като не се ограничаваше в количеството, а в разгара на купона дамите не пропуснаха да си направят поредица от снимки за спомен. \r\n\r\n Журналистката направи силно впечатление с визията си. Тя беше облечена в широка зелена туника с дълбоко деколте. Изглеждаше доста отслабнала, свежа и дори подмладена в лице, което навежда на мисълта, че е станала клиент на естетичната медицина. \r\n\r\n Мариана видимо се забавляваше на модерната музика, която пускат в заведението, и даваше вид, че е напълно доволна от живота си. \r\n\r\n Едното й дете учи в чужбина, а другото прекарва повече време с баща си, така че водещата напълно може да си позволи да не се прибира по светло, а да се бави по нощите. Според слуховете тя има връзка с Калин Врачански, която двамата все още не са отрекли или потвърдили. \r\n \n\t\t\t\t\t\t", "date": "2018.08.22", "title": "Векилска вършее по кръчмите, след като Врачански я натири"}
{"url": "http://www.bnews.bg/article/247363-uau_vizhte_kolko_e_seksi_shterkata_na_gloriya_snimka_sled_dietata_na_mama", "text": "\n Младата певица Симона Загорова най-сетне спечели битката с килограмите, и то благодарение на майка си Глория, пише „Галерия“. \r\n\r\n Фолк фурията подложила щерка си на своя личен хранителен режим „21/3“, благодарение на който самата тя преди години успя да отслабне до неузнаваемост. \r\n\r\n Диетата продължава 21 дни, като през последната седмица се консумира само кисело мляко с плодове. Симона комбинирала хранителния режим с усърдни тренировки във фитнес залата и резултатите са налице. \r\n\r\n Щерката на Глория е свалила минимум 10 кг и се радва на фигура, каквато не е имала никога досега. Снимката вижте  \r\n \n\t\t\t\t\t\t", "date": "2018.08.22", "title": "УАУ! Вижте колко е секси щерката на Глория (СНИМКА след диетата на мама)"}
{"url": "http://www.bnews.bg/article/247386-sofka_pozlati_mazhete_si_za_mesets_prasna_300_bona_za_kola_zlato_i_partsali", "text": "\n Фолк певицата Софи Маринова не само храни цялото си семейство, но й остават пари за доста странични скъпи подаръци \r\n\r\n Само за две седмици ромският славей се изръсил с близо 300 000 лева, за да порадва сина си Лоренцо и гаджето си Гринго, който неотдавна излезе от зандана, писа „Галерия“. \r\n\r\n Влюбената Софка се опитала да компенсира несгодите на мачото в затвора. Затова го зарадва с мощно возило – тип пикап с двойни гуми. Гринго останал слисан като го видял пред дома им, но радостта му бързо секнала. Оказва се, че за подобен автомобил се изисква категория „С“, каквато мускулягата нямал. Не му се явявало и на курмуване и затова накарал Софка да смени подаръка си с лека кола. \r\n\r\n Тя му купила най-новия мерцедес S – класа за близо 260 000 лева. \r\n\r\n Две седмици по-късно Маринова хвърлила куп пари и по 16-годишния си син Лоренцо. Той получил златна обеца с черни диаманти, направена по поръчка. На бижуто е гравирано и името на тийнейджъра и струвало няколко хилядарки. Отделно се изръсила с над 10 бона за маркови дрехи за хлапето и марков парфюм. \r\n\r\n На всичкото отгоре ромката успяла да организира парти. Затворила цял ресторант в Етрополе, за да събере родата на почерпка. Целият масраф и подаръци за мъжете й възлязъл около 300 000 лева. \r\n \n\t\t\t\t\t\t", "date": "2018.08.22", "title": "Софка позлати мъжете си, за месец пръсна 300 бона за кола, злато и парцали"}
{"url": "http://www.bnews.bg/article/247394-intsident_samolet_s_nad_200_dushi_na_borda_katsna_na_rusko_letishte_s_plamnal_dvigatel_video", "text": "\n Пътнически самолет Ту-204 кацна аварийно на летището в руския град Уфа, след като единият от двигателите му се подпали, предаде РИА Новости. \r\n\r\n При аварията няма пострадали. \r\n\r\n Инцидентът е станал в 5:06 ч. тази сутрин местно време. Машината на авиокомпания „Ред Уингс” набирала височина в началото на полета си към Сочи с 204 пътници, сред които 41 деца. Кадри, разпространени в социалните мрежи, показват как левият двигател избухва в пламъци. \r\n\r\n Според „Ред Уингс” системата за предупреждение на екипажа при пожар не е сработила. След инструкция от земята пилотите ръчно включили противопожарната система и обърнали самолета за аварийно кацане. След бързата намеса на пожарникарите на летище в Уфа всички пътници са били изведени невредими. \r\n\r\n Бил им е осигурен резервен самолет, но част от наплашените хора отказали да летят до курорта. \r\n\r\n По случая се води разследване. \r\n\r\n \r\n\r\n   \r\n \n\t\t\t\t\t\t", "date": "2018.08.22", "title": "ИНЦИДЕНТ! Самолет с над 200 души на борда кацна на руско летище с пламнал двигател(ВИДЕО)"}
{"url": "http://www.bnews.bg/article/247368-alkoholat_ubi_ivaylo_kraychovski_otide_si_skaran_s_fsb", "text": "\n Скаран със старите колеги си отиде басистът на легендарната група ФСБ Ивайло Крайчовски. \r\n\r\n Още преди десет години музикантът къса всякакви връзки с останалите музиканти. Той си тръгва обиден от групата и повече така и не си проговоря с Иван Лечев и компания. \r\n\r\n Концертът по повод присъединяването на България в Европейския съюз през 2007 година става причина за тотален разпад в групата, а празничният концерт всъщност предхожда драматични събития за нейните членове. \r\n\r\n В свои интервюта самият Крайчовски споделя, че именно на тази изява на групата останалите членове не са искали в състава си барабаниста Пепи Славов. \r\n\r\n \"Казаха му, че той няма да участва в този концерт. Беше много гадна ситуация. Тогава усетих, че е дошъл краят\", изповяда преди време Крайчовски. Уви, само година по-късно също толкова внезапно си отива Петър Славов. Той умира жестоко обиден на колегите си. \r\n\r\n \"Не искам да си спомням за колегите си от ФСБ. Нямам нищо общо с групата, за мен тази страница е окончателно затворена\", са единствените думи на Пепи Славов за радялата. \r\n\r\n Смъртта на Славов е поредният удар за Ивайло Крайчовски. Връзката му с ФСБ е скъсана окончателно, пише България Днес\". \r\n\r\n  Повечето му приятели са категорични, че постепенно Ивайло тръгва по лош път и започват проблемите му с алкохола. Официално Крайчовски не е признавал зависимост. Самият Иван Лечев не отрича, че за този проблем са знаели неговите приятели. Смъртта на Крайчовски е наистина шокираща за неговите близки, защото само часове преди да издъхне, той публикува снимка на профила си от двореца \"Врана\", а преди това и от езерото Панчарево. \r\n\r\n \"Наистина се случи много внезапно, никой не очакваше\", разстроени са близките му. \r\n \n\t\t\t\t\t\t", "date": "2018.08.22", "title": "Алкохолът уби Ивайло Крайчовски, отиде си скаран с ФСБ "}
{"url": "http://www.bnews.bg/article/247393-fenove_na_grisho_da_ne_si_se_sabral_s_masha", "text": "\n Спомени отпреди 4 години застигнаха Григор Димитров по време на подготовката му за US Open. \r\n\r\n Фенове на Гришо му припомниха времената, в които бе близък с Мария Шарапова и разхождаше кучето й, след като българинът пусна снимка с домашния любимец на актрисата Жил Зарин - Бо, специален гост на турнира в САЩ. \r\n\r\n В социалните мрежи бързо разпространиха снимката, а някои дори го попитаха дали не се е събрал с Маша, бъркайки кучето на Зарин с Долче на рускинята. \r\n \n\t\t\t\t\t\t", "date": "2018.08.22", "title": "Фенове на Гришо: Да не си се събрал с Маша?"}
{"url": "http://www.bnews.bg/article/247312-maykata_na_silikonkata_s_kredita_za_gardi_ostana_na_ulitsata", "text": "\n В началото на годината цяла България остана потресена от това, което 24-годишната Кристин Каменова направи – а именно да изтегли кредит, за да си сложи изкуствени гърди. Сега обаче се оказа, че теленето на кредити е запазена семейна черта. Майка й Емилия Крумова е затънала в дългове към банки. И не само това – бирниците ще вземат имота й, в който живее, съобщава „Шоу“. \r\n\r\n Майката се подвизава в Монтана, а тези дни излезе информацията, че голям апартамент ново строителство в града е обявен на търг от частен съдебен изпълнител. Жилището е собственост на Емилия, която е задлъжняла към банкова институция. \r\n\r\n Апартаментът е с площ 102 квадратни метра. Състои се от дневна, трапезария с кухненски бокс, две спални, баня, тоалетна, килер и антре. Подът в стаите е теракот и ламинат, а баните с фаянс, а на прозорците има PVC дограма. Сградата е построена през 2008 година и се намира на оживена улица. В близост до нея има множество търговски обекти, пояснява частният съдебен изпълнител. \r\n\r\n Жилището е ипотекирано за 90 895 лв, а сега то се търгува на начална цена 65 600 лева. По информация на изданието апартаментът си има нов собственик, а майката на Кристин остана на улицата. \r\n \n\t\t\t\t\t\t", "date": "2018.08.22", "title": "Майката на силиконката с кредита за гърди остана на улицата! "}
{"url": "http://www.bnews.bg/article/247381-lyubovnitsata_na_bogomil_grozev_go_razori", "text": "\n Новинарят на Нова ТВ Богомил Грозев буквално е разорен покрай новата си връзка с красивата хомеопатка Мария Такова. Годеницата му го цеди като лимон не само физически, но и финансово, разправят негови приятели, пише \"Галерия\". \r\n\r\n „Изпила му е акъла. Мима не просто му е стъпила на врата, ами направо го е омагьосала“, вайкат се близки на Грозев, втрещени от пълната промяна в него. Още откакто се събрали преди година, портфейлът му започнал бавно, но сигурно да отънява, благодарение на постоянните прищевки на Такова. \r\n\r\n Именно тя го убедила да си купи тузарското BMW i8 за баснословните 150 000 лева. „Каза му, че за мъж на неговите години приляга по-модерна и агресивна кола. Още на другия ден Божо беше в банката“, разказват авери на Грозев. \r\n\r\n Бегачката обаче била само началото на края на финансовото състояние на новинаря. Както е известно, Такова е голяма купонджийка и не пропускала парти, а Грозев чинно плащал тлъстите сметки по баровете, като покрай нея черпел и приятелките й. Новинарят заведе благоверната си и на луксозна почивка в Гърция, където посрещаха изгревите от нощните барове. \r\n\r\n Хомеопатката обаче не обичала да си стои в София и затова вече цяло лято двамата с Богомил са по морето. Отсяданията в хотелите, сметките по морските клубове и ресторанти, разбира се, били дребни сметки за Грозев. Дори когато видял, че банковата му сметка е опразнена, новинарят пак не си отворил очите за разхищенията на приятелката си. \r\n\r\n „Толкова е хлътнал, че се държи като хлапак“, клатят глава запознати. Че журналистът е влюбен като тийнейджър, го доказва и поведението му в социалната мрежа. Богомил редовно се обяснява в любов на Такова, засипвайки я със сърца, влюбени емотикони и реплики от типа „Моето момиче“, „Обичам те“ и пр. Новинарят очевидно няма притеснения, че излишната показност в публичното пространство може да му изиграе лоша шега покрай развода. \r\n\r\n  По документи той все още е женен за дъщерята на любимия актьор от „НЛО“ Антон Радичев – Кристина, от която има син. Според близки на Кристина, Богомил не е виждал малкия Теодор от няколко месеца и рядко се обаждал да пита как е. Не е ясно и дали плаща издръжка за сина си. Между другото, Мария също има деца, но нейните са достатъчно големи, за да се грижат сами за себе си и да не са пречка за новата афера на майка си. \r\n \n\t\t\t\t\t\t", "date": "2018.08.22", "title": "Любовницата на Богомил Грозев го разори "}
{"url": "http://www.bnews.bg/article/247395-ekskluzivno_v_bnews_vnesoha_obvinitelen_akt_sreshtu_ivancheva_v_spetsializiraniya_nakazatelen_sad_obnovena", "text": "\n Днес 22.08.2018 год. в Специализирания наказателен съд е внесен обвинителен акт с подсъдими Десислава Иванчева, Биляна Христова и Петко Дюлгеров за престъпление по чл.302а, вр. чл.302, т.1 и т.2, вр. чл.301, ал.1, пр. І и ІІ от НК. \r\n\r\n Делото е разпределено на ХІV състав с председател съдия Иво Хинов. \r\n\r\n Спецпрокуратурата даде на съд отстранената кметица на \"Младост\" Десислава Иванчева, заместничката ѝ Биляна Христова и бившия районен кмет Петко Дюлгеров. \r\n\r\n Те са обвинени за подкуп. Делото е разпределено на съдия Иво Хинов. \r\n\r\n Тримата бяха задържани при акция на 17 април. Повод за нея беше разследване за подкуп, даден на Иванчева от строителен предприемач. Тогава беше съобщено, че Иванчева и заместничката й Биляна Христова са задържани със 70 000 евро, които са част от по-голяма сума, поискана за издаване на строително разрешително.  \r\n\r\n Над 5 часа двете бяха държани с белезници до автомобила им, паркиран пред сградата на Министерството на спорта, докато разследващите извършваха обиск.  \r\n\r\n В същия ден беше задържан и бившият кмет на община „Младост” Петко Дюлгеров. За него се твърди, че е бил посредник при подкупа.   \r\n \n\t\t\t\t\t\t", "date": "2018.08.22", "title": "ЕКСКЛУЗИВНО В Bnews! Внесоха обвинителен акт срещу Иванчева в Специализирания наказателен съд!(ОБНОВЕНА)"}
{"url": "http://www.bnews.bg/article/247384-igrachi_plashtat_na_fenove_sled_sramen_rezil", "text": "\n Играчите на четвъртодивизионния английски \"Крю\" ще направят благороден жест към своите привърженици. \r\n\r\n Те ще опитат да им се реваншират за срамната загуба с 0:6 от \"Колчестър\" късно снощи, като покрият разходите на всичките 153 фена, пропътували разстоянието между двата града. \r\n\r\n То никак не е малко - 350 км в посока или общо 700 при това в работен ден. \r\n\r\n Феновете на скромния тим са се прибрали в малките часове в сряда, станали свидетели на позорния резултат, а няколко часа по-късно е трябвало да стават за работа. \r\n\r\n Собственикът на тима заяви, че играчите ще съберат нужната сума, за да покрият разходите на феновете, а привържениците от своя страна си пожелаха победи в следващите мачове. \r\n \n\t\t\t\t\t\t", "date": "2018.08.22", "title": "Играчи плащат на фенове след срамен резил!"}
{"url": "http://www.bnews.bg/article/247317-doktori_machkat_gardite_na_suzanita_tya_im_tantsuva_po_prashki", "text": "\n Доктори мачкат гърдите на 15-годишната дъщеря на Орхан Мурад – Сузанита. Те си намират повод да опипват и стегнатото й дупе, уж да го прегледат, а тя им се отблагодарява, като им пее по прашки. Това са само част от скандалните кадри в новото й видео, което ще излезе до дни, писа „Телеграф“. \r\n\r\n Парчето се нарича „Чао, кучки“ и на публикуваните кадри в социалната мрежа Инстаграм ясно се вижда как щерката на Мурад кълчи кълки в компанията на трима яки мъжаги, които уж преглеждат русокоската, облечени като медици. В направената болнична стая псевдодокторите прослушват Сузи, като освен до гърдите слушалките им опират и до дупето й. \r\n\r\n Неприличините кадри шокираха последователите на тийнейджърката, които споделиха общо мнение, че този път е преминала допустимите граници. Във видеото 15-годишното момиче танцува около скъпарски коли, плези се предизвикателно и се отърква около мачовците. \r\n \n\t\t\t\t\t\t", "date": "2018.08.22", "title": "Доктори мачкат гърдите на Сузанита, тя им танцува по прашки"}
{"url": "http://www.bnews.bg/article/247295-neli_petkova_pokaza_sina_si_snimka", "text": "\n Певицата Нели Петкова отпразнува първия рожден ден на сина си Даниел. Изпълнителката за първи път се реши да покаже бебето в социалните мрежи. \r\n\r\n Досега тя не бе споделяла снимки на бебока, който се роди на 15 август миналата година. По случай празника Нели публикува кадри, на които русокосият Дани играе с балони и се смее. \r\nНа снимките се вижда и красиво декорираната торта, която родителите му са купили, за партито, пише „Телеграф”. \r\nПреди година певицата сподели само една снимка с ръчичката на Дани, като по този начин обяви раждането му и благодари на екипа. Снимката вижте  \r\n \n\t\t\t\t\t\t", "date": "2018.08.22", "title": "Нели Петкова показа сина си (Снимка)"}
{"url": "http://www.bnews.bg/article/247370-migrirashti_shtarkeli_prekasnaha_toka_na_10_sela_v_turtsiya", "text": "\n Масовата миграция на щъркели стана причина 10 села в района на град Изник, Северозападна Мала Азия, да останат без електрозахранване, предава CNNTurk. \r\n\r\n С наближаването на есента птиците се приготвят да мигрират към по-топли райони на юг. За целта те се събират на големи ята и обичат да кацат върху кабелите за високо напрежение. Последните не са издържали на тежестта и това е причинило електроаварията. \r\n\r\n Ремонтните екипи в Турция, които са свикнали с подобен род проблеми през това време на годината, дават специални дежурства. \r\n \n\t\t\t\t\t\t", "date": "2018.08.22", "title": "Мигриращи щъркели прекъснаха тока на 10 села в Турция"}
{"url": "http://www.bnews.bg/article/247377-balgariya_s_edna_krachka_po_blizo_do_evrozonata", "text": "\n Правителството одобри конкретни мерки, които да помогнат на страната ни да се присъедини към Валутния механизъм II (ERM II) и към Банковия съюз до юли 2019 година, съобщават от Министерски съвет. \r\n\r\n Документът идва след заявено намерение на страната ни за присъединяване на лева към Валутния механизъм или т. нар. „чакалня на еврозоната” и одобрение от финансовите министри на страните от еврозоната. До юни 2019 година България поема ангажимент пред Еврогрупата да изпълни редица промени. \r\n\r\n Сред които: засилване на надзора в банковия сектор и небанковия финансов сектор - пенсионни фондове и застрахователни дружества, промени в Закона за кредитните, засилване на рамката за борба с изпирането на пари, модернизиране на рамката за управление на държавните предприятия, ратифициране от Народното събрание на Споразумение относно прехвърлянето и взаимното използване на вноски в Единния фонд за преструктуриране. \r\n\r\n В изявлението на Министерски съвет се съобщава още, че изпълнението на изброените мерките ще осигури спазването на предварително поетите ангажименти в области на политиката, които са от голямо значение за плавния преход към ERM II и към Банковия съюз до юли 2019г., и като краен резултат да се въведе еврото след изпълнение на всички критерии за конвергенция, в съответствие с член 140 от Договора за функционирането на Европейския съюз. \r\n \n\t\t\t\t\t\t", "date": "2018.08.22", "title": "България с една крачка по-близо до еврозоната"}
{"url": "http://www.bnews.bg/article/247299-gibona_se_sabra_s_bivshata_v_kolumbiya", "text": "\n Легендата Божидар Искренов – Гибона се събра за първи път с бившата си съпруга Алина след развода. Повод за срещата им бе сватбата на дъщеря им Настася, която се проведе чак в далечна Колумбия. Наследничката на Радостта на народа избра да сключи брак на 18.08.2018 година. Изборът й не е случаен – и тя, и любимият й Джонатан Баер вярват в астрологията, както и в това, че датата ще им донесе много любов и щастие, пише „България днес”. \r\nДвойката вдигна сватба в Меделин, Колумбия, където събраха най-близките си приятели. Церемонията се състоя в местна хасиенда, където живеят вторият баща и майката на младоженеца. \r\nСред главните действащи лица на събитието бяха младоженците, Гибона и бившата му съпруга Алина, както и родителите на младоженеца. Искренов лично предаде дъщеря си на нейния избраник, а майка й бе неотлъчно до нея в най-важния й ден. \r\nТя й помогна с всички ритуали преди бракосъчетанието.  На снимките липсва настоящата жена на Гибона – Кремена, която най-вероятно е пропуснала събитието. Преди дни тя си пусна снимки от Венеция, от която става ясно, че двамата май са преценили, че е по-добре той да пътува сам за сватбата. \r\nНастася и съпругът й Джонатан живеят в САЩ, в Далас. Дъщерята на Гибона е бивша състезателка по фигурно пързаляне, а съпругът й е мениджър на една от най-големите компании за онлайн търговия в света. Гибона има и един син от Алина – Георги, който живее във Вирджиния, САЩ. Той се прочу като хокеист и има не една победа като шампион на България по хокей на лед. \r\nАлина и Искренов се разведоха преди години, но раздялата им бе придружена от бурен скандал. \r\n \n\t\t\t\t\t\t", "date": "2018.08.22", "title": "Гибона се събра с бившата в Колумбия\r\n"}
{"url": "http://www.bnews.bg/article/247383-ministerstvoto_na_pravosadieto_anita_meyzer_nyama_da_vliza_vav_vip_bradar_nikoy_ne_ni_e_pital", "text": "\n Министерството на правосъдието опроверга информацията, че Анита Желева (Анита Мейзер) ще участва в телевизионно предаване. Причината за опровержението е, че в публичното пространство в последни дни бе разпростанена новината, че скандалната миска ще бъде част от новия сезон на Вип Брадър \"Женско царство\". \r\n\r\n \"По повод информации в медиите, че Анита Желева ще участва в телевизионно предаване, чийто екип е депозирал молба до Министерство на правосъдието, Пресцентърът на МП информира следното: Анита Мейзер излиза срещу 5 000 лв. гаранция Анита Мейзер излиза срещу 5 000 лв. гаранция След близо две години в ареста Анита Мейзер излиза от килията срещу 5000 лв. парична гаранция. Решението е на Варненския апелативен съд. \r\n\r\n В Министерството на правосъдието не е постъпвала подобна молба\", се казва в съобщението. \"Направена справка в информационния масив на Главна дирекция \"Изпълнение на наказанията\" показва, че Анита Желева е освободена от Затвора - Сливен на 26 юни 2018 г. след определение на Апелативен съд-Варна за изменение на мярката \"задържане под стража\" в по-лека, а именно \"парична гаранция\". В тази връзка и с оглед разпоредбите на Наказателно-процесуалния кодекс, спазването на наложената мярка не е от компетентността на Министерството на правосъдието, пише още в прессъобщението. Съдът отложи делото на Анита Мейзер, в което тя обжалва присъдата си Съдът отложи делото на Анита Мейзер, в което тя обжалва присъдата си Апелативният съд във Варна реши да отложи тази сутрин делото срещу Анита Мейзер, която обжалва осъдителната си присъда за убийството на...  \r\n\r\n В Къщата на големия брат през годините все пак са се появявали осъдени. Варненският бизнесмен и политик Веселин Данов участваше в първите сезони на Брадъра и полежа в пандиза за сводничество и наркоразпространение. Преди 10 години пък Стефан Кемалов – Бат Сали смени престоя пред камерите с този зад решетките заради подправяне на документи. \r\n  \r\n \n\t\t\t\t\t\t", "date": "2018.08.22", "title": "Министерството на правосъдието: Анита Мейзер няма да влиза във ВИП Брадър, никой не ни е питал! "}
{"url": "http://www.bnews.bg/article/247396-zimnite_olimpiyski_igri_v_pyongchang_bili_blizo_do_otmyana", "text": "\n Президентът на МОК Томас Бах разкри, че организацията е била много близо до взимане на решение за отменяне на Зимната Олимпиада в Пьонгчанг в началото на годината заради нестабилната политическа обстановка в района. \r\n\r\n Такова решение можеше да бъде взето заради ядрените експерименти на съседна КНДР и сериозните разногласия на севернокорейците със САЩ. \r\n\r\n \"За да отменим Игрите, не е нужно обезателно да има военни действия. Повод за това можеше да бъде изявленията от една страна, че се отказва от участие на Олимпиадата, тъй като счита, че не е осигурена безопасността на спортистите. Проведохме доста разговори, които никак не бяха леки. Колко близо бяхме до отменяне на Игрите? Много близо\", коментира Томас Бах, цитиран от Inside The Games. \r\n \n\t\t\t\t\t\t", "date": "2018.08.22", "title": "Зимните олимпийски игри в Пьонгчанг били близо до отмяна"}
{"url": "http://www.bnews.bg/article/247360-katya_ot_riton_tsaka_hormonite_za_da_e_slaba", "text": "\n Докато \"Ритон\" е в пауза от националното си турне \"Музика и любов\", нежната половинка от дуета Катя обогатява знанията си на тема хормони. \r\n\r\n Звездната певица е намерила цаката на инсулина - хормона, който се произвежда от панкреаса и от неговата секреция зависи дали организмът ще натрупва мастни депа. \r\n\r\n \"Доста се ограмотих по темата какво трябва да правим, за да не напълняваме. Много често хората се оплакват, че уж нищо не хапват по цял ден, а пак са дебели. Разковничето е да държиш нивото на инсулина ниско - тогава нито напълняваш, нито издивяваш от глад\", споделя познанията си ритонката. \r\n\r\n Откакто е проучила как може да надхитри инсулина си, Катя консумира по-малко въглехидрати, храни с нисък гликемичен индекс и повече белтъчини. \r\n\r\n \"Оказа се, че със зеленчуците и с любимите ми иначе плодове трябва много да се внимава. Най-прост пример: суровият моркот има нисък гликемичен индекс, а в сварен вид той е два пъти по-висок\", казва още Катя. \r\n\r\n Тя си позволява да нарушава новите си хранителни правила само когато със Здравко са на участие или имат концерт. След броени дни звездното семейство ще поднови тура си. \"Ритон\" ще пее в Каварна на 2 септември, след което ще гостува в Летните театри на Плевен и на Велико Търново, съответно на 12 и 18 септември. \r\n \n\t\t\t\t\t\t", "date": "2018.08.22", "title": "Катя от Ритон цака хормоните, за да е слаба"}
{"url": "http://www.bnews.bg/article/247391-tramp_razkritikuva_eksadvokata_si_maykal_koen", "text": "\n Президентът на САЩ Доналд Тръмп разкритикува бившия си адвокат Майкъл Коен, който се призна за виновен по няколко обвинения, включително и за финансови нарушения по време на кампания. \r\n\r\n \"Ако някой търси добър адвокат, силно препоръчвам да не използвате услугите на Майкъл Коен\", написа Тръмп в \"Туитър\". \r\n\r\n Според Тръмп Коен се е признал за виновен по две обвинения в предизборни финансови нарушения, които не са престъпление. \r\n\r\n Президентът Обама имаше големи предизборни финансови нарушения и той ги разреши лесно, оплака се американският лидер. \r\n\r\n Доналд Тръмп смята, че Коен си е измислил истории, за да се договори с прокуратурата. \r\n\r\n Вчера Коен постигна споразумение с федералната прокуратура и се призна за виновен по осем обвинения, свързани с финансови нарушения, банкови и данъчни измами. По време на съдебно заседание бившият адвокат на президента каза, че Тръмп го е инструктирал да плати 280 хиляди долара на две жени да мълчат, тъй като те твърдят, че са имали афера с държавния глава. \r\n\r\n В същото време Лени Дейвис, адвокат на Коен, коментира пред MSNBC, че няма съмнение, че Доналд Тръмп е извършил престъпление с нареждането си Коен да плати на Карън Макдугал и Сторми Даниълс да мълчат. \r\n\r\n Дейвис каза още пред ABC News, че специалният прокурор Робърт Мълър може да прояви интерес към това, което Коен знае. \r\n\r\n Адвокатът подчерта, че клиентът му притежава информация за руската намеса, която може да представлява интерес за следователите. \r\n\r\n Коен знае информация, която може да е от интерес за Мълър относно руска конспирация за \"опорочаване на американската демокрация\", поясни Дейвис и добави, че клиентът му никога няма да приеме помилване от държавния глава.  \r\n \n\t\t\t\t\t\t", "date": "2018.08.22", "title": "Тръмп разкритикува ексадвоката си Майкъл Коен"}
{"url": "http://www.bnews.bg/article/247379-ruskoto_posolstvo_signalat_za_bombata_e_falshiv", "text": "\n Сигналът за поставена бомба в руското посолство в София е фалшив, съобщава Dir.bg. \r\n\r\n \"Извършена е проверка и нищо не е намерено. Работата на посолството е възстановена в пълен обем. Полицията обходи района по външния периметър. Надяваме се органите на реда да издирят човека, който е подал сигнала\", обясниха още от посолството. \r\n\r\n Припомняме, че по-рано днес бе получен сигнал, малко след 11 ч., за поставено взривно устройство в руското посолство. Веднага от полицията се предприели нужните действия. \r\n \n\t\t\t\t\t\t", "date": "2018.08.22", "title": "Руското посолство: Сигналът за бомбата е фалшив!"}
{"url": "http://www.bnews.bg/article/247365-tehnologiyata_var_s_shans_da_bade_vavedena_v_shampionskata_liga", "text": "\n Технологията ВАР все пак може да бъде въведена в Шампионската лига още през този сезон, въпреки че в началото на годината президентът на УЕФА Александър Чеферин отхвърли тази възможност. \r\n\r\n Според \"Таймс\" в европейската централа вече обмислят възможността да използват системата от 1/4-финалната фаза на надпреварата. Тази промяна в нагласите е продиктувана от преобладаващо положителните отзиви за начина, по който функционираше ВАР по време на Световното първенство в Русия. \r\n\r\n С евентуалното въвеждане на технологията в по-късната фаза от турнира пък ще бъде избегнато притеснението, че ще бъдат нужни много ресурси, необходими за използването на ВАР в осем мача в рамките на един ден от груповата фаза. \r\n\r\n   \r\n \n\t\t\t\t\t\t", "date": "2018.08.22", "title": "Технологията ВАР с шанс да бъде въведена в Шампионската лига!"}
{"url": "http://www.bnews.bg/article/247374-zvezdniyat_tenor_fabio_armiliato_v_opernata_gala_na_opera_v_letniya_teatar_i_po_cherveniya_kilim_na_mff_lyubovta_e_ludost", "text": "\n За Опера в Летния театър 2018 е чест да посрещне за заключителния гала концерт на 23 август, 21.00, Фабио Армилиато, един от най-изтъкнатите съвременни тенори на световната оперна сцена, който се откроява с прекрасен глас, висок регистър, изключителна музикалност, впечатляващо артистично присъствие и не на последно място - харизма. \r\n\r\n Фабио Армилиато е посланик на родния си град Генуа пред света и това прави неговия гастрол във Варна още по-значим, още повече, че Варна и Генуа са побратимени градове. \r\n\r\n След завършването на Консерватория „Николо Паганини“ в Генуа, Фабио  Армилиато дебютира в „Симоне Боканегра“, откъдето започва и стремителната му кариера в най-престижните оперни театри, като Метрополитън опера, Миланската скала, Парижката опера, Teatro Real в Мадрид, Операта в Сан Франциско, Виенската Щатсопера и др. \r\n\r\n В гала концерта на 23 август в Летния театър, под диригентската палка на изтъкнатия Маестро Борислав Иванов, Почетния гражданин на Варна, познат на четири континента, и режисурата на Кузман Попов, освен Фабио Армилато, ще се включат почти всички солисти на Държавна опера Варна: Илина Михайлова, Деян Вачков, Линка Стоянова, Валерий Георгиев, Ирина Жекова, Венцеслав Анастасов, Свилен Николов, Пламен Димитров, Даниела Дякова, Михаела Берова, Мария Павлова, Вяра Железова, Филипа Руженова.     \r\n\r\n Широка популярност носи на Фабио Армилиато и участието му във филма на Уди Алън „На Рим с любов“, където той се снима, заедно с Алек Болдуин, Пенелопе Крус и други именити актьори. Лентата открива Международния филмов фестивал в Лос Анжелис през 2012 г. \r\n\r\n След участието си в заключителния Гала концерт на Опера в Летния театър на 23 август, ще аплодираме Фабио Армилиато и на следващия ден, когато той, заедно с другите ВИП гости, ще мине по червения килим на Международния филмов фестивал „Любовта е лудост“. XXVI издание на популярното филмово събитие ще се проведе във Фестивалния и конгресен център, от 24 август до 2 септември 2018 г. \r\n \n\t\t\t\t\t\t", "date": "2018.08.22", "title": "Звездният тенор Фабио Армилиато в оперната гала на Опера в Летния театър и по червения килим на МФФ „Любовта е лудост“"}
{"url": "http://www.bnews.bg/article/247372-levski_s_delo_zaradi_stadiona_i_dva_zapora_za_hilyadi_levove", "text": "\n Едно частно дело за неплатен ремонт в сектор \"А\" на стадион \"Георги Аспарухов\" и два запора на сметките от изпълнителни производства тегнат на шията на ПФК \"Левски\".  \r\n\r\n По едното дело в Софийския районен съд фирма, която твърди, че не си е получила 20 000 лв. за дизайнерска дейност, чака съдът да се произнесе с решение, а другите две са запори, които СРС е наложил на \"синия\" клуб за задължения към агент на футболисти и към тв звездата и продуцент Андрей Арнаудов. \r\n\r\n През 2014 г. фирмата \"РИМ Интериор дизайн\" сключва договор с \"Левски\" именно за интериорен проект на прословутия сектор \"А\", с изграждането на който се бе нагърбил предишният шеф Иво Тонев. Претенциите на компанията са на стойност 20 000 лв. Клубът обаче не е подписал приемо-предавателния протокол за дейността, т.е. - не е приел изпълнението, защото не е доволен. \r\n\r\n Искът е заведен на 28 септември 2017 г., а последното заседание на съда е от 30 май тази година. Предстои произнасяне на първата инстанция. \r\n\r\n \"Левски\" има няколко издадени изпълнителни листове за запор на сметките. Единият е от холандския футболен агент Уинстън Хаатрехт чрез фирмата му NR. Х BV заради сключен договор за посредничество при трансфери на двама футболисти. Мениджърът претендира, че от \"Герена\" не са му заплатили 10 000 евро. \r\n\r\n Контрактът е подписан на 7 юли 2014 г. Любопитно е, че Хаатрехт е представляван у нас от адвокат Елена Тодоровска. Тя работеше в ЦСКА по време на втория период на Александър Томов. В случая става въпрос за заповедно производство за запор заради задължения и всичко на всичко доказателствата, изисквани от съда, са само показване на нотариално заверен договор между страните. \r\n\r\n В миналото холандецът е довел при \"сините\" популярни футболисти, като своите сънародници Дъстли Мюлдер и Сержиньо Грийн. През миналата година Мюлдер осъди \"Левски\" във ФИФА за 39 000 евро, но това е отделен казус. \r\n\r\n Друг запор - или по-точно няколко - идват по причина на още по-популярна личност и голям левскар - тв продуцента Андрей Арнаудов. Той и съдружникът му Иван Христов бяха членове на управата на \"Левски\" по времето на Тонев. \r\n\r\n На 7 април 2016 г. фирмата им \"Междинна станция 15\" ООД сключва контракт с клуба за заем в размер на 40 000 лв. Тук се налага да се стигне до цели 3 запора. Един, защото кредтополучателят не плаща, втори - след като \"Левски\" първо дава половината пари (и пак спира). Към днешна дата при третото запориране по причини на един и същ заем, оставащата прететндирана сума възлиза на фамозните 8490,89 лв. \r\n\r\n Всички тези дела подлежат на инстанционен контрол от \"горната\" инстанция - в случая СГС. \r\n \n\t\t\t\t\t\t", "date": "2018.08.22", "title": "\"Левски\" с дело заради стадиона и два запора за хиляди левове!"}
{"url": "http://www.bnews.bg/article/247366-mitnichari_na_lesovo_spipaha_germanets_sas_135_ampuli_doping", "text": "\n Митничари на ГКПП \"Лесово\" откриха 135 ампули контрабанден тестостерон в микробус с немска регистрация, съобщиха от митницата в Бургас. \r\n\r\n Медикаментът е бил в ампули от един и от 10 милилитра, скрит под дясната седалка до водача на микробуса. Шофьорът на автомобила - немски гражданин, е посочил, че е купил ампулите от Турция за свой приятел в Германия. \r\n\r\n Срещу нарушителя е съставен акт за нарушение на Закона за митниците. \r\n \n\t\t\t\t\t\t", "date": "2018.08.22", "title": "Митничари на \"Лесово\" спипаха германец със 135 ампули допинг! "}
{"url": "http://www.bnews.bg/article/247367-signal_za_bomba_zatvori_ruskoto_posolstvo_v_sofiya", "text": "\n Сигнал за бомба до сградата на посолството на Русия в София е получен в МВР малко след 11 часа, съобщи БНР. \r\n\r\n Полицията проверява около мисията, а в сградата проверката се извършва от служители на посолството. \r\n\r\n Към момента няма открити опасни предмети. \r\n\r\n От МВР заявиха за news.bg, че руски специалисти проверяват сградата и прилежащите й площи. Нашата полиция е оградила периметъра. \r\n \n\t\t\t\t\t\t", "date": "2018.08.22", "title": "Сигнал за бомба затвори руското посолство в София!"}
{"url": "http://www.bnews.bg/article/247351-postradalata_pri_padane_ot_visoko_lekarka_se_podobryava", "text": "\n Добра новина за възстановяването на лекарката, паднала от високо, съобщи началникът на \"Пирогов\" Асен Балтов. \r\n\r\n С всеки изминал ден се подобряват прогнозите за д-р Ирена Иванова, която падна от 7-ия етаж на жилищен блок в София на 20 юли. Тя е контактна, стабилизирана, състоянието й може да се опише като възможно най-обнадеждаващото на фона на изключително тежките травми и увреждания, които получава при инцидента. \r\n\r\n Това съобщи екипът на университетската спешна болница „Пирогов“, който пое лечението й още вечерта след падането. Благодарение на усилията им днес шансът за лекарката е вече десетки пъти по-благоприятен. \r\n\r\n Пораженията от подобно падане може да се сравнят с тези, които човек би получил при удар в стена със скорост около 100 километра в час, обясни неврохирургът проф. Николай Габровски, зам.-директор на „Пирогов“ и национален консултант по неврохирургия. При всеки подобен случай обаче травмите се различават в зависимост от конкретните обстоятелства и дали нещо е променило траекторията на падане и омекотило удара. \r\n\r\n При д-р Иванова са засегнати в различна степен почти всички кости на опорнодвигателния апарат. За благоприятния ход на лечението основна роля има интердисциплинарният екип на спешната болница, бързината и адекватните действия, с които е реагирала Бърза помощ, но и омекотяването на удара в земята – при твърда настилка уврежданията биха били още по-драматични. \r\n\r\n Лекари от 14 специалности са били включени за овладяване на критичното състояние в първия ден. Без тази комплексна намеса и изпитана във времето организация на неотложните дейности е можело нещата да се развият фатално. \r\n\r\n Подобни травми са високоенергийни, случват се не само при падане, но и при пътно-транспортни произшествия. Такива пациенти не се изключение в „Пирогов“, но случаят на лекарката най-често е сравняван с падането от 6-ия етаж на гимнастичка от националния отбор, която по чудо беше спасена след продължително лечение в спешната болница преди 2 г. Днес спортистката е добре и всички се надяват, че д-р Иванова също има този шанс за възстановяване. До момента са направени поредица от операции, но вероятно ще се наложат и други интервенции, след които ще се пристъпи към активна рехабилитация.  \r\n\r\n „Макар и много тежки, високонергийните травми не са непременно край на живота. Но само мощни университетски болници имат възможност за поддържане на задължителните при такива случаи опитни лекари по всички специалности, които да могат веднага да се включат в интердисциплинарни екипи. Освен това, естествено, е необходимо да разполагат със съвременна апаратура и да прилагат отработена организация за работа в екип. Борбата започва с овладяването на състоянието в първите най-критични часове, защото често в този период се случва най-лошото. После лечението може да продължи месеци. За щастие, имаме пациенти в отлично състояние след изключително тежки случаи, но възстановяването е продължителен процес. При добре свършена работа от екипите много тежко пострадали пациенти се възстановяват и живеят, както преди травмата.“ Тази надежда даде проф. Габровски още в първия етап на лечението. Месец след инцидента пироговци са по-големи оптимисти за възстановяването на лекарката, но са планирани още няколко манипулации. \r\n\r\n Лекарката е под непрекъснато наблюдение, тъй като в резултат на голямото изпитание за организма от уврежданията, кръвозагубата, реакцията на имунната система винаги има риск от обрати и кризи. Не само при драматични тежки случаи като този, но и по принцип лекарите казват, че са спасили пациент, когато го изписват, предаде Канал 3. \r\n \n\t\t\t\t\t\t", "date": "2018.08.22", "title": "Пострадалата при падане от високо лекарка се подобрява"}
{"url": "http://www.bnews.bg/article/247352-sluzhbite_prospaha_aferata_olimpik_iskame_ostavka_na_tsyalata_kfn", "text": "\n \"Службите в България и изпълнителната власт проспаха пирамидата \"Олимпик\". Получихме оставката на зам.-председателя на КФН, но това не е достатъчно. Искаме оставката на цялата Комисия за финансов надзор\". Това заяви секретарят на ПГ на \"БСП за България\" Филип Попов в ефира на БНР. \r\n\r\n Той подчерта, че КФН е имала възможност да въздействат, контролират и изискват информация по отношение на всеки един застраховател, който оперира на територията на България. Попов обясни, че \"Олимпик\" е регистрирана още 2009 г. в България. \r\n\r\n \"Собственикът й, който е регистрирал фирмата в Кипър, е някакъв испанец Диего, на когото е забранено в родината му Испания, да извършва каквато и да било финансова дейност. Но той от 2009 до 2018 г. безпроблемно работи в България и изкарва от българските граждани около 21 млн. евро. Това е фрапиращо\", коментира народният представител. \r\n\r\n Според него още 2009 г. е трябвало да се обърне внимание кой е той и защо в Кипър няма нито една полица, нито едно евро от застраховки, а всичко е насочено към България. \r\n\r\n \"КФН би трябвало да потърси отговори на тези въпроси, а не сега да се чудят какво да правят с тези над 200 000 български граждани\", каза още Попов. По неговите думи решението, което управляващите приеха в НС, е абсолютно бланкетно и се опитва да замете под килима всички проблеми. \r\n\r\n \"В нашето предложение ясно се казваше - правителството да потърси обезщетение за възстановяване на сумите на тези 200 000 български граждани. Управляващите приеха решение, в което се казва - да се потърси възможност за оказване на помощ. Каква помощ - психологическа, финансова, правна?\", попита депутатът от левицата. \r\n\r\n Филип Попов обясни, че гаранционният фонд е създаден от вноските на всички застраховани. \"Има възможност хората да бъдат обезщетени от българския гаранционен фонд, а след това крайната сума да бъде възстановена от кипърския. Вчера Ралица Агайн увери, че във фонда има достатъчно пари\", каза още той. Попов обърна внимание, че \"Олимпик\" не е българска компания и по закон не е трябвало да внася в българския гаранционен фонд, но са събрани около 2 млн. лв. \"А сега пък искат да ги връщат. Кашата е тотална\", коментира още той. Попов е категоричен, че тази тема не може да бъде затворена, докато не бъдат обезщетени тези 200 000 човека, които съвсем добросъвестно са си направили застраховки. \"Комисията е тази, която трябва да защити интересите на българските граждани. А сега е ред на държавата да се погрижи за тези хора, но заради вчерашното решение на управляващите не мисля, че ще се случи\", допълни народният представител. \r\n\r\n По повод Търговския регистър, Попов коментира, че става въпрос за много чувствителна информация и този проблем касае всеки български гражданин. \"ГЕРБ управляват България вече 10 години. Не могат непрекъснато да прехвърлят вина и да връщат времето от преди 50, 100 години или времето на хан Аспарух. Трябва да си поемат отговорност\", категоричен е народният представител. По неговите думи вчера е станало ясно, че е имало доклад до министъра на правосъдието по отношение на компетентността на ръководителя на Търговския регистър, но не са били предприети адекватни действия и мерки. \"Стана ясно, че в този Търговски регистър не може да се съхрани надеждно информацията, а са дадени много пари. Никой не каза какви щети са нанесени върху българската икономика и бизнес\", каза още Филип Попов. \r\n\r\n   \r\n \n\t\t\t\t\t\t", "date": "2018.08.22", "title": "Службите проспаха аферата \"Олимпик\", искаме оставка на цялата КФН"}
{"url": "http://www.bnews.bg/article/247243-totsa_razorila_bivshiya_si", "text": "\n Някогашният милионер Александър Бередин е изпразнил напълно дълбокия си джоб. Бившият съпруг на Антония Петрова бе засечен от репортер на „Таблоид“ на столичен булевард, като руснакът вече не се придвижва с лъскав и мощен джип, а със скромно и очукано БМВ за около 15-20 бона. \r\n\r\n На фона на предишните му възможности и коли последен модел, сегашното возило е направо трошка. Бившата му жена успя да му изхарчи парите и го заряза да ближе рани самотен. Негови близки твърдят, че за 10 години е хвърлил няколко милиона по нея. Оправната перничанка набързо си намери нов мъж и успя да се омъжи за него и дори да забременее, при това само за четири месеца. \r\n \n\t\t\t\t\t\t", "date": "2018.08.22", "title": "Тоца разорила бившия си"}
{"url": "http://www.bnews.bg/article/247355-kfn_napadna_agayn_informirala_kolegite_si_postfaktum_za_olimpik", "text": "\n Изненадани сме от изявленията на г-жа Ралица Агайн-Гури пред медиите днес, 22.8.2018 г., в които се отправят внушения спрямо председателя и членовете на Комисията за финансов надзор /КФН/. В тази връзка КФН  заявява следното: \r\n\r\n Не са били внасяни каквито и да е писмени сигнали, представляващи анализ и предупреждения за възможните рискове, свързани  със ситуацията около ЗК „Олимпик“ - Кипър. Като заместник-председател на КФН, ръководещ управление „Застрахователен надзор“, Ралица Агайн-Гури никога и по никакъв начин не е предупреждавала останалите членове на КФН и/или председателя на комисията за евентуални рискове относно фалита на ЗК „Олимпик“ - Кипър. Не беше предоставен анализ  и оценка за възможните неблагоприятни последствия от фалита на кипърската компания. Вариант с фактология относно ЗК „Олимпик“ - Кипър беше качен в деловодната система на КФН едва в петък, 17.8.2018 г.  КФН до този момент въобще не разполага с доклада, който Ралица Агайн-Гури представи в Народното събрание. Голяма част от изнесените пред народните представители факти бяха абсолютно нови и непознати до този момент и за нас. \r\n\r\n Съгласно поправките в Закона за КФН, които са в сила от началото на годината, заместник-председателите на комисията имат пълна независимост в ресорите, за които носят отговорност, а решенията се взимат колективно, като председателят е „пръв между равни“. \r\n\r\n Недоумяваме за каква липса на комуникационна  стратегия и  грижа за потребителите говори г-жа Агайн, след като в разгара на кризата от 1-ви до 15-ти август 2018 година тя беше в платен годишен отпуск и практически доста далеч от обстановката, в която работеше КФН. \r\n\r\n Правим това изявление с цел да се запази репутацията на Комисията за финансов надзор като институция. Отговор на въпроса за отговорността или липсата на такава относно предприети действия или допуснати бездействия по повод прекратяване на дейността на клона на ЗК „Олимпик“ в България очакваме да бъде получен от назначената от прокуратурата проверка на заместник-председателя, ръководещ управление Застрахователен надзор на  КФН, и на самото управление. \r\n\r\n На управление Застрахователен надзор е възложено да извърши детайлен анализ на рисковете в сектора, за който отговаря. \r\n\r\n Комисията за финансов надзор уверява засегнатите клиенти на ЗК „Олимпик“, че ще положи всички усилия в рамките на предоставените й от закона правомощия да защити техните интереси и да ги информира своевременно относно правата им и процедурите за защита на тези права, казват още в писмото си до медиите от КФН. \r\n\r\n Припомняме, че и вчера, и днес в тв интервюта,  но каза: Трябваше Комисията да е по-активна с оповестяване на ситуацията. Това не е моя работа. Заявих, че има слабост в комуникацията с хората. Не знам кой е казал на премиера, че е имало дъмпинг на цената от страна на Олимпик. Ние такава информация не сме давали. Но средната цена при застраховката на леки коли на Олимпик е по-висока, отколкото на пазара.\" \r\n\r\n   \r\n \n\t\t\t\t\t\t", "date": "2018.08.22", "title": "КФН нападна Агайн! Информирала колегите си  постфактум за “Олимпик”!"}
{"url": "http://www.bnews.bg/article/247359-bebeto_ot_smetishteto_v_haskovo_e_pochinalo_ot_neobgrizhvane", "text": "\n Бебето, което бе намерено мъртво на сметището край хасковското село Гарваново, е починало заради необгрижване, съобщи съдебният лекар в Хасково д-р Христо Еленски. \r\n\r\n Според резултатите от аутопсията новороденото е живяло само 6 часа. Д-р Еленски допълни, че пъпната връв на бебето е прекъсната, но не се знае дали е прерязана. \r\n\r\n В момента полицията проверява всички акушеро-гинекологични кабинети в Хасково и Димитровград заради започналото разследване. \r\n\r\n От прокуратурата информираха, че е образувано досъдебно производство срещу неизвестен извършител. А от полицията отново апелираха, ако някой може да помогне на разследващите с информация, да се обади на тел. 112. \r\n \n\t\t\t\t\t\t", "date": "2018.08.22", "title": "Бебето от сметището в Хасково е починало от необгрижване"}
{"url": "http://www.bnews.bg/article/247371-bls_may_neglizhira_smartta_na_rodilkite_v_pleven_i_sliven", "text": "\n \"Неуспешната интубация не се води лекарска грешка. Това не е грешка, а пропуск. Не мога да кажа, че това е била причината... При пълната анестезия носоглътката се променя. Както няма двама еднакви души, така няма и еднакви анатомични дадености при пациентите. Всеки отива със своите дадености, каквото и да се направи ние не можем, не сме в състояние да предвидим всичко на 100%.\" Това каза главният секретар на Българския лекарски съюз (БЛС) Стоян Борисов в коментар за смъртта на родилката от Плевен. \r\n\r\n Припомняме, че на 21 август бе оповестено, че проверката е установила нарушениe в диагностично-лечебния процес, за което ще бъде образувано административно-наказателно производство. \"Тези акушеро-гинеколози, които бяха обвинени, сега се оказва, че нямат никаква вина\", каза още Борисов. \r\nИскам някой да обясни твърдението, че е имало „скачане по корема” на родилката, това е невярно твърдение, не може да има такова нещо. Това обяви в предаването „Тази сутрин” д-р Стоян Борисов, главен секретар на БЛС и специалист по акушерство и гинекология по повод смъртта на родилката Ренета Томова в Сливен и реакциите след трагедията. \r\n\r\n Той уточни, че методът „Кристелер” не е забранен и при него няма „скачане по корема”. Можело да има по-силен натиск. \r\n\r\n По думите му новият стандарт по акушерство и гинекология е бил отменен и е в сила старият. Борисов уточни, че не във всички държави имало такъв стандарт: \"Медицината е изкуство и ние си работим по това, което сме учили\". По-рано пред Нова телевизия д-р Стойчо Кацаров заяви, че \"медицинската общност трябва да има куража да говори и да се учи от тези неща\". Според Кацаров нещата вече са стигнали до положение, в което лекарското съсловие инстинктивно отрича всичко, защото иска да се защити поради много необосновани обвинения. \r\n  \r\n \n\t\t\t\t\t\t", "date": "2018.08.22", "title": "БЛС май неглижира смъртта на родилките в Плевен и Сливен "}
{"url": "http://www.bnews.bg/article/247382-roboti_otkriha_novi_tuneli_v_dreven_hram_v_peru", "text": "\n Минироботи с камери помогнаха на археолози да открият три тесни подземни тунела с керамика, сечива и човешки останки в 3000-годишния храм на обекта Чавин де Уантар в Перу, съобщиха Ройтерс и АФП. \r\n\r\n Специалистите определят откритието като \"най-важното от 50 години\" на обекта. \r\n\r\n \"Тези три подземни галерии съдържат първите известни човешки погребения от периода Чавин\" - съобщи перуанското министерство на културата\". \r\n\r\n Роботите са проектирани от инженери в Станфордския университет. \r\n\r\n В един от тунелите са открити останките на трима души, единият от които изглежда принесен в жертва, каза археологът Джон Рик от Станфордския университет. \r\n\r\n Чавин де Уантар е бил религиозен и административен център на хората, живеещи в Андите. Той е наречен на културата Чавин, живяла преди повече от 2000 г. \r\n\r\n Разцветът й е бил от 1300 г. пр. н. е. до 550 г. пр. н. е. Тя е първата перуанска цивилизация, обработвала метал, злато, сребро и мед. \r\n\r\n През 1985 г. Чавин де Уантар беше вписан в списъка на ЮНЕСКО за световното културно наследство. Досега там са открити 35 свързани подземни прохода. \r\n \n\t\t\t\t\t\t", "date": "2018.08.22", "title": "Роботи откриха нови тунели в древен храм в Перу"}
{"url": "http://www.bnews.bg/article/247353-pazete_si_bankovite_karti_eto_kak_gi_iztochvat_drebni_apashi", "text": "\n Служители от сектор „Икономическа полиция” при ОДМВР – Бургас установиха поредния извършител на неправомерни транзакции, осъществени чрез използването на данни от банкова карта, собственост на 30 годишна бургазлийка – това е криминално проявения Я.Ч. от Бургас, 22 годишен, който намерил банковата карта в района на БСУ и вместо да я предаде на надлежните органи, злоупотребил с нея, извършвайки залози в сайт за хазартни игри. \r\n\r\n При извършено претърсване в дома на Я.Ч. са намерени вещи и предмети, имащи отношение към осъщественото престъпление, както и банковата карта на потърпевшата. Бургазлията е задържан за срок от 24 часа, като е образувано досъдебно производство. \r\n\r\n Припомняме, че това е поредния случай, при който служители от сектор „Икономическа полиция” при ОДМВР – Бургас са установили неправомерно ползване на чужди платежни инструменти. Подобни случаи бяха регистрирани в началото на годината, като тенденцията е неправомерните транзакции в интернет-пространството да се запазват, което предполага повишена активност на оперативните действия , извършвани от спец-служителите на сектор „Икономическа полиция”. \r\n\r\n ОДМВР – Бургас призовава граждани, потърпевши от подобен род неправомерни посегателства, да потърсят съдействие и да съобщят в сектор „Икономическа полиция” при ОДМВР – Бургас, на адрес : ул. „Христо Ботев” № 46. \r\n \n\t\t\t\t\t\t", "date": "2018.08.22", "title": "Пазете си банковите карти, ето как ги източват дребни апаши!"}
{"url": "http://www.bnews.bg/article/247362-siderov_goni_toaletnoto_vitse_do_dupka_simeonov_prishporva_shefa_na_politsiyata_v_sozopol_da_slaga_patrulki_i_da_zaplashva_opredeleni_zavedeniya", "text": "\n Не може един човек от цялото правителство да се прави на командир и да командва всички. Това не е редно. Просто е крайно време вече вицепремиерът Валери Симеонов да престане с тези изпълнения в стил градския шериф. \r\n\r\n Това заяви пред журналисти лидерът на АТАКА и председателят на ПГ на Обединените Патриоти Волен Сидеров пред Министерски съвет. \r\n\r\n По време на разговорите с медиите Сидеров показа снимка на началника на местното управление в Созопол. \r\n\r\n ,,Знаете ли кой е това? Който познае от 3 пъти кой е този, ще му дам 100 лева. Не знаете? Това е Милен Гайдарджиев, който е шеф на районното управление в Созопол. Този човек е пришпорван от Симеонов да слага патрулки и да заплашва определени заведения. Съмнявам се вътрешният министър да знае какви ги вършат регионалните началници'', каза още той. \r\n\r\n ,,Валери Симеонов казва дай ми протоколите на „Какао'', изгони ги тия... тоест по този начин биват командвани шефове на институции да тормозят бизнеса по морето. Тук вече топката е у премиера и той трябва да проведе един разговор със Симеонов. Трябва да спре да го играе на старшина'', добави лидерът на АТАКА. \r\n\r\n ,,Аз говоря доброжелателно, не искам да враждувам с никого, още повече със Симеонов. С него съм враждувал 6-7 години. Но когато си тук, на такава позиция, трябва да се съобразяваш. Защото утре ще ни кажат вие патриотите съсипахте бизнеса, вие изгонихте младите от България. Ето защо трябва да се видят договорите с концесиите, откъдето от България изтичат милиарди, да се оправят доходите, а не да затваряме кръчмите и дискотеките'', категоричен беше Сидеров. \r\n\r\n Относно предстоящите европейски избори за парламент председателят на Обединетите патриоти заяви, че все още не е решил окончателно дали иска да стане европейски депутат. \r\n\r\n ,,Знаете, доста ще отекна в европейското пространство, ако стана европейски депутат. Защото тук нещата малко или много заглъхват'', допълни още Волен Сидеров. \r\n\r\n По отношения на Македония Сидеров напомни, че трябва да се интересуваме от съседските ни отношения с Македония, а не техния референдум, тъй като това е тяхна вътрешна политика. \r\n\r\n ,,Македония не трябва да спекулира повече с нашата история, а това ще даде добър път за развитие на нашите приятелски отношения. Но за тази работа си имаме дипломати'', посочи той. \r\n \n\t\t\t\t\t\t", "date": "2018.08.22", "title": "Сидеров гони тоалетното вице до дупка: Симеонов пришпорва шефа на полицията в Созопол да слага патрулки и да заплашва определени заведения!"}
{"url": "http://www.bnews.bg/article/247358-vtori_zhivot_balgarski_lekari_spasiha_mazh_s_pochti_spryalo_sartse", "text": "\n Български лекари успяха да спасят пациент с почти спряло сърце. Екип от кардиолози, съдови и кардиохирурзи и анестезиолози оперираха 53-годишен мъж, като имплантираха аортна клапа през бедрото му. \r\n  \r\nКогато Иван Коларов постъпва в болница, той е в критично състояние. Към живот го връща професор Иво Петров. \r\n  \r\n„При този пациент рискът беше изключително висок. Смъртността при такива пациенти е над 70%“, заяви проф. Петров. \r\nПациентът изпаднал в състояние на клинична смърт. Иван страдал и от многоорганна недостатъчност, тъй като сърцето му не можело да изтласква кръвта и органите му спрели да функционират. \r\n  \r\nПрез сълзи от радост в очите, мъжът е благодарен на своите спасители: \r\n  \r\n„Да са живи и здрави, това са хора, които трябва да съществуват. Ако не бяха те, мен нямаше да ме има“, споделя спасеният. \r\nСтестената аорта е най-честият порок на сърцето, казват лекарите. Застраховани няма. \r\n  \r\nИменно за хора като Иван, на възраст над 50 години, се препоръчва да се преглеждат поне веднъж в годината.  \r\n \n\t\t\t\t\t\t", "date": "2018.08.22", "title": "Втори живот! Български лекари спасиха мъж с почти спряло сърце!"}
{"url": "http://www.bnews.bg/article/247373-api_na_inspektsiya_na_viaduktite_sektorat_vinagi_e_bil_nedofinansiran", "text": "\n В нормите за пътно поддържане трябва да бъдат извършвани ремонти на около 8 и 10 години на съоръжения като това на \"Витиня\", заяви председателят на Управителния съвет на Агенция \"Пътна инфраструктура\" (АПИ) инж. Светослав Глосов пред журналисти по време на инспекция на ремонта на тунел \"Витиня. \r\n\r\n Той изтъкна, че от създаването на Пътната агенция секторът винаги е бил недофинансиран. \r\n\r\n \"Надявам се, че през следващите години това ще бъде отрегулирано с въвеждането на тол системата\", добави Глосов. \r\n\r\n По думите му средствата от винетките са недостатъчни за пътно поддържане и за ново строителство. \r\n\r\n \"Намираме се на виадукта пред тунел \"Витиня\", ляво платно в посока София. Това е съоръжение, което е построено преди 40 години\", каза той и уточни, че гредите на съоръжението са от 1981 г. - 1982 г. \"Това е по надписите на монтираните греди. От тези години до момента на този виадукт не са правени никакви ремотни дейности. Правено е преди малко повече от година обследване на виадукта и миналата година е ремонтирано дясно платно. В момента се работи по укрепването на греда от съоръжението на \"Витиня\", за да бъде демонтирана.\", каза инж. Глосов. Той уточни, че ако не бъде укрепена, тя не може да бъде демонтирана. \"Произвежда се нова греда\", заяви още инж. Глосов. \r\n\r\n Той уточни, че ще започнат ремонти на три съоръжения на автомагистрала \"Тракия\" и на два на \"Хемус\". Глосов добави, че има план за действие за ремонта на 17 моста, които са в лошо състояние. \r\n\r\n \"На магистрала \"Хемус\" се ремонтират три мостови съоръжения, предстои ремонт на още две през следващите месеци. По автомагистрала \"Тракия\" предстои да започне започне ремонтът на две от съоръженията. Две се ремонтират. Може би малко по-късно и още едно\", каза инж. Глосов. \r\n\r\n Той уточни, че мостовите съоръжения на територията на цялата страна са над 200. \"За всеки един мост има изготвена спецификация на база на обследване какво трябва да бъде направено\", каза той и уточни, че АПИ работи повече от година по ремонта на мостовите съоръжения. Според него в следващите две-три години трябва да бъдат ремонтирани съоръженията по автомагистралите и второкласните пътища. \r\n\r\n По думите му за ремонта на тези съоръжения само по автомагистралите са необходими над 130 млн. лв. \r\n\r\n На въпрос къде са пробойните на виадуктите, инж. Глосов поясни, че става въпрос за пропуски още от самото изпълнение преди повече от 30 години и липсата на поддръжка, предаде Канал 3. \r\n \n\t\t\t\t\t\t", "date": "2018.08.22", "title": "АПИ на инспекция на виадуктите: Секторът винаги е бил недофинансиран"}
{"url": "http://www.bnews.bg/article/247356-15_godishen_supertalant_blesti_v_el_klasiko", "text": "\n 15-годишният Мориба Корума бе звездата по време на юношеското Ел Класико между \"Барселона\" и \"Реал\" (Мадрид). \r\n\r\n Каталунците разгромиха своя съперник с 5:0, а младият африкански талант отбеляза хеттрик, макар да бе с три години по-малък от останалите на терена. \r\n\r\n Най-впечатляващият гол на Илай, както го наричат в Испания бе третият. Той дойде веднага след началния съдийски сигнал за второто полувреме - директно от центъра на терена. \r\n\r\n Бащата на младия Корума е от Либерия, а майка му от Гвинея, но на този етап той играе в юношеските тимове на Испания, където живее вече осем години. \r\n\r\n Корума е една от основините трансферни цели на Пеп Гуардиола, който иска да го привлече в \"Манчестър Сити\". \r\n\r\n Младият играч е определян като новия Яя Туре, но с доста по-добра техника от бившия футболист на \"Барса\" и \"Манчестър Сити\". \r\n \n\t\t\t\t\t\t", "date": "2018.08.22", "title": "15-годишен суперталант блести в Ел Класико!"}
{"url": "http://www.bnews.bg/article/247343-hilari_suonk_se_omazhi_tayno", "text": "\n Хилари Суонк е вече омъжена жена! \r\n\r\n Този уикенд звездата от \"Момиче за един милион долара\" тайно се омъжи за приятеля си Филип Шнайдер. Двойката се закле във вечна вярност в резервата \"Сейнт Лусия\" в Кармил, Калифорния. \r\n\r\n Сватбената рокля на Суонк е проектирана от ателието на Ели Сааб. Роклята е изработена от дантелена дантела, копринен шифон и коприна. За да се създаде воалът, са  били необходими шест метра тюл. Бродерията на роклята е отнела 70 часа, което е почти половината от времето, необходимо да се сглоби цялата дреха, която е била готова за 150 часа. \r\n\r\n \" \r\n \n\t\t\t\t\t\t", "date": "2018.08.22", "title": "Хилари Суонк се омъжи тайно!"}
{"url": "http://www.bnews.bg/article/247342-nimh_ostavi_sadbata_si_v_ratsete_na_borisov_ne_mogat_da_se_razberat_s_ban", "text": "\n \r\nДнес изтича срокът, който премиерът Бойко Борисов даде на Националния институт по метеорология и хидрология и Българската академия на науките, в който те да се споразумеят за финансирането на Института.  \r\n\r\n Синоптиците са недоволни от финансирането на работата им и настояват да се отделят от БАН и да преминат под ръководството на Министерството на образованието. Метеоролозите не се съгласиха с предложението на Академията - финансирането на института да се изчислява по \"единни за БАН основни заплати\". \r\n\r\n Васко Гълъбов от Националния институт по метеорология и хидрология заяви, че не вижда възможност двете страни да преодолеят различията си и от тук нататък от Института разчитат на решението на премиера: \r\n\r\n \"Има опит за подмяна на исканията ни с абсурдното предложение да бъдем на отделен ред, но не съвсем, т.е. заплатите да продължават да се диктуват от ръководството на БАН, което е абсурдно. Последната среща беше в петък. От понеделник се върнахме на режима на размяна на декларации от страна на БАН и от наша страна. Очакваме да се приеме предложеният от нас вариант за преминаване в Министерството на образованието и науката. Това министерство и до момента ни е принципал. Този институт на практика е създаден като структура към Министерството на просвещението. Това, което очакваме да се случи, е просто да се върнем там\", предаде БНР. \r\n \n\t\t\t\t\t\t", "date": "2018.08.22", "title": "НИМХ остави съдбата си в ръцете на Борисов, не могат да се разберат с БАН"}
{"url": "http://www.bnews.bg/article/247388-desetki_raneni_v_turtsiya_sled_parviya_den_ot_kurban_bayram", "text": "\n Десетки хора бяха ранени по време на отбелязването на първия ден от Курбан байрам в Турция. Някои от тях са ударени от кози, други са били стъпкани от бик, а трети са били наръгани от месари аматьори, съобщава турското издание \"Хюриет дейли\", цитирано от БГНЕС. \r\n\r\n Милиони животни са били пожертвани в Турция във вторник, като по този начин се отбеляза начало ислямския празник познат още като „Ейд ал-Адха” \r\n\r\n Но с радостта и благодарността дойдоха и неприятностите и гнева, което доведе до познатата сцена, в която хората настояват сами да пожертват животните си, а не да наемат месар, което доведе до много наранявания. \r\n\r\n В западната провинция Бурса коза избяга в момента, в който трябваше да бъде пожертвана в градината на къща. Тя е влязла в къщата, качила се е на третия етаж и от там е скочила върху 50-годишен мъж. Черепът на мъжа е счупен на две места и в крайна сметка козата е била пожертвана. \r\n\r\n В южната провинция Анталия бик успява да избяга и минават 4 часа, докато животното бива заловено, като през това време то е успяло За още новини харесайте страницата ни във Facebook ТУК.да стъпче детето на собственика си. \r\n\r\n Месар аматьор от централната провинция Ескишехир е успял да среже собствения си крак, докато се е опитвал да принесе животно в жертва. \r\n\r\n Междувременно в Истанбул крава избяга и падна от 10 метра в сух канал заедно със собственика си. Мъжът е със счупен крак и е бил откаран в болницата, а кравата е била пожертвана на място. \r\n\r\n Дори и без участието на животни, хората са намерили други причини, за да се наранят. \r\n\r\n Двама аматьор месари от Шанлъурфа са се намушкали след спор, кой от двамата трябва да бъде нает от клиент да пожертва няколко животни. И двамата мъже са били откарани в болницата. Раните им не са животозастрашаващи. \r\n \n\t\t\t\t\t\t", "date": "2018.08.22", "title": "Десетки ранени в Турция след първия ден от Курбан байрам"}
{"url": "http://www.bnews.bg/article/247346-smolyan_otnovo_pod_kamani_vnimanie_za_shofyorite", "text": "\n Остава затворен пътят Смолян-Мадан край село Тикале заради голямото срутище, съобщава радио \"Фокус\"-Смолян. Обходният маршрут за автомобили до 12 тона е Влахово–Орешец. Другите алтернативни маршрути на затворения път са Смолян–Смилян–Рудозем за тежкотоварни автомобили и Смолян–Фатово–Рудозем за леките автомобили. \r\n\r\n Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. \r\n\r\n Движението трябва да се осъществява с повишено внимание по път ІІІ-866 Девин – Михалково в отсечката от новопостроения път при строителството на язовир „Цанков камък“ поради опасност от паднали камъни и свлечени земни маси върху платното за движение. \r\n\r\n Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Движението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т, поради стеснен габарит. \r\n\r\n Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\n \n\t\t\t\t\t\t", "date": "2018.08.22", "title": "Смолян ОТНОВО ПОД КАМЪНИ! Внимание за шофьорите!"}
{"url": "http://www.bnews.bg/article/247369-mis_nos_se_skri_v_gartsiya_pisnalo_y_ot_gavri", "text": "\n Една от най-обижданите носителки на титлата „Мис България“ Тамара Георгиева се покри в Гърция, видя „Галерия“. \r\n\r\n Красавицата с нетолкова привлекателен нос вече цяло лято събира тен в южната ни съседка заедно с приятеля си и семейството му. \r\n\r\n Стивън Роуз и фамилията му притежават луксозна яхта, с която обикалят гръцките острови. Благодарение на личния им капитан, Тамара всеки ден се събуждала на различен плаж. \r\n\r\n  Пред приятелки миската споделила, че няма намерение скоро да се връща. Дошли й в повече подигравките и негативните отзиви, затова предпочела да се притаи за известно време, докато хората позабравят за нея. Или поне за скандала с носа й. \r\n\r\n  Припомняме, че минути след като бе провъзгласена за „Мис България 2017“, Тамара бе залята с вълна от обиди заради обонятелния си орган. И макар само след няколко месеца и една успешна ринопластика миската да изглеждаше коренно различно, в мрежата все още е позната като „Тамара с носа“. \r\n \n\t\t\t\t\t\t", "date": "2018.08.22", "title": "Мис Нос се скри в Гърция, писнало й от гаври"}
{"url": "http://www.bnews.bg/article/247357-goryalata_sgrada_ot_tsarskite_konyushni_stava_kulturna_tsennost_ot_mestno_znachenie", "text": "\n Сградата на Царските конюшни, която горя миналия месец, да получи статут на недвижима културна ценност от местно значение. Това гласува специализирания експертен съвет към Министерството на културата. \r\n\r\n Експертите разрешават единствено възстановяването на изгорелите при пожара на 29 юли части от сградите и нищо, което би изменило облика им. \r\n\r\n Предстои сформиране на междуведомствен съвет, който да прецени дали може да бъде предоставен статут от национално значение. Окончателното решение обаче трябва да бъде подписано от министъра на културата Боил Банов. \r\n \n\t\t\t\t\t\t", "date": "2018.08.22", "title": "Горялата сграда от Царските конюшни става културна ценност от местно значение"}
{"url": "http://www.bnews.bg/article/247364-sinoptitsite_mezhdu_nebeto_i_zemyata_ima_dva_varianta_za_tyah", "text": "\n \r\nОбсъждат се два варианта за бъдещето на Националния институт по метеорология и хидрология (НИМХ). Това заяви министърът на образованието и науката Красимир Вълчев след среща с премиера и председателя на БАН акад. Юлиан Ревалски. \r\n\r\n „През последните десет дни са водени разговори с метеоролозите без мое участие или представител на правителството. При разговора с премиера беше докладван напредък в разговорите“, отбеляза министърът на образованието. \r\n\r\n НИМХ категорично иска да се отдели от БАН. Академията, от своя страна, предлага самостоятелност, но да продължи да бъде част от нейната структура. През следващите дни или седмици аз като министър или представители на кабинета ще участваме в разговорите по обсъждане на вариантите. Ще се опитаме да намерим периметъра на общо решение“, отбеляза Вълчев. \r\n\r\n Това, което можем да кажем е, че нищо не става насила и нищо няма да правим насила. Дори да се премине към вариант извеждане на института, хидрометеорологичната служба и изследванията за климата пак ще бъдат под шапката на БАН. Ако част от учените желаят да продължат с чисто научната си дейност, те ще имат възможност да останат в БАН, обясни министърът. \r\n\r\n При модела за разширена автономия в рамките на БАН, говорим МОН и БАН да имат споделена отговорност, тъй като се вижда, че при финансовото обезпечаване имаме проблеми. Държавата трябва да има отговорност към дейността на НИМХ, която обслужва 7 сектора на обществения живот и има международни задачи. \r\n\r\n „Ако правителството реши да изгради национална хидрометеорологична служба на основата на института – ние не сме против. Не сме съгласни с това ултимативно искане да се отдели НИМХ и да стане част от някоя друга структура- министерство или МС“, обясни акад. Ревалски, предаде Канал 3. \r\n \n\t\t\t\t\t\t", "date": "2018.08.22", "title": "Синоптиците между небето и земята: Има два варианта за тях"}
{"url": "http://www.bnews.bg/article/247350-protest_zatvarya_podbalkanskiya_pat_sreshtu_kontsesiya_na_kariera_za_varovik", "text": "\n \r\nЖители на 11 села от общините Стара Загора, Нова Загора и Николаево излизат на протест срещу даденото от Министерството на енергетиката разрешение за изграждане на кариера за варовик и доломит.  \r\nОчаква се недоволните да блокират за около час Подбалканския път.  \r\nКонцесията, спечелена от пловдивска фирма, е за период от 25 години и предвижда създаването на кариера в местността \"Кереч Търла\", разположена в землището на селата Едрево, Оряховица и Братя Кунчеви, предаде БНР. \r\n  \r\n \n\t\t\t\t\t\t", "date": "2018.08.22", "title": "Протест затваря Подбалканския път срещу концесия на кариера за варовик!"}
{"url": "http://www.bnews.bg/article/247237-vizhte_lyubimite_mesta_za_pochivka_na_zvezdite", "text": "\n Лазурни води, красиви плажове, луксозни вили и яхти, шумни партита и скъпи пенливи питиета… на теб може да ти звучи само като мечта, но за холивудските звезди това е просто поредният уикенд. Има определени дестинации по света, които те често обичат да посещават. Някои от тях предпочитат уединението и релакса, а други харесват по-екстремните преживявания и приключенията. Виж кои са най-любимите места за почивка и забавления на звездите: \r\n\r\n Капри, Италия \r\n\r\n Много хора биха нарекли остров Капри „един скъпоценен афродизиак“ и с право. Той се намира на юг от Неапол, разположен е по крайбрежието на Тиренско море и е дълъг 6 км. На острова се намират двата града – Капри и Анакапри, които са свободни от автомобилния трафик, характерен за големите столици. Островът привлича със своите изумруденозелени води, приятния климат, жаркото слънце, ароматното италианско вино, прекрасната храна. Неслучайно много известни личности предпочитат райското италианско кътче за своята ваканция. Сред тях са красивите модели Карли Клос, Адриана Лима, Алесандра Амброзио заедно със семейството си, професионалният покер играч Дан Билзериан, Бионсе и Джей Зи, модната икона Киара Ферани, Кейт Мос, риалити звездата Ким Кардашиян и съпругът ѝ Кание Уест и още много други. \r\n\r\n Миконос, Гърция \r\n\r\n Разбира се, че една от топ дестинациите на холивудските звезди е Миконос. Kъщи за почивката си тук са наемали сестрите Кардашиян, София Вергара, Адриана Лима, Риана и др. Със собствен имот на острова пък са се сдобили актьорите Том Ханкс и Том Круз. Миконос е перлата сред гръцките острови. Част е от Цикладските острови в Егейско море и е разположен между Тинос и Наксос. Миконос съчетава в себе си интересната архитектура, заради която е наричан още Малката Венеция, невероятната средиземноморска кухня, сините морски води и красивите бели къщи. Островът е известен с нощния си живот, затова изобилстват кафенетата, клубовете и дискотеките, които поддържат високия стандарт на живот тук. Със сигурност всички посетили го ще бъдат очаровани и изпълнени с положителни емоции и настроение занапред. \r\n\r\n Мауи, Хавай \r\n\r\n Това е един от любимите острови на холивудските звезди. Наричан още „Магическият остров“, той е предпочитана дестинация за много известни личности. Сред звездите, които обичат да релаксират там, са Бритни Спиърс, Опра Уинфри, Мегън Фокс, Джъстин Бийбър, Парис Хилтън, Оуен Уилсън, Стивън Тайлър. Хавайският остров предлага голямо разнообразие от дейности, характерни за големия град, в съчетание със забележителна природа, подходяща за уединение и релакс, каквото звездите често търсят. Известен с редица забележителности, като кратерът Халеакала – най-големият спящ вулкан в света, и Черната скала, смятана за свещено място, островът ще задоволи и най-голямата жажда за приключения. Голяма част от звездите са си закупили или са си построили имения там и често отскачат до този рай, за да се изолират от ежедневния стрес и да покарат сърф с голямо удоволствие. \r\n\r\n Сен Тропе, Франция \r\n\r\n Разположено в сърцето на лазурния бряг, потънало в зеленина, френското градче привлича много холивудски звезди, сред които Джъстин Бийбър, Алесандра Амброзио, Бионсе, Джей Зи, Риана, Кейт Мос, Джак Никълсън, Мик Джагър, Леонардо ди Каприо и още много други. Мястото пленява с благоприятния си климат и красивата природа. Повечето от хотелите предлагат на гостите си специфична обстановка, която ги пренася в атмосферата на френския легион. Дестинацията предлага и множество клубове, в които щурите купони и приятното прекарване са гарантирани. Мястото е перфектно и за почивка, защото разполага с голямо яхтено пристанище, красиви хоризонти, романтични плажни ивици и същевременно много места за забавление, които ще задоволят всеки вкус. \r\n\r\n Ибиса, Испания \r\n\r\n Едва ли ще се учудиш, ако определим испанския остров за „островът на забавленията“. Бурният нощен живот, който предлага, привлича много от звездните купонджий. Лионел Меси, Кристиано Роналдо, Софи Търнър, Сара Сампайо и още много знаменитости често го посещават. Световноизвестни диджей правят партитата незабравими, а музикалните фестивали, които се провеждат постоянно, привличат тълпи от хора и приятни емоции. Безсънните нощи и паметните изживявания са гарантирани. А красивите скрити плажове го правят особено загадъчен и привличат интереса на редица известни личности. Има стотици места, подходящи за разходка и екзотични снимки, затова дестинацията е предпочитана и за заснемане на филми. Освен всичко това, островът може да се похвали и с впечатляващи забележителности, които привличат вниманието на знаменитостите. \r\n \n\t\t\t\t\t\t", "date": "2018.08.22", "title": "Вижте любимите места за почивка на звездите"}
{"url": "http://www.bnews.bg/article/247349-izvanredno_bomba_raztarsi_pireya_postradali_sa_sgrada_i_avtomobili", "text": "\n Мощна експлозия разтърси пристанищния град Пирея в Гърция, съобщи вестник \"Прото Тема\", цитиран от ТАСС. \r\nСпоред информацията инцидентът се е случил около 02:00 местно време. Очевидци съобщават, че преди експлозията в близост до една от сградите, където се е случило това, е спрял автомобил, от който е излязъл мъж. Оставил е неопределен предмет пред входа на сградата, след което е изчезнал. \r\nНяма пострадали в резултат на експлозията, но са нанесени сериозни щети на сградата, както и на автомобили, паркирани на улицата. \r\nВъв връзка с инцидента районът, в който се е случил, е затворен. Целта на нападението в момента се изяснява. \r\n \n\t\t\t\t\t\t", "date": "2018.08.22", "title": "Извънредно: Бомба разтърси Пирея, пострадали са сграда и автомобили!"}
{"url": "http://www.bnews.bg/article/247333-barekov_avtentichen_targovski_registar_ne_sashtestvuva_koy_pecheli_i_koy_gubi_ot_situatsiyata", "text": "\n Скандалното, но смотолевено с половин уста признание на премиера Борисов вчера в парламента, че Търговският регистър ще тръгне ако имаме късмет, предизвика коментара на евродепутата Николай Бареков, който посочва, че при това положение на нещата вече всичко може да бъде оборено, оспорено или фалшифицирано. \r\n\r\n *Публикуваме без редакторска намеса. \r\n\r\n \"Чета какво казват умните юристи. Днес в парламента става ясно, че автентичен Търговски регистър на РБ вече не съществува. Прави се нещо като възстановка от типа на гербаджийските бутафории да се реставрират стари исторически крепости от тухли итонг. Тази реставрация без запазен архив гарантира, че вече всичко може да бъде оборено, оспорено или фалшифицирано. Това е световен прецедент и ще минат десетки години, ако се възстанови от хартиени носители автентичният ТР. Въпросът е КОЙ печели и КОЙ губи от създадената ситуация. Какво става с хилядите дела, заведени от синдици срещу длъжници и цесионери в КТБ? Дали всичко това няма да отиде по дяволите поради липса на автентични документи за собственост в търговските дела? Или в най-добрия случай всичко да трябва да тръгне пак от нулата.\" \r\n\r\n Припомняме, че вчера   \"Прочитайки внимателно изявлението на премиера, достигаме до извода, че ТР в неговия автентичен вид е изчезнал!!! Край! С това държавата приключи. Всички подавани данни, вкл. и в момента са неавтентични, а се точат от ранни копия на трети лица.\" \r\n \n\t\t\t\t\t\t", "date": "2018.08.22", "title": "БАРЕКОВ: Автентичен Търговски регистър не съществува! КОЙ печели и КОЙ губи от ситуацията?"}
{"url": "http://www.bnews.bg/article/247345-zasegnatite_balgari_ot_olimpik_gi_chaka_golyama_byurokratshtina_i_zdravi_nervi_za_da_si_poluchat_parite", "text": "\n \r\nНа ужилените клиенти на „Олимпик”в България, които ще трябва да подадат искове за възстановяване на суми за предсрочно прекратените си застрахователни договори, ще бъдат осигурени условия за адекватно съдебно представяне в Никозия, увери временият ликвидатор на компанията Павлос Накузи.  \r\n\r\n Кава е обаче тромавата процедура, която чака нашенци, стана ясно още от думите му: \r\n\r\n На българските клиенти на „Олимпик” ще бъдат осигурени условия за адекватно съдебно представяне в Никозия. \r\n\r\n „Като част от ликвидационната процедура, когато тя започне, всеки, на когото „Олимпик” дължи пари, ще трябва да подаде иск с доказателства за това, използвайки специален формуляр, който трябва да бъде заверен в съд в Кипър или в посолството на Кипър в София. Българските клиенти ще могат да упълномощят някого да действа от тяхно име в Кипър. В закона е регламентирано, че те имат право да попълнят формуляра на собствения си език. Тъй като нормално той ще бъде на гръцки език, ние ще намерим начин той да бъде и на български език също”, разясни Павлос Накузи. \r\n\r\n От кипърския Фонд за автомобилно застраховане (Гаранционния фонд) смятат, че според наличната към момента информация за очаквани искове средствата ще бъдат достатъчни, за да се справи той с необходимите плащания по случаи на „Олимпик”. Трансгранични споразумения регламентират задълженията на гаранционния фонд към притежателите на полици в други страни и кипърската структура е подписала такова споразумение със своя български партньор, посочиха от фонда. \r\n\r\n 50 млн. евро може да достигне стойността на плащанията към засегнати от „Олимпик” след обявяването на компанията в ликвидацията според предварителни оценки. Това включва частта от застрахователните премии, които трябва да бъдат възстановени, както и покриване на искове за злополуки, настъпили преди прекратяването на договорите от 18 август, предаде БНР. \r\n \n\t\t\t\t\t\t", "date": "2018.08.22", "title": "Засегнатите българи от \"Олимпик\" ги чака голяма бюрократщина и здрави нерви, за да си получат парите!"}
{"url": "http://www.bnews.bg/article/247344-panika_i_uzhas_vav_venetsuela_trus_s_magnitud_7_2_raztrese_stranata_usetiha_go_v_bogota_i_trinidad", "text": "\n Силно земетресение с магнитут 7,3 разтърси североизточното крайбрежие на Венецуела, дом предимно на бедни рибарски общности, предаде Ройтерс. \r\n\r\n Трусът с епицентър в щата Сукре бе усетен дори в колумбийската столица Богота и части от Тринидад. Венецуелският сеизмологичен център оценява силата на земетресението като магнитуд 6,3. \r\n\r\n Венецуелските власти съобщиха, че няма данни за жертви. \r\nВ столицата Каракас сгради бяха евакуирани като предпазна мярка, а проправителствена демонстрация в подкрепа на спорната икономическа реформа в страната бе прекъсната. \r\nТова е най-силното земетресение във Венецуела от 1900 г. според Геофизическият институт на САЩ. \r\n\r\n Изглежда обаче то е нанесло ограничени щети. \r\nСпоред източници на Ройтерс от идържавната петролна компания Петролеос де Венесуела (PDVSA) рафинериите и петролните находища работят нормално. \r\n \n\t\t\t\t\t\t", "date": "2018.08.22", "title": "ПАНИКА И УЖАС във Венецуела: Трус с магнитуд 7,2  разтресе страната, усетиха го в Богота и Тринидад!"}
{"url": "http://www.bnews.bg/article/247336-kabinetat_tegli_kam_evrozonata_shte_priema_plan_za_deystvie", "text": "\n План за действие с мерки за присъединяване на България към Валутния механизъм и Банковия съюз се очаква да одобри на редовното си заседание днес Министерският съвет.  \r\n  \r\nПрез юли, след среща на финансовите министри от Еврозоната, Европейската централна банка излезе с изявление, че процесът по присъединяване на България към еврото би могъл да бъде завършен за около година. На 18 юли финансовият министър Владислав Горанов съобщи, че България започва тясно сътрудничество с Европейската централна банка за синхронизиране на законодателството и надзор на банките за влизане в ERM II. Този ден кабинетът даде мандат на финансовия министър да подаде искане за членство в Европейския банков съюз. \r\n  \r\nДоговорката със страните, които вече са въвели еврото, е да бъдем допуснати в чакалнята преди еврозоната, едновременно с влизането в Банковия съюз, поясни тогава Горанов. Той добави, че в рамките на 12 месеца ЕЦБ ще реши кога сме готови да осъществим близко сътрудничество. Ако изпълним поетите ангажименти, се очаква да влезем в ERM II в средата на 2019 г. \r\n  \r\n  \r\n \n\t\t\t\t\t\t", "date": "2018.08.22", "title": "Кабинетът тегли към еврозоната, ще приема план за действие"}
{"url": "http://www.bnews.bg/article/247354-ekologichnata_katastrofa_v_cherno_more_veche_e_fakt", "text": "\n Мазут се появи и на плаж „Корал”, сигнализираха почиващи в района. Според тях причината за замърсяването е разливът от потъналия край Созопол кораб „Мопанг”. \r\n\r\n Журналистът Михаил Заимов, който е водолаз доброволец, пръв сигнализира за проблема с изтичането на мазут от потъналия преди 100 години кораб „Мопанг”. \r\n\r\n Той обяви в предаването „Тази сутрин”, че корабът е изпускал мазут и преди. Когато забелязал, че изпускането става по-масивно той информирал Морската администрация. По думите му те са реагирали бързо и адекватно. \r\n\r\n Според Заимов в момента екологичната катастрофа на морското дъно вече е факт. \r\n\r\n Има опасност изведнъж корабът да получи допълнителни структурни разрушения и за една минута на повърхността да изплуват над 100 т. гориво – пет цистерни наредени една до друга, предупреди журналистът. \r\n\r\n Той припомни, че проблемът касае риболовните стопанства, мидените ферми, както и живота на морското дъно. \r\n\r\n Доброволците водолази са затапили около 80% от отворите, но има места, където те не могат да достигнат и се налагат действия от Морска администрация. По думите на журналиста те правят всичко по силите си, но в момента правомощията им са ограничени, предаде БТВ. \r\n \n\t\t\t\t\t\t", "date": "2018.08.22", "title": "Екологичната катастрофа в Черно море вече е факт!"}
{"url": "http://www.bnews.bg/article/247348-detsa_protestirat_pod_prozortsite_na_borisov_toy_nahoka_sem_i_shefa_na_bnr", "text": "\n Медиите не са под влиянието на правителството, но децата от детския радиохор висят под нашия прозорец. Надявам се и шефът на радиото, и на СЕМ да си свършат работата. Не може да оставят децата да стоят пред Министерския съвет, трябва да си поемат отговорността. \r\n\r\n Това заяви премиерът Бойко Борисов в началото на правителственото заседание. В същото време децата от детския хор на БНР са на среща с председателката на СЕМ София Владимирова. Те бяха поканени от нея и министърът на културата Боил Банов в сградата на Министерския съвет, след като децата пяха отпред в знак на протест в защита на досегашната диригентка на хора Венеция Караманова. \r\n\r\n В сградата Банов им обясни, че радиото е самостоятелен орган и директорът, както и диригентът на хора им, се избира от конкурс. \"Ако аз или премиерът изразим отношение кой да работи във вашата структура, това би било неуместно. \r\n\r\n Не мога да отговоря кои хора, на какъв договор, как, с какви пари да бъдат назначени. Важно ми е да го разберете, защото вие сте млади хора, аз имам усещане за почтеност\", обясни им министърът. \r\n\r\n Децата имат среща с директора на БНР утре, на която ще бъдат обсъдени вариантите за оставане на сегашната им диригентка. Ако на срещата не бъде постигнато решение, хорът беше поканен от София Владимирова в СЕМ в петък, предаде \"24 часа\". \r\n \n\t\t\t\t\t\t", "date": "2018.08.22", "title": "Деца протестират под прозорците на Борисов, той нахока СЕМ и шефа на БНР"}
{"url": "http://www.bnews.bg/article/247339-agayn_chista_kato_salza_shefkata_y_vinovna_za_slaboto_opovestyavane_na_krizata_ima_riskove_v_sektora", "text": "\n \r\n\"Направих силно емоционален личен избор . Ситуацията ескалира политически. Това е моят политически отговор. Целта е да си запазя личното достойнство.\" Това каза по БТВ Ралица Агайн, бивш зам.-шеф на КФН. \r\n\r\n \"Не мисля да търся виновен. Има хора, които пострадаха в тази ситуация. Вчера представих доклада в НС и се видя, че правилата и процедурите са ни ясни. Комисията е колективен орган. Каквото има да кажа, съм го казала. Моите правомощия не предвиждат да ходя при другите органи, още по-малко при премиера. Би следвало това да прави председателят.\" \r\n\r\n \"Когато дойде първото писмо на 10 май за Олимпик, ние забранихме сключване на нови договори. Изпратихме всичко до нужните ведомства-банки, гаранционен фонд. Публикувано е и в „Държавен вестник“. Обезщетенията на хората са покрити, за това не може да има спор. Сумата, която ще се изплати, ще е за обезщетение.  КФН не отнема лиценз на клон. В момента, в който е отнет лиценза в Кипър, бяха наложени забраните Олимпик  да се разпорежда с активите и да се сключват нови полици.\", защити се тя. \r\n\r\n Но и не пропусна все пак да посочи вина: \"Трябваше Комисията да е по-активна с оповестяване на ситуацията. Това не е моя работа. Заявих, че има слабост в комуникацията с хората. Не знам кой е казал на премиера, че е имало дъмпинг на цената от страна на Олимпик. Ние такава информация не сме давали. Но средната цена при застраховката на леки коли на Олимпик е по-висока, отколкото на пазара.\" \r\n\r\n Според Агайн хората ще си получат обезщетенията от гаранционният фонд. 197 000 полици бяха прекратени и загубата е над 9 млн. лв. Трябва да започне процедура по ликвидация. Тя ще започне през септември. Ликвидатор трябва да продаде активите на дружеството. \r\n\r\n \"Пресилено е да се говори за фалит на втора застрахователна компания, но има проблем всеки ден. Не мога да кажа повече. Има проверки на ДАНС за това, че сме предприели мерки. До момента проблемите са решавани. Миналата година имаше проблем със застраховател \"Надежда\". Светкавично реагирахме и отнехме лиценза. Има рискове в сектора.\", призна обаче бившата шефка на КФН. \r\n \n\t\t\t\t\t\t", "date": "2018.08.22", "title": "Агайн чиста като сълза, шефката й виновна за слабото оповестяване на кризата: Има рискове в сектора"}
{"url": "http://www.bnews.bg/article/247340-koy_kriv_koy_prav_bivshiyat_advokat_na_tramp_go_obvini_che_mu_e_naredil_da_izvarshi_prestaplenie", "text": "\n Бившият личен адвокат на американския президент Доналд Тръмп, Майкъл Коен, е свидетелствал днес, че Тръмп му е наредил да извърши престъпление като уреди плащания за мълчанието на двете жени, твърдящи, че са имали интимна връзка с него, предаде Ройтерс. \r\n\r\n 51-годишният Коен е направил това, когато се призна за виновен по осем наказателни обвинения, включително заобикаляне на данъчните закони, банкова измама и нарушаване на правилата за финансиране на предизборни кампании. \r\n\r\n Коен не посочи името на Тръмп в съда, на адвокатът му Лани Дейвис заяви, че той е имал предвид президента. \r\n\r\n \"Днес той (Коен) се изправи и свидетелства под клетва, че Доналд Тръмп му е наредил да извърши престъпление като направи плащания за две жени с основната цел да повлияе изборите\", каза Дейвис, цитиран от БТА. \r\n\r\n \"Ако тези плащания са престъпление за Майкъл Коен, тогава защо да не бъдат за Доналд Тръмп\", отбеляза адвокатът. \r\n\r\n Двете плащания е трябвало да осигурят мълчанието на две жени, твърдящи, че са имали връзки с Тръмп, и са били направени преди президентските избори през 2016 година. Едното е било на стойност 130 000 д. за порноактрисата Сторми Даниълс. А другото, за 150 000 долара, се свързва с бившия модел на \"Плейбой\" Карън Макдугъл. \r\n\r\n Тръмп отрича тези афери. Според адвоката му Рудолф Джулиани плащанията са били направени, за да се спести неудобството за президента и семейството му и не са свързани с кампанията. \r\n\r\n При явяването си в съда Коен не посочи имената на жените, нито на Тръмп, заявявайки само, че е работил с \"кандидат\" и се е стремил основно да повлияе изборите по нареждане на претендент за държавна длъжност. \r\n\r\n Според прокуратурата Коен е опитал да си възстанови сумите, представяйки фалшиви фактури за правни услуги на компанията на кандидата. \r\n \n\t\t\t\t\t\t", "date": "2018.08.22", "title": "Кой крив, кой прав - бившият адвокат на Тръмп го обвини, че му е наредил да извърши престъпление "}
{"url": "http://www.bnews.bg/article/247341-vnimanie_morbili_e_barzo_zarazna_bolest_ako_nyamate_imunizatsiya", "text": "\n Световната здравна организация отчита скок на дребната шарка - морбили, в Европа. Броят на случаите на континента рязко е скочил през първите 6 месеца на годината, а загиналите са близо 40 за този период. \r\n\r\n От началото на годината в Европа са обявени 41 хиляди случаи на болестта, което е два пъти повече в сравнение със същия период на миналата година. Директорът на Националния център по заразни и паразитни болести проф. Тодор Кантарджиев обясни , че причината за това е липсата на имунизации и препоръча децата да бъдат ваксинирани. \r\n\r\n \"Така през няколко години проблемът се увеличаваше в Европа. През 2013 година започна едно небивало разпространение в Германия. Засегнати през последните месеци и последната година най-много е Румъния, много случаи тази пролет имаше в Източна Сърбия и разбира се в Северна Гърция. От европейските държави много е засегната Италия\", обясни проф. Кантарджиев пред Bulgaria ON AIR. \r\n\r\n По думите му проблемът е породен от многото неимунизирани, а у нас заразата може да дойде от гражданите от чужди страни, които идват да работят у нас или от българите, които са били в страни, където е разпространена шарката. \"За всяка инфекциозна болест, която се разпространява по въздушно-капков път, за да сме сигурни, че няма да възникнат взривове и епидемии, трябва 95% от хората да бъдат ваксинирани\", подчерта проф. Тодор Кантарджиев. Той беше категоричен още, че не трябва деца под една година да бъдат водени в страните, където върлува заразата, защото първата ваксина се поставя на около годинка, а по думите му рискът от заразяване съществува, ако не сме имунизирани. \r\n  \r\n \n\t\t\t\t\t\t", "date": "2018.08.22", "title": "Внимание: Морбили е бързо заразна болест, ако нямате имунизация!"}
{"url": "http://www.bnews.bg/article/247347-mnim_politsay_izmami_baba_i_y_otmakna_4_hilyadi_leva", "text": "\n \r\nВ РУ-Петрич е получен сигнал за това, че около 10:00 часа на 09.08.2018 г. в гр.Петрич, чрез телефонно обаждане, 75-годишна жена от гр.Петрич е въведена в заблуждение от непознат за нея мъж, представил се за полицейски служител, че е нужно нейното съдействие с парична сума за залавяне на телефонни измамници. На потърпевшата е нанесена щета на приблизителна стойност от около 1000 евро и около 2000 лева. По случая е образувано досъдебно \r\nпроизводство. \r\nОД на МВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. \r\nПри провеждането на полицейски операции няма утвърдена практика полицейските служители да искат лични парични средства и ценности от гражданите. \r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо  гражданите веднага да се свържат с близки, роднини или съседи и веднага да позвънят на тел. 112 (избира се безплатно), съветват от МВР. \r\n  \r\n \n\t\t\t\t\t\t", "date": "2018.08.22", "title": "Мним полицай измами баба и й отмъкна 4 хиляди лева"}
{"url": "http://www.bnews.bg/article/247334-idealno_za_more_toplo_slanchevo_i_bez_valezhi", "text": "\n Днес ще бъде слънчево. В следобедните часове, главно над северните и планинските райони ще има временни увеличения на облачността, но ще е почти без валеж. Ще продължи да духа слаб, в Източна България до умерен вятър от изток-североизток. Максимални температури между 29° и 34°, в София 29°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов. Атмосферното налягане ще бъде малко по-високо от средното за месеца и през деня ще остане без съществена промяна. \r\nНад Черноморието ще бъде слънчево с до умерен вятър от изток-североизток. Максималните температури ще са 27–29°. Температурата на морската вода е 26-27°. Вълнението на морето ще бъде 2-3 бала. Над планините ще бъде слънчево, след обяд с купеста облачност, но вероятността да превали краткотрайно е малка. Ще духа умерен вятър от изток-североизток. Максималната температура на височина 1200 метра ще е около 22°, на 2000 метра – около 14°. През следващите три дни ще бъде предимно слънчево с временни увеличения на облачността, главно над планинските райони. \r\n\r\n В четвъртък и петък на изолирани места там ще превали краткотраен дъжд. Ще продължи да духа до умерен изток-североизточен вятър, през втория ден по Черноморието север-североизточен, с който температурите съвсем слабо ще се понижат и максималните ще са предимно между 28° и 33°. През почивните дни вятърът ще се ориентира от юг, температурите ще се повишат с 1-2 градуса и в събота максималните ще са между 29° и 34°. На места, главно в Западна Стара планина и Рило-Родопската област, ще има краткотрайни валежи с гръмотевици. \r\n  \r\n \n\t\t\t\t\t\t", "date": "2018.08.22", "title": "Идеално за море -  топло, слънчево и без валежи"}
{"url": "http://www.bnews.bg/article/247335-proshtavame_se_dnes_s_ivaylo_kraychovski", "text": "\n Семейство, приятели, колеги музиканти и фенове на легендарната българска група ФСБ ще се простят с музиканта Ивайло Крайчовски. \r\n  \r\nПрипомняме, че басистът почина внезапно на 57-годишна възраст. \r\n\r\n Поклонението пред музиканта е от 16 часа в църквата \"Свети Седмочисленици\" в София. \r\n \n\t\t\t\t\t\t", "date": "2018.08.22", "title": "Прощаваме се днес с Ивайло Крайчовски"}
{"url": "http://www.bnews.bg/article/247338-zapochvat_proverki_po_riskovite_viadukti", "text": "\n Пътната агенция ще инспектира днес два от ключовите виадукти по магистрала \"Хемус\", които са в ремонт. \r\n\r\n Ще се проверява напредъка при ремонта на виадукта \"Коренишки дол\" при 36 км на аутобана и на съоръжението при тунел \"Витиня\". \r\n\r\n В момента се обновяват четири от предвидените за ремонт общо 6 носещи колони на \"Коренишки дол\". Виадуктът с дължина 481 м е в експлоатация от 1986 г. година и оттогава не е основно ремонтиран.  \r\n\r\n Тунелът при \"Витиня\" е с дължина 225 м. В експлоатация е от 1984 година. Възстановени са всички носещи стълбове на съоръжението. \r\n \n\t\t\t\t\t\t", "date": "2018.08.22", "title": "Започват проверки по рисковите виадукти"}
{"url": "http://www.bnews.bg/article/247337-feysbuk_i_instagram_pogolovno_triyat_akaunti_ot_rusiya_i_iran", "text": "\n Facebook премахна редица страници и групи в своята социална мрежа, а така също в Instagram, обяснявайки действията си с това, че акаунтите са правили \"съгласувано недостоверни действия\", обяснявайки действията си, че в профилите са били направени \"ненадеждни съгласувани действия\" и \"част от тази дейност е с произход от Иран, а някои - от Русия\". Това съобщи РИА Новости. \r\n\r\n Трябва да се отбележи, че \"иранските\" и \"руските\" сметки не са свързани, но \"се използва тази тактика, създавайки мрежа от сметки, за да заблудят другите за това кои са и какво правят\", мотивират се от компанията. \r\n\r\n \"Ние забраняваме такова поведение, защото искаме хората да могат да се доверяват на свързаността, която създава Facebook\", обясниха от компанията. \r\n\r\n По тяхна информация са изтрити 652 \"ирански\" акаунта, които са насочени към аудиторията в Близкия Изток, в Латинска Америка, САЩ и Великобритания. \r\n \n\t\t\t\t\t\t", "date": "2018.08.22", "title": "Фейсбук и Инстаграм поголовно трият акаунти от Русия и Иран"}
{"url": "http://www.bnews.bg/article/247302-shok_lasna_groznata_istina_za_stroynata_figura_na_mariya_ilieva_snimki_bez_obrabotka", "text": "\n Мария Илиева реши, че може да заблуди феновете си колко бързо е влязла във форма, като използва триковете на Фотошопа. \r\n\r\n Илиева се опитва да мами, като се прави на слаба, и в социалните си профили публикува само обработени снимки. На тях Мария изглежда секси фиданка, но реалността е далеч от този образ. Певицата не само не е отслабнала, откакто роди, но дори напротив – килограмите й вървят стремглаво нагоре. \r\n\r\n HotArenа публикува оригинални, необработени снимки от участие на фурията. На тях ясно се виждат наедрялото й коремче, подпухналото й лице, както и мощните й бицепси. \r\n\r\n  Същата снимка Мария реши да публикува в официалния си профил. Там обаче фотосът е с шокиращи разлики. Коремът на Илиева магически е изчезнал, лицето й е слабо, а бицепсите й са направо кльощави. И накрая, за разкош, Мария си е уголемила и бюста, който в оригинал видимо е спихнал покрай кърменето. \r\n\r\n   \r\n\r\n Снимките вижте  \r\n  \r\n \n\t\t\t\t\t\t", "date": "2018.08.22", "title": "ШОК! Лъсна грозната истина за \"стройната\" фигура на Мария Илиева (Снимки без обработка)"}
{"url": "http://www.bnews.bg/article/247332-treti_helikopter_padna_pri_karakachanov_ostavi_tsyal_grad_bez_tok", "text": "\n Некадърното и  безхаберно управление на агент Шиши и пишман патреот - Красимир Каракачанов продължава да гърми със страшна сила. \r\n\r\n Пореден инцидент с военен хеликоптер \"Кугър\" се разрази вчера, който като по чудо се размина без жертви този път. \r\n\r\n Хеликоптерът  прекъсна електропровод и остави квартали на гл. Стамболийски без ток и вода за няколко часа, тъй като електропроводът захранва местната помпена станция. \r\n\r\n Около 18,25 часа вечерта машината е изпълнявала тренировъчен полет в района със симулация на авиомедицинска евакуация. Пред кугъра внезапно се появило ято птици, твърди и официалното съобщение на министерство на отбраната. \r\n\r\n За да избегне удар, пилотът е отклонил машината, като е докоснал кабелите на далекопровод. \r\n\r\n Екипажът е невредим. По машината няма сериозни щети. Военната полиция започна разследване по случая. \r\n\r\n \"Квартал на Стамболийски за около час и нещо остана без ток, вследствие на аварията. Скъсани бяха три жици. Колегите успяха много бързо да възстановят електрозахранването. Електропроводът в момента е изключен. Той ще бъде пуснат в близките дни”, каза за Нова тв ПР-ън на EVN Петър Костадинов. \r\n\r\n По думите му, голям късмет е, че скъсаният кабел е паднал в реката, тъй като, ако е имал досег с изсъхнала трева, е можело да пламне пожар.   „Един силен гръм и токът изгасна“ – така жител на Стамболийски описа случилото се тази нощ. \r\n\r\n  „Това не е единичен случай. Това е ежедневие, самолети постоянно летят ниско. Сигнализирали сме кмета“, коментира друг.   \r\n\r\n „От повече от година съм подавал жалби до EVN за проблема с птичите ята.”, заяви кметът на Стамболийски Георги Мараджиев, но отрече да е получавал жалби за ниското летене на хеликоптерите. \r\n\r\n На кого ще прехвърли този път вината агент Иван?  Припомняме, че след трагичния инцидент от 11 юни т.г. Каракачанов не се посвени да хвърли вината за авариите с двата хеликоптера върху пилотите, определяйки действията им като човешка грешка. \r\n\r\n Това признание дойде след като той сам засекрети доклада за катастрофата с военния хеликоптер на 11 юни т.г., където загинаха двама пилоти.  \r\n\r\n Най-грозното и опасно обаче заключение до момента е, че пред очите на Каракачанов да втори път умират пилоти, под негово управление. \r\n\r\n Миналата година при учение в Черно море отново имаше инцидент. При изпълнение на маневра над фрегатата „Дръзки” хеликоптер „Пантер” закача пилон от палубата. Загива един пилот – Георги Анастасов, а други двама членове на екипажа са ранени. \r\n\r\n   \r\n\r\n   \r\n \n\t\t\t\t\t\t", "date": "2018.08.22", "title": "Трети хеликоптер падна при Каракачанов! Остави цял град без ток!"}
