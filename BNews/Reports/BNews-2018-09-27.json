{"url": "http://www.bnews.bg/article/249412-problemi_s_20_ot_novite_kameri_na_kat", "text": "\n Проблеми с новите камери на КАТ. Само за няколко месеца 20 от общо 28 камери, така наречените триножници, са имали проблем. Пътните полицаи се оплаквали, че няма безжична връзка или снимките са с лошо качество. Въпреки проблемите, именно тези камери засичали най-много нарушения. А от Пътна полиция са поръчали нови 56 именно от този модел. \r\n\r\n Снимат ли камерите и има ли наистина проблем със засичането на нарушителите – Пътна полиция с демонстрация край Благоевград. \r\n\r\n След изнесените проблемни данни в София, в Благоевград шефът на пътните полицаи успокои, че камерите работят перфектно, въпреки че се наложило няколко да бъдат ремонтирани. От полицията не обявиха какви точно дефекти са дали новите камери, бяха категорични обаче, че повредите не са довели до незаслужени глоби за шофьорите. \r\n\r\n „По никакъв начин не са ощетявали шофьорите”, заяви комисар Росен Рабчев от Пътна полиция. \r\n\r\n От КАТ признаха, че невинаги камерите разчитат правилно регистрационните номера. Понякога се налагат и корекции.  \r\n\r\n „Това все пак е техника. Знаете, че не всички номера са чисти, когато има такива недобре разпознати, полицейският инспектор преглежда и ако има корекция, ги коригира, което не е проблем”, заяви комисар Рабчев. \r\n\r\n От март досега 28-те триноги камери са хванали 100 000  нарушения. За сравнение: останалите 148 камери в страната са заснели 190 000 нарушители. \r\n\r\n „Което еднозначно показва, че са ефективни и работят много добре”, заяви комисар Рабчев. \r\n\r\n Сега от КАТ чакат и нови камери за борбата с високата скорост на пътя.  \r\n \n\t\t\t\t\t\t", "date": "2018.09.27", "title": "Проблеми с 20 от новите камери на КАТ"}
{"url": "http://www.bnews.bg/article/249414-2_g_zatvor_za_porugavane_na_natsionalniya_flag", "text": "\n Две години лишаване от свобода за оскверняване на националния флаг и хулиганство наложи Специализираният наказателен съд на Михаил Михайлов. \r\n\r\n Преди повече от три месеца мъжът бе обвинен от Специализираната прокуратура за оскверняване на националния флаг и за хулиганство. \r\n\r\n На 3 юни 2018 г. извършителят публикувал в социалните мрежи клип, в който се вижда как недалеч от столичната Съдебна палата самият той запалил национален трибагреник, после го хвърлил на земята и уринирал върху него. \r\n\r\n Няколко часа по-късно мъжът е бил задържан и обвинен. \r\n\r\n Резултатите от експертизата показват, че Михайлов не страда от психично заболяване и може да отговаря за деянията си. \r\n\r\n Съдът прие представените от прокуратурата доказателства и го призна за виновен. \r\n\r\n Припомняме, че това не е първия случай на оскверняване на националния флаг. През 2015 година 16-годишен запалил националния флаг след употреба на алкохол. При друг случай трима младежи от севлиевското село Ряховците бяха осъдени за същото деяние. През 2009 пък 40-годишен мъж от Тервел е арестуван затова, че е свалил и скъсал националното знаме. \r\n\r\n През 2008 г. полицай бе дисциплинарно уволнен, защото се държал се грубо и е малтретирал 6-ма цигани, които са скъсали българския национален флаг. \r\n \n\t\t\t\t\t\t", "date": "2018.09.27", "title": "2 г. затвор за поругаване на националния флаг"}
{"url": "http://www.bnews.bg/article/249406-barbra_streyzand_pusna_politicheska_pesen_nasochena_sreshtu_donald_tramp", "text": "\n Барбра Стрейзанд пусна своя нова политическа песен, насочена срещу президента на САЩ Доналд Тръмп и озаглавена \"Don't Lie to Me\" /Не ме лъжи!/, предаде Асошиейтед прес. \r\n\r\n Първоначално американската звезда възнамерявала да напише парче, в което по фин начин да изрази отрицателното си отношение към държавния глава. Но в процеса на работата Стрейзанд не могла да сдържи гнева си срещу неговата политика. \r\n\r\n Парчето \"Don't Lie to Me\", пуснато в четвъртък, съдържа парливите въпроси, които американската екранна и музикална прима задава към президента със зов за промяна. В един от куплетите Стрейзанд пита президента: Как може да спите спокойно/ Когато това, което съградихме, се срутва/ Как може да спите спокойно/Когато светът е в пламъци? \r\n\r\n Новата песен е включена в предстоящия албум на певицата, озаглавен \"Walls\", който ще се появи на пазара на 2 ноември. \r\n \n\t\t\t\t\t\t", "date": "2018.09.27", "title": "Барбра Стрейзанд пусна политическа песен, насочена срещу Доналд Тръмп "}
{"url": "http://www.bnews.bg/article/249411-v_dablin_arestuvaha_mazh_podgonil_samolet_na_ryanair", "text": "\n Полицията арестува мъж на летището в Дъблин тази сутрин, след като се промъкнал до самолетната писта и се опитал да гони самолет, тъй като закъснял за полет, съобщава местната ирландска медия RTE, цитирана от Си Ен Ен. \r\n\r\n Според RTE мъжът е на около 20 г. Той и жена са изпуснали полет на Ryanair до Амстердам. \r\n\r\n Докато двамата разговаряли с персонал на входа, мъжът преминал и излязъл на пистата, отбелязва Press Association. След това той се опитал да спре самолета, но бил задържан от персонала на летището. Мъжът е отведен в най-близкия участък за разпит. \r\n\r\n Говорител на летището заяви пред RTE, че мъж и жена са закъснели за полет на Ryanair до Амстердам тази сутрин и пристигнали на входа за качване след затварянето му. \r\n \n\t\t\t\t\t\t", "date": "2018.09.27", "title": "В Дъблин арестуваха мъж, подгонил самолет на Ryanair"}
{"url": "http://www.bnews.bg/article/249403-maraya_keri_si_izryaza_stomaha_i_svali_22_kila", "text": "\n Марая Кери от години се бори с теглото си, но най-после е успяла да отслабне. И то с цели 22 килограма. \r\n\r\n В края на 2017-та Марая Кери си направи операция за намаляване на обема на стомаха и ето че резултатът не закъсня – дивата е свалила впечатляващите 22 килограма. Разбира се, тя не пропуска възможност да демонстрира променените си форми. \r\n\r\n Поредната причина да се облече в мини и ултратясна рокля се появи през изминалите дни. Секси дреха от Bryan Hearns, мрежест чорапогащник и обувки на висок ток е тоалетът, който бе избрала Марая за изявата си по време на концерта си в рамките на фестивала iHeartRadio, който се проведе в Лас Вегас. \r\n\r\n На сцената звездата изпълнила няколко свои хита, а публиката останала доволна не само от това, но и от визията ѝ. \r\n\r\n „Благодарна съм на @iheartradio за поканата на този фестивал. Хареса ми, беше забавно“, написа Марая Кери в профила си в Instagram. \r\n \n\t\t\t\t\t\t", "date": "2018.09.27", "title": "Марая Кери си изряза стомаха и свали 22 кила"}
{"url": "http://www.bnews.bg/article/249407-zadarzhaha_chuzhdentsi_za_vzriveniya_bankomat_v_stara_zagora", "text": "\n Молдовски граждани са задържани за взривения банкомат в Стара Загора. \r\n\r\n Банкоматът беше взривен около 03:00 часа през нощта. По непотвърдени данни откраднатата сума е между 80 и 100 хил. лева. От взрива са нанесени материални щети и на хранителния магазин, на който е бил монтиран банкоматът. \r\n\r\n По-рано днес няколко часа полицията проверяваше всички коли, излизащи от Стара Загора. Подобна акция имаше и в близките градове. \r\n \n\t\t\t\t\t\t", "date": "2018.09.27", "title": "Задържаха чужденци за взривения банкомат в Стара Загора"}
{"url": "http://www.bnews.bg/article/249413-mvnr_predupredi_balgarite_patuvashti_za_gartsiya_za_ochakvan_tropicheski_uragan", "text": "\n Във връзка с информация, получена от Посолството на Република България в Атина, Министерството на външните работи предупреди българските граждани, пътуващи за или пребиваващи на територията на Гърция, че през тази нощ съществува много висока вероятност от образуване на средиземноморски циклон в южната част на Йонийско море. \r\n\r\n Очаква се движението на циклона „Ксенофон“ да се развие в източна посока, съпроводено от силни валежи и ветрове в по-голямата част на Пелопонес и Крит в събота сутринта (29.09), след това в Атика, Евбея и Цикладите, а в неделя сутринта (30.09) да достигне до островите на източното Егейско море и вероятно Додеканезите, се казва в прессъобщение на МВнР. \r\n\r\n В сила е забрана за отплуване на кораби от пристанищата Пиреа, Рафина и Лаврио. Поради лошото време в петък, 28 септември, всички училища и детски градини в общините Свети Димитър, Алиму, Аргируполис Елинику, Глифада, Калитеа, Мосхато, Неа смирни и Пальо Фалиро няма да работят. \r\n\r\n Българските граждани, пребиваващи или пътуващи за посочените райони следва да бъдат внимателни и да изпълняват инструкциите и препоръките на местните власти, в случай че бъдат издадени такива. \r\n\r\n При нужда сънародниците ни могат да се свържат с Посолството на Република България в Атина на телефон: +30 693 70 96 220. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg. \r\n \n\t\t\t\t\t\t", "date": "2018.09.27", "title": "МВнР предупреди българите, пътуващи за Гърция, за очакван тропически ураган"}
{"url": "http://www.bnews.bg/article/249399-tol_sistemata_taksi_shte_se_plashtat_za_magistrali_i_skorostni_patishta", "text": "\n Все още няма яснота за това кои пътища ще обхване тол системата, която ще бъде въведена на 16 август следващата година. Размерът на таксата, която тежкотоварните камиони ще дължат, също не е уточнена. \r\n\r\n В четвъртък, на работна среща край Разлог, пътни експерти от Словения, Гърция, Словакия, Унгария и Белгия представиха опита си при управлението на тол системите. \r\n\r\n На форума присъства ръководството на Агенция „Пътна инфраструктура”, както и министърът на регионалното развитие Петя Аврамова. От АПИ подчертаха, че у нас тол системата ще бъде фокусирана върху висококласната мрежа – магистрали, скоростни пътища и транзитни трасета, а обхватът постепенно ще се разширява, като в системата ще се включат само пътищата в добро състояние. \r\n \n\t\t\t\t\t\t", "date": "2018.09.27", "title": "ТОЛ СИСТЕМАТА: Такси ще се плащат за магистрали и скоростни пътища"}
{"url": "http://www.bnews.bg/article/249410-barsa_otseni_buskets_na_500_mln_evro", "text": "\n Халфът на \"Барселона\" Серхио Бускетс преподписа договора си с клуба за още пет години. Така той ще продължи да носи екипа на каталунците до 30 юни 2023 г., а откупната му цена скочи от 200 на 500 млн. евро. \r\n\r\n Бускетс е част от първия отбор на \"Барселона\" от 2008 г. До момента има 490 мача за тима във всички турнири. \r\n\r\n \"Желанието ми винаги е било да бъда част от \"Барселона\" през цялата си кариера и се радвам, че подписвам новия си договор\", каза той. \r\n\r\n 30-годишният дефанзивен полузащитник е 7-кратен шампион на Испания, вдигал е шест пъти купата на страната, както и три пъти трофея в Шампионската лига.  \r\n \n\t\t\t\t\t\t", "date": "2018.09.27", "title": "\"Барса\" оцени Бускетс на 500 млн. евро"}
{"url": "http://www.bnews.bg/article/249390-diona_zvani_na_gadzheto_za_da_go_pita_oshte_li_sa_zaedno_sled_kato_razkri_che_e_tsiganka", "text": "\n Младата хип-хоп певица Диона призна, че е от ромски произход.Денислава Сашова, както е истинското й име, отговори положително на въпрос на Валентин Кулагин дали има циганска кръв във вените си. „Уикенд“ научи, че майката на певицата е с турско име и няма как да скрие мургавия си произход. \r\n\r\n Както се знае, един от отличителните белези на циганите е синьо-лилави венци, каквито има 23-годишната участничка в тазгодишния „ВИП Брадър“. Денислава е от гр. Койнаре, живяла е в Червен бряг. \r\n\r\n През лятото на 2016-а записва първия си сингъл „Поста ми“, който бързо се превръща в хит. Кариерата й тръгва рязко нагоре. Диона вече се радва на участия из цялата страна. \r\n\r\n Колкото до произхода й, смуглата красавица не се гордее особено с него и предпочита да го крие, но когато я попитаха директно, нямаше как да отрече. След признанието й е помолила Биг Брадър за телефонен разговор с гаджето си, за да попита дали все още имат връзка. Изпълнителката до този момент криела дори от него, че е циганка. \r\n\r\n Това бе засечено в нощното издание на шоуто по Нова и предстои тепърва да бъде излъчено в дейли епизодите. Попитала е още продуцентите дали парите от последното й участие са дадени на съквартирантката й, за да плати наема на общата им квартира. \r\n \n\t\t\t\t\t\t", "date": "2018.09.27", "title": "Диона звъни на гаджето, за да го пита още ли са заедно, след като разкри, че е циганка"}
{"url": "http://www.bnews.bg/article/249397-blatechki_prashta_dilyana_popova_da_zhivee_na_selo", "text": "\n Диляна Попова мисли да сменя адреса в центъра на София с постоянно местожителство на село. Красавицата е оглеждала наскоро апартамент в луксозен комплекс край село Иваняне, където смятала да се мести със сина си Борил. За целта бащата на момчето – Асен Блатечки, щял да удари мощна финансова инжекция в джоба на бившата си любовница, писа „Уикенд“. \r\n\r\n Хубавицата от Гулянци от години живее на квартира в центъра на София. Било й удобно да сменя адресите според работата си, затова не мислела да купува собствен имот. За последните две години обаче на няколко пъти й вдигали наема. В резултат на бума на търсенето на имоти Диляна всеки месец вадила по 1000 лева и ги давала на своите хазяи. \r\n\r\n В края на краищата решила, че идеята да си купи жилище не е за изхвърляне. Вече от няколко седмици ходела по огледи и избирала имот. Засега се била спряла на апартамент край Иваняне. Той бил в същия комплекс, в който наскоро се нанесе колежката й Златка Райкова. \r\n\r\n В селото имоти имат и бившия президент Георги Първанов и тв звездата Кристина Патрашкова.  Жилището, което харесала, струвало над 100 бона в евро. Диляна не разполагала с такива средства и на помощ обещал, че ще дойде Асен Блатечки. Той щял да даде поне половината и в същото време да й помогне да изтегли кредит, за да доплати. \r\n\r\n Макар да се раздели с красавицата малко след раждането на сина им, актьорът не е спирал да полага грижи за момчето, а специалните поводи около Борил ги отбелязват заедно с майка му. Преди дни, например, тримата заедно отпразнуваха рождения ден на момченцето. \r\n \n\t\t\t\t\t\t", "date": "2018.09.27", "title": "Блатечки праща Диляна Попова да живее на село"}
{"url": "http://www.bnews.bg/article/249401-29_raneni_pri_tezhka_turbulentnost_v_samolet_v_meksiko", "text": "\n Авиационните власти в Мексико обявиха, че 29 души са били ранени, като 12 от тях са откарани за лечение в болница, след като самолет е попаднал във въздушна яма, съобщава \"Асошиейтед прес\". \r\n\r\n Самолетът Airbus A320 e летял от западния град Гуадалахара до граничния северен град Тихуана. \r\n\r\n Машината на авикомпания Volaris се разтресла на височина от 34 000 фута около средата на полета. \r\n\r\n От местната Гражданска авиация определиха турбулентността като \"умерена\". \r\n\r\n Уточнява се, че самолетът е продължил за Тихуана, където са го очаквали парамедици. \r\n\r\n Сред 12-те хоспитализирани осем са пасажери и четирима членове на екипажа. \r\n \n\t\t\t\t\t\t", "date": "2018.09.27", "title": "29 ранени при тежка турбулентност в самолет в Мексико"}
{"url": "http://www.bnews.bg/article/249396-nora_tapoto_sadi_kulagin_za_35_000_leva", "text": "\n Плеймейтката вече е говорила със солиден адвокат и внася до дни иск срещу гримьора на стойност 35 000 лева. На такава сума тя е оценила обидите, с които я засипваше дни наред Валентин, най-меката от които бе „маймуна“. \r\n\r\n „Не му се връзвам на това момче, напротив, съжалявам го. Той обаче трябва да си получи сериозен урок – за думите си човек следва да носи отговорност. И за да си мери приказките и обидите занапред, ще го съдя за една хубава сумичка и с тия пари ще си направя екскурзийка до Дубай, а после и до Малдивите“, споделя русокоската пред „Уикенд“. \r\n\r\n И допълни, че хич не го жали – „Нали сам се хвали, че си купува серуми за 1500 английски лиро, а дрехите му са оригинални? Значи има пари. Щом е така, да си плаща, като иска да псува и обижда. Съветвам и останалите съквартиранти да последват примера ми“, отсича първата изгонена от Къщата. \r\n\r\n Венета Райкова била надъхала плеймейтката да води подобни съдебни битки. \r\n \n\t\t\t\t\t\t", "date": "2018.09.27", "title": "Нора Тъпото съди Кулагин за 35 000 лева"}
{"url": "http://www.bnews.bg/article/249395-erdogan_pristigna_na_poseshtenie_v_germaniya_ochakvat_se_protesti", "text": "\n Турският президент Реджеп Тайип Ердоган пристигна на 3-дневно държавно посещение в Германия. \r\n\r\n Визитата му ще бъде съпроводена от протести за подобряване на медийната среда и правата на човека в Турция. \r\n\r\n На първото си държавно посещение във федералната република, където живеят около 3 милиона турски граждани, Ердоган беше посрещнат с военни почести. \r\n\r\n Той ще има срещи със своя колега Франк-Валтер Щайнмайер, както и с канцлера Ангела Меркел. \r\n\r\n Визитата му даде повод на журналисти и правозащитници да поискат освобождаването от затвора на много журналисти, включително и един германски репортер. \r\n\r\n Германското правителство трябва да се възползва от желанието на Турция за затопляне на отношенията, за да засили натиска за подобряване на свободата на словото и да поиска от турското правителство да освободи журналистите, незаконно задържани заради тяхната работа. \r\n \n\t\t\t\t\t\t", "date": "2018.09.27", "title": "Ердоган пристигна на посещение в Германия, очакват се протести"}
{"url": "http://www.bnews.bg/article/249404-v_petak_e_den_na_traur_v_kaspichan_za_zhertvite_na_chetvornoto_ubiystvo", "text": "\n Прокуратурата повдигна обвинение на задържания за жестокото четворно убийство в Каспичан. \r\n\r\n Утре в града е обявен ден на траур. \r\n\r\n 64-годишният Петър Петров остава в ареста. Предстои прокуратурата да поиска постоянното му задържане, както и да му бъде изготвена психиатрична експертиза. \r\n\r\n Спор за имот между роднини е основният мотив за тежкото престъпление. \r\n \n\t\t\t\t\t\t", "date": "2018.09.27", "title": "В петък е ден на траур в Каспичан за жертвите на четворното убийство"}
{"url": "http://www.bnews.bg/article/249394-zhenata_na_brendo_yurka_mazerati_za_250_000_leva", "text": "\n Жената на „кокаиновия крал“ Евелин Банев – Брендо подкара свръхлуксозно мазерати с внушителна мощност, непостижим лукс и цена от 250 000 лева. \r\n\r\n Съседи на Моника Добринова, с която Брендо официално се води разведен заради набези на НАП към семейното имущество, предоставиха на „Уикенд“ снимки, на които се вижда лъскавото возило на блондинката.   \r\n\r\n От кадрите си личи, че колата е паркирана пред фамилния палат в столичния квартал „Бояна“. Лъскавото возило е чисто ново, решено в сив металик, произведено п5реди месеци. Под капака на „Леванте“ са скрити 430 „коня“, като километражът е разграфен до самоубийствените 300 км/ч. \r\n\r\n За уникалното изживяване допринася и невиждания лукс и мерки за безопасност, осигурени от италианския концерн. В оборудването влизат мултимедийна система за следене на мъртвите зони, система за предупреждение от при опасност от сблъсък, както и функции за екстремно спиране  и за следене лентата на движение. \r\n\r\n Парите за поредната играчка идват от тлъстите сметки на Брендо. Макар и бизнесдама красавицата няма много други задължения освен кръстосване на салони за красота и СПА центрове. \r\n \n\t\t\t\t\t\t", "date": "2018.09.27", "title": "Жената на Брендо юрка мазерати за 250 000 лева "}
{"url": "http://www.bnews.bg/article/249387-lora_karadzhova_pee_pod_ohrana", "text": "\n Лора Караджова излиза тайно от къщата на \"ВИП брадър\", научи \"България днес\". Сексапилната певица напуска съквартирантите си, за да ходи по участия. Още преди да подпише договора си, щерката на Данчо Караджов поставя условие, че ще излиза от къщата заради изяви в нощни заведения. През цялото време гардове на Големия брат следяха всяка крачка на Лора Караджова в пловдивския клуб, като веднага след участието й я върнаха в къщата. Практиката е използвана от редица музиканти, които влизат във \"ВИП брадър\". През миналия сезон Мария през ден бе по участия в различни краища на страната, въпреки че бе част от шоуто. \r\n  \r\n \n\t\t\t\t\t\t", "date": "2018.09.27", "title": "Лора Караджова пее под охрана "}
{"url": "http://www.bnews.bg/article/249374-valeri_bozhinov_zhiv_sam_zaradi_bilyana", "text": "\n Сръбската красавица Биляна Дол е причината Валери Божинов да заиграе във Враца. Това призна нападателят в една от най-личните си изповеди до момента. \r\n\r\n Биляна е плътно до Валери в добро и лошо и го следва неотлъчно. Сръбкинята дойде и във Враца, където двамата ще живеят следващите няколко месеца. Чаровната брюнетка и Божинов деляха едно жилище още в Сърбия, Китай и Швейцария преди това. \r\n\r\n „На Биляна й харесва моето идване тук. Трябва да съм й много благодарен. Ако не беше тя, може би нямаше да съм във Враца. Тя ми каза: „По добре да си там, където ще те уважават, отколкото да си седиш вкъщи и да не правиш нищо, каза пред „България Днес“, Божинов. \r\n\r\n „Без нейната помощ и подкрепа едва ли щях да дойда тук и да съм така жив и жаден за футбол. Тя е моята опора. Когато любимият човек е плътно до теб и те уважава, нормално е това да ми дава самочувствие“, признава още футболната звезда. \r\n\r\n Биляна и Валери се запознават през 2015г. в ресторант в Белград. По онова време той играе за „Партизан“. Той изнудва свой съотборник да му даде телефона на сръбкинята защото е силно впечатлен от нея. За негово разочарование тогава тя има сериозен приятел и не откликва на поканите му.  8  месеца по късно Биляна се оказва сама и решава да опознае настоятелното българско момче. Оттогава и до днес любовта им не намалява. \r\n \n\t\t\t\t\t\t", "date": "2018.09.27", "title": "Валери Божинов: Жив съм заради Биляна!  "}
{"url": "http://www.bnews.bg/article/249388-intsident_pozhar_plamna_v_kashta_v_stolichniya_kvartal_ovcha_kupel", "text": "\n Пожар пламна в необитаема къща в столичния квартал \"Овча купел\". Сигналът е подаден около 11 ч. \r\n\r\n На място са пристигнали три противопожарни екипа. \r\n\r\n Няма пострадали. Съседите, чийто покрив също е засегнат, разказаха, че там често клошар палел огън. \r\n\r\n ОЧАКВАЙТЕ ПОДРОБНОСТИ! \r\n \n\t\t\t\t\t\t", "date": "2018.09.27", "title": "ИНЦИДЕНТ! Пожар пламна в къща в столичния квартал \"Овча купел\""}
{"url": "http://www.bnews.bg/article/249389-otkriha_telata_na_dvama_mazhe_v_moreto_kray_lozenets", "text": "\n Открити са трупове на двама мъже в морето край Лозенец, съобщава БТА, позовавайки се на източници от полицията. Телата са намерени рано в четвъртък сутрин и транспортирани за аутопсия в УМБАЛ-Бургас. \r\n\r\n Преди три дни лодка с двама рибари се обърна край нос Емине. В сряда операцията по издирването им бе прекратена заради лоши метеорологични условия. Издирваните са Петър Траянов и Васил Лечев. И двамата са от \"Свети Влас\". Все още не е ясно дали откритите тела са на изчезналите рибари. \r\n \n\t\t\t\t\t\t", "date": "2018.09.27", "title": "Откриха телата на двама мъже в морето край Лозенец"}
{"url": "http://www.bnews.bg/article/249391-avtobusi_bez_shofyor_shte_tragnat_skoro_po_ulitsite_na_moskva", "text": "\n Автобуси без шофьори ще тръгнат скоро по улиците на Москва.  \r\n\r\n Колите могат да се движи самостоятелно, но ще бъде контролиран от команден център за по-голяма сигурност. Той ще използва 5G система за навигация и за връзка с операторите в командния център. Ако връзката бъде загубена, возилото ще спре да се движи. \r\n\r\n Автобусът побира до 12 души и развива до 110 километра в час. Пътниците ще могат сами да отварят вратите, да избират спирките, на които да слязат, и да зареждат електронни устройства в автобуса. \r\n\r\n Производителите от „Камаз” вече са сключили договор с московските власти за създаването на цялостна мрежа от безпилотни автобуси в градския транспорт. \r\n \n\t\t\t\t\t\t", "date": "2018.09.27", "title": "Автобуси без шофьор ще тръгнат скоро по улиците на Москва"}
{"url": "http://www.bnews.bg/article/249386-sinat_na_petko_dimitrov_se_predstavya_kato_dete_na_rachkov", "text": "\n Мария Игнатова и Димитър Рачков дадоха още едно доказателство за сериозността на връзката си, този път чрез сина на водещата Виктор. \r\n\r\n 10-годишното момче изненада майка си с торта в студиото на „Господари на ефира” навръх рождения й ден. На шега Рачков го попита как се казва и той гордо отвърна: Виктор Димитров Рачков, което не е неговото истинско име. \r\n\r\n   \r\n\r\n Хлапето е плод на любовна между Мария и бившия й мъж Петко Димитров, който в момента се изявява в Биг Брадър, така че истинското му име е Виктор Петков Димитров. Слагайки фамилията на Рачков като последна, Виктор по идея на сценаристите на Господарите и с одобрението на двамата водещи даде ясен знак, че Рачков и Игнатова са по-влюбени от всякога. Не е ясно обаче как ще реагира бащата на детето, който в повечето време се грижи за Виктор заедно с втората си жена Яна. Той едва ли ще е доволен, че младежът се е представил пред цяла България не само с неговите две имена, а с фамилията на Рачков. Още повече, че синът му толкова прилича на него, че все едно му е отрязал главата. \r\n \n\t\t\t\t\t\t", "date": "2018.09.27", "title": "Синът на Петко Димитров се представя като дете на Рачков"}
{"url": "http://www.bnews.bg/article/249392-otkriha_neizvesten_iztochnik_na_vitamin_d", "text": "\n Германски учени откриха неизвестен досега източник на витамин D2 - какаото и каковите продукти. Най-голямо количество от витамина се съдържало в какаовото масло и черния шоколад, съобщава БТА. \r\n\r\n Има два вида витамин D - D2 и D3. D3 се произвежда от кожата под въздействие на слънцето. По този начин хората получават 90% от необходимото им количество. Останалото си набавят чрез храната - мазна риба или яйца. Витамин D2 има в гъбите. \r\n\r\n Учените от института \"Макс Рубнер\" и университета \"Мартин Лутер\" са установили съдържанието на витамин D2 в какаовите продукти с масспектрометричен анализ. \r\n\r\n Недостигът му предизвиква остеопороза и увеличава риска от дихателни проблеми. Поддържането на необходимото ниво, освен че укрепва имунитета, повишава ефективността на мозъка и увеличава издръжливостта, осигурява бодрост. \r\n \n\t\t\t\t\t\t", "date": "2018.09.27", "title": "Откриха неизвестен източник на витамин D"}
{"url": "http://www.bnews.bg/article/249393-izrael_shte_sazhalyava_ako_prodalzhi_da_atakuva_siriya", "text": "\n Секретарят на Върховния съвет за национална сигурност на Иран обяви, че Израел ще съжалява, ако продължи да напада армията на Сирия и нейните съюзници, съобщава \"Ройтерс\". \r\n\r\n Иран и Русия подкрепиха сирийския президент Башар Асад в 7-годишната война срещу бунтовниците и терористите. \r\n\r\n Но Израел, който е все по-загрижен, че неговият враг Иран може да установи дългосрочно военно присъствие в северната му съседка, заяви, че през последните две години е извършил повече от 200 нападения срещу ирански цели в Сирия. \r\n\r\n \"Ционисткият режим се опитва да създаде криза в Сирия и предприе стъпки за пряко подпомагане на терористични групировки и удряне на сирийската армия и сили, които се борят с тероризма\", изтъкна Али Шамхани, който е секретар на Върховния съвет за национална сигурност на Иран. \r\n\r\n \"И ако продължава, ще срещне реакции, които ще накарат Израел да съжалява\", подчертал той, без да уточнява какво може да означава това. \r\n\r\n Върховният съвет за национална сигурност, председателстван от президента Хасан Рохани, решава каква да е външната политика и политиката за сигурност на Иран заедно с върховния лидер Али Хаменеи. \r\n\r\n Шамхани е коментирал по време на среща с руския си колега Николай Патрушев в Техеран. \r\n\r\n Русия обяви в понеделник, че ще достави на Сирия система за противовъздушна отбрана С-300 въпреки категоричните възражения от страна на Израел, седмица след като Москва обвини еврейската държава, че индиректно е виновна за свалянето на руския военен самолет Ил-20 от сирийската противовъздушна отбрана, при което загинаха 15 руски военнослужещи. \r\n \n\t\t\t\t\t\t", "date": "2018.09.27", "title": "Израел ще съжалява, ако продължи да атакува Сирия"}
{"url": "http://www.bnews.bg/article/249405-zaporiraha_bankovi_smetki_i_imoti_na_arabadzhievi", "text": "\n Спецсъдът е запорирал банкови сметки, имоти и дружествени дялове на Ветко и Маринела Арабаджиеви, по искане на Специализираната прокуратура, предаде БТА.  \r\n\r\n Ветко и Маринела Арабаджиеви са обвинени в данъчни престъпления и пране на пари. Те бяха обявени за издирване чрез Интерпол. \r\n\r\n За постоянно в ареста е техния син Вълчо Арабаджиев, както и двете счетоводителки Ромелия Кирилова и Елена Караянева. Те бяха задържани при акция в хотелите на Арабаджиеви и обвинени, че са част от престъпна група, занимавала се с укриване на данъци и пране на пари. \r\n\r\n Съдебни заповеди за запор са издадени за 12 банкови сметки на Ветко и Маринела Арабаджиеви в различни трезори. Точната сума на запорираните средства ще бъде уточнена след представянето на офциални данни от всички банкови институции. Със съдебни заповеди са запорирани дялове на Маринела Арабаджиева в пет търговски дружества за общо 165 000 лева, както и дялове на Ветко Арабаджиев в две търговски дружества за 114 000 лева. \r\n\r\n Запор е наложен и над четири имота, собственост на Маринела Арабаджиева, намиращи се в Пловдив, София и с. Свежен. \r\n\r\n От прокуратурата уточняват, че в официалните регистри Ветко Арабаджиев не фигурира като собственик на недвижим имот, както и на моторно превозно средство. Като физическо лице Маринела Арабаджиева също не притежава автомобил. \r\n \n\t\t\t\t\t\t", "date": "2018.09.27", "title": "Запорираха банкови сметки и имоти на Арабаджиеви"}
{"url": "http://www.bnews.bg/article/249383-gloriya_krie_gadzhe_v_parizh", "text": "\n На романтична почивка в Париж замина певицата Глория. \r\nТя не спира да се хвали с кадри около Айфеловата кула, но не показва тайния си спътник. Певицата загатна още преди няколко месеца, че е влюбена в чужденец, пише „България Днес“. \r\n \n\t\t\t\t\t\t", "date": "2018.09.27", "title": "Глория крие гадже в Париж"}
{"url": "http://www.bnews.bg/article/249398-emiliya_reklamira_novi_disk_na_garba_na_zaginaliya_fedi_bashur", "text": "\n Докъде може да стигне една певица в опитите си да бъде по челните места? Това е въпрос, на който само Емилия знае отговора. \r\nБившата на Коко Динев е замислила шумна рекламна кампания, с която да взриви телевизионния ефир и да рекламира новото си CD. Няколко месеца след като оцеля по чудо в зверска катастрофа на магистралата тя е готова да говори затова. За съжаление обаче ужасът, който преживя си има цена и това е животът на сина на новия й съпруг. \r\nРазбира се чалгаджийката ще разкаже с охота за трагичния инцидент  в името на рекламата. Албумът е с претенциозното заглавие „По-силна ставам\" и неговата промоция определено ще бъде гарнирана с много рев, сълзи и тежки думи. Звездата от Гълъбово вече трескаво избира тоалети за изявата си, защото видимо бялата и булчинска рокля, с която наскоро се венча не е подходяща за целта. \r\n \n\t\t\t\t\t\t", "date": "2018.09.27", "title": "Емилия рекламира нови диск на гърба на загиналия Феди Башур"}
{"url": "http://www.bnews.bg/article/249378-eto_koy_sluchayno_nameri_fisha_s_pechelivshite_chisla_za_nad_7_mln_leva_ot_tototo", "text": "\n Преди няколко дни късметлия от Бургас спечели от тотото над 7 000 000 лева. Печелившият още не се е появил, но вчера се случи нещо наистина уникално. Никола Тодоров, който се разхождал в Морската градина в града заедно със своето семейство, намерил попълнен фиш от тотото на земята. Човекът прибрал фиша, за да го пусне по-късно, тъй като решил, че това си е късмет, от който не трябва да бяга. Когато отишъл в тото пунктa обаче, се оказало, че фишът е попълнен с комбинацията, с която преди  дни са спечелени над 7 000 000 лева, а именно – 42, 8, 5, 21, 39, 41, пише БЛИЦ. \r\nНикола преценил, че това е знак от съдбата и незабавно пуснал намерения фиш. Решил да направи подарък на себе си и да попълни още един, само че с рождените дати на членовете на семейството си. Сега той очаква днешния тираж с нетърпение и вярва, че един от двата фиша ще му донесат милионния джакпот от “6 от 49”, тъй като играта беше рестартирана веднага с нови 2 000 000 лв. Голямата сума в „Тото 2 – 6 от 49“ нараства и ще продължава да се трупа, докато не бъде спечелена отново. За 77-ия тираж прогнозният джакпот в играта е 2 150 000 левa. Още днес някой може да стане поредният 97-и тото милионер на България. \r\n  \r\n \n\t\t\t\t\t\t", "date": "2018.09.27", "title": "Ето кой случайно намери фиша с печелившите числа за над 7 млн. лева от тотото!"}
{"url": "http://www.bnews.bg/article/249379-politsiyata_v_slovakiya_zadarzha_zapodozreni_za_ubiystvoto_na_zhurnalista_yan_kutsiak", "text": "\n Полицията в Словакия задържа днес заподозрени в убийството на журналиста Ян Куциак от братиславското онлайн издание \"Актуалити\" и годеницата му Мартина Кушнирова през февруари тази година. Това съобщи Словашкото радио, цитирано от БТА. \r\n\r\n Според радиото акцията, започнала рано сутринта, все още продължава. \r\n\r\n \"Полицейски специални сили задържаха заподозрени в криминални престъпления. В момента се провеждат обиски в жилищата им\", потвърди пресслужбата на полицията във фейсбук, без да съобщи подробности. \r\n\r\n 27-годишният Ян Куциак бе застрелян на 21 февруари заедно с годеницата си Мартина Кушнирова в с. Велка Мача, Западна Словакия. Репортерът бе разкрил корупционни схеми във властовите структури на страната и съобщил, че двама високопоставени служители от правителствения апарат са контактували с италианската мафиотска групировка \"Ндрангета\". \r\n\r\n Това предизвика обществено-политическа криза в страната. Премиерът Роберт Фицо подаде оставка, отстъпвайки поста на своя заместник Петер Пелегрини. \r\n\r\n Смъртта на словашкия репортер бе петото убийство на журналист в държава от ЕС за последните 10 години. \r\n \n\t\t\t\t\t\t", "date": "2018.09.27", "title": "Полицията в Словакия задържа заподозрени за убийството на журналиста Ян Куциак"}
{"url": "http://www.bnews.bg/article/249380-tsentralnite_darzhavni_administratsii_bez_sistemi_za_upravlenie_na_sigurnostta", "text": "\n Администрациите пренебрегват сериозно нивото на мрежова информационна сигурност. Това заяви заместник-председателят на Държавната агенция електронно управление Красимир Симонски по време на конференция за киберсигурността в София. \r\n\r\n „Почти никъде няма систематичен подход към мрежовата информационна сигурност. Това е констатирано в 86 процента от централните администрации. Само десет от централните държавни администрации на практика имат система за управление на сигурността на информацията. Това е сериозно притеснение, по което ние ще работим много сериозно тази и  следващите години“. \r\n\r\n По думите на Красимир Симонски почти половината компютри в България имат някакъв проблем със сигурността, съобщи БНР. \r\n \n\t\t\t\t\t\t", "date": "2018.09.27", "title": "Централните държавни администрации без системи за управление на сигурността "}
{"url": "http://www.bnews.bg/article/249377-chakat_ni_zadrastvaniya_na_hemus_i_trakiya_zashtoto", "text": "\n Нови ограничение ще има за шофьорите по магистралите „Тракия” и „Хемус” заради планирани ремонти по двата аутобана. \r\n\r\n Двупосочно ще е движение в платното за София между 35-и и 41-ви км на АМ „Тракия“ поради ремонт на два виадукта. По план ремонтът трябва да приключи на 20 ноември. В петък ще има две ленти да движение в посока Бургас, а в неделя – посока София. \r\n\r\n До 29 септември ще има ограничение на скоростта – до 50 км/ч, при нулевия километър на АМ „Хемус“ в посока София поради частични ремонти на 100 м от активните ленти. \r\n\r\n Има и други локални ремонти по двете магистрали, които налагат ограничения. \r\n \n\t\t\t\t\t\t", "date": "2018.09.27", "title": "Чакат ни задръствания на \"Хемус\" и \"Тракия\" защото..."}
{"url": "http://www.bnews.bg/article/249385-dyankov_prochel_v_mediite_che_kpkonpi_go_tarsi_i_sam_se_predal", "text": "\n Комисията за противодействие на корупцията и за отнемане на незаконно придобитото имущество (КПКОНПИ) благодари на медиите, че с тяхна помощ е успяла да установи контакт с бившия финансов министър Симеон Дянков. \r\n\r\n \"След оповестяването на информацията, че Комисията се опитва да открие Симеон Дянков, бившият финансов министър се свърза с представители на КПКОНПИ и декларира готовност да сътрудничи с каквото е необходимо. Очаква се до края на деня Дянков да проведе разговори с инспектори на Комисията\", се казва в прессъобщение на Комисията. \r\n\r\n Бившият министър на финансите е обект на проверка от страна на КПКОНПИ след получено уведомление от Софийската градска прокуратура в началото на 2017 г. Българските регистри обаче не позволяват изготвянето на цялостен финансов профил на проверяваното лице, тъй като той и съпругата му имат доходи в чужбина, които няма как да бъдат изследвани без негово съдействие, уточняват от КПКОНПИ. \r\n\r\n Припомняме, че вчера Комисията съобщи, че  , за да каже колко пари е изкарал, докато е работил в чужбина, съобщиха от институцията. Проверката на имуществото му била приключила, но била непълна, защото в комисията намали информация за доходите му от времето, когато е работил зад граница. По думите на шефа на \"Антикорупция\" Пламен Георгиев публична тайна е, че Дянков е работил в Световната банка, а сега е в Лондон. \r\n \n\t\t\t\t\t\t", "date": "2018.09.27", "title": "Дянков прочел в медиите, че КПКОНПИ го търси и сам се предал"}
{"url": "http://www.bnews.bg/article/249362-marian_kyurpanov_prodava_kashti_za_50_mln_dolara", "text": "\n Подобно на други модели като Ирена Милянкова и позабравеният участник във ВИП Брадър Мариан Кюрпанов се преквалифицира като брокер на недвижими имоти. Красавецът все по-рядко застава пред фотообектива, но все още не е зарязал напълно кариерата си на манекен. В момента обаче отделя повече време на бизнеса си с продажба на луксозни домове в САЩ. Той оцеля в жестоко конкуренция, защото само в един район на Ню Йорк като Манхатън работят 95 000 брокера като него. Въпреки това бившият брадър може да се похвали със сериозни сделки, като наскоро продал къща за 51 милиона долара и прибрал солиден процент от тези пари за себе си, похвали се Кюрпанов в студиото на „На кафе”. През лятото той почивал у нас и в Италия, но още утре се връща в Щатите, за да започне нова сделка с недвижимо имущество. Мариан твърди, че продължава да търси правилната жена за себе си и засега все още е ерген. \r\n  \r\n \n\t\t\t\t\t\t", "date": "2018.09.27", "title": "Мариан Кюрпанов продава къщи за 50 млн. долара"}
{"url": "http://www.bnews.bg/article/249382-shivachkite_ni_za_h_m_rabotyat_v_po_tezhki_usloviya_ot_tezi_v_kambodzha", "text": "\n Работниците, които шият дрехи за H&M в България, работят при условия, по-лоши от тези в Камбоджа, Индия и Турция – това показва доклад на кампанията \"Чисти дрехи\" (Clean Clothes Campaign). \r\n\r\n Създадена през 1989, тя е най-голямото обединение на профсъюзи и неправителствени организации, защитаващи правата на работниците в индустрията за производство на дрехи. \r\n\r\n Тазгодишният доклад сочи, че работниците в България получават за нормален работен ден едва около една десета от парите, които биха им били нужни да осигурят достоен живот на себе си и семействата си, докато тези в Камбоджа – около половината. \r\n\r\n Интервютата и проучванията са направени между март и юни 2018 г., като кампанията е фокусирана върху доставчици на H&M - а от компанията уточняват пред \"Дневник\", че те нямат собствени фабрики в България. \r\n\r\n Според CCC работниците се трудят по 12 часа дневно, седем дни в седмицата, но не получават дори минималната работна заплата за стандартния работен ден. Най-добре платените работници получавали около 900 лв. нетна заплата, но тя включва 44 часа извънреден труд на седмица. В рамките на стандарната работна седмица средната нетна заплата на един работник е била 192 лв., а с добавеното плащане за извънредни часове – 507 лв. \r\n\r\n Авторите на изследването цитират и изчисленията на КНСБ от април, че минималната заплата за нормален живот в България през 2018 г. би трябвало да е 2340 лв. Данните на КНСБ от август показват, че за нормален живот на четиричленно семейство – двама възрастни и две деца – са необходими 2361.28 лв. месечно, тоест средната работна заплата би трябвало да е около 1200 лв. на човек. Тази сума би трябвало да покрие разходите за храна, поддържане на жилището, здравеопазване, транспорт и почивка. \r\n\r\n Изследването цитира оплаквания, че работниците влизат във фабриката в 08:00 часа, но не знаят докога ще им се наложи да се трудят, като понякога работният ден продължава до 04:00 на другия ден – това са думи на работничка от \"Куш мода\", която, според CCC, снабдява H&M от България. Разказва се и за случай, в който жена е била уволнена, след като е припаднала на работното място. \r\n\r\n \"Беше много трудно да намерим хора, с които да говорим - не само заради страха. Поради това по време на теренното ни изследване, те тогава буквално работеха по 12 часа на ден, нямаше кога физически да се срещнем с тези хора, по тъмно вечерта, беше доста трудно. Направихме изследване не само в това конкретно село, където е тази фабрика, а в цяла България за по-голямо изследване, пак на кампания \"Чисти дрехи\" за техен доклад за състоянието на сектора в България от гледна точка на работниците. Някои от разказите бяха потресаващи. Например, една жена разказа, че е трябвало да ядат няколко месеца само картофи, за да могат да си позволят да си пратят детето на училище. И такива истории има не малко\", разказва пред БНР социологът Георги Медаров, който е част от екипа на изследователите. \r\n\r\n В сектор \"Текстил, облекло, кожа\" в България заплащането наистина е изключително ниско, потвърждава пред БНР председателката на синдикат \"Лека промишленост\" към КТ \"Подкрепа\" Росица Маринова и сочи, че секторът по се отличава с много висок дял на сивата икономика, продължително работно време и неустойчива, несигурна заетост. Над 90% от шивашките фирми у нас работят на ишлеме за световноизвестните вериги, съобщава още тя. \r\n \n\t\t\t\t\t\t", "date": "2018.09.27", "title": "Шивачките ни за H&M работят в по-тежки условия от тези в Камбоджа"}
{"url": "http://www.bnews.bg/article/249369-mis_svyat_balgariya_veronika_stefanova_ochakva_parva_rozhba", "text": "\n Вероника Стефанова, която съвсем доскоро носеше титлата „актуалната Мис Свят България“ обяви, че е бременна с първата си рожба. Щастливата вест тя съобщи от Милано, където за пореден път се изявява в рамките на Седмицата на модата, пише \"Монитор\". \r\n\r\n \"За първи път не дефилирам сама, а с моята бъдеща дъщеря, която вече четвърти месец расте в мен\", написа моделът в социалните мрежи. Красавицата разкри, че първите месеци от бременността си е прекарала сравнително тежко, но самото й присъствие на модното събитие в Италия е показателно, че вече се чувства по-добре. \r\n\r\n Новината за бременността й идва и съвсем скоро, след като Вероника обяви годежа си. Тя ревностно пази самоличността на мъжа до себе си, а като причина за това изтъква „сферата, в която той работи“. Заветното „да“ двамата ще си кажат след година в Правец, а на церемонията планират да поканят около 300 гости. В големия ден пък до нея ще бъде и Мис Русия Полина Попова, с която завързаха приятелство по време на последното издание на Мис Свят, което се проведе в Китай. \r\n \n\t\t\t\t\t\t", "date": "2018.09.27", "title": " Мис Свят България Вероника Стефанова очаква първа рожба "}
{"url": "http://www.bnews.bg/article/249384-vizhte_s_koy_mafiot_se_sreshtal_saprugat_na_nataliya_gurkova_predi_da_go_ubiyat", "text": "\n Съпругът на Мис България Наталия Гуркова Джордже Михалевич е бил ликвидиран в предградие на Йоханесбург, ЮАР след среща в ресторант с един от близките на чешкия мафиот Радован Крейчир, свързан с нелегална търговия с оръжие и пласмент на наркотици, твърдят сръбските медии, цитирани от „Телеграф”. \r\n\r\n Преди 5 години чехът бе разследван за пране на пари чрез търговия с диаманти. След срещата Михалевич се качва в своето „Порше Панамера” и се насочва към дома си в Йоханесбург. В момента, в който спира на светофар в предградието Бедфорвю, е застигнат от мотор с двама бели мъже. \r\n\r\n Те се изравняват с панамерата и го разстрелват през страничното стъкло. Михалевич обаче все още е жив и успява да подаде газ, опитвайки се да избяга от килърите. Успява да измине едва около 100 метра. Колата му се удря в бордюра и се качва на тротоара. Михалевич слиза, опитвайки се да бяга, но поради голямата загуба на кръв прави няколко крачки и пада мъртъв. Пряк очевидец на покушението е служител от близка бензиностанция. \r\n\r\n Той пръв подава сигнал към полицията. Бащата на Джордже – Петар Мишо Михалевич, бе отвлечен и брутално измъчван през 2013 г. Твърди се, че той е работил за чеха Радован Крейчир. При отвличането му похитителите са се гаврили с него, а накрая са го смлели от бой с чук, с който счупили таза му и единия му крак. Смята се, че отвличането и мъченията са свързани с отношенията между сина му и Крейчир. Въпреки това след смъртта на баща си Джордже каза пред местните медии, че е сигурен, че Крейчир не стои зад отвличането. \r\n\r\n Наталия Гуркова тогава пък въобще отрече да е имало отвличане или покушение срещу семейството й. Мис България даде интервю, в което заяви, че свекър й е станал жертва на инсулт, а не е бил отвличан и тормозен. Тази информация обаче бе отхвърлена от следователя Чад Томас, който разкри, че бащата на Михалевич е бил измъчван и отвлечен в ЮАР. \r\n  \r\n \n\t\t\t\t\t\t", "date": "2018.09.27", "title": "Вижте с кой мафиот се срещал съпругът на Наталия Гуркова преди да го убият!"}
{"url": "http://www.bnews.bg/article/249368-sinat_na_dolores_arsenova_s_huliganski_iztsepki_po_stolichnite_ulitsi", "text": "\n Синът на бившата министърка Долорес Арсенова – Калоян е обвинен за нов зулум. Този път Арсенов се е проявил като агресор на пътя. Той засичал бясно шофьори с поршето си в столицата, а като видял, че го снима дама с телефон, го счупил, пише в. \"Телеграф\".  \r\nВъв вторник на Калоян Арсенов е било повдигнато обвинение за хулиганство и е освободен с мярка „подписка“, допълниха от обвинението. Жената, чийто телефон хвърлил пък се оказала висша съдийка.   Дразнене 30-годишният Калоян решил да се позабавлява с колата си през празничните дни по повод Независимостта на България. \r\n\r\n Возел се със свой познат, който според близки до младия мъж играел ролята на охрана. По светофарите обаче засичал водачите, давал силно газ, правел рискови маневри. Малко по-късно мъж се ядосал на агресивното му поведение и му направил забележка докато чакат на червен светофар. Започнал скандал между двамата. Изведнъж Арсенов забелязал, че дама го снима с мобилен телефон и се скарал и с нея, взел й устройството и го хвърлил на земята. Незабавно бил подаден сигнал в столичното 6 РПУ.   \r\n\r\n Досие След зулума, Калоян Арсенов си тръгнал. Полицията не успяла да го издири на адреса, а във вторник той цъфнал в районното за разпит. Повдигнато му било обвинение, а след това го пуснали с мярка подписка. Същото отнесъл и придружителят му, допълниха от прокуратурата. \r\n\r\n 30-годишният Арсенов се прояви през октомври м.г. Тогава беше арестуван със сина на кримката Злати Златев-Златистия за безразборна стрелба. Компанията запивала в заведение, на живо им пеел Радо Шишарката, а после на песента му „Тигре, Тигре“ започнали да стрелят сватбарски във въздуха с бойния „Глок“ на Арсенов. Един от куршумите се забил в жилището на младо семейство, което си било у дома по това време. За стрелбата беше обвинен Златистия-младши, а Калоян отнесе обвинение за неправилно съхранение на оръжие, което после му бе отнето от МВР. \r\n  \r\n \n\t\t\t\t\t\t", "date": "2018.09.27", "title": "Синът на Долорес Арсенова с хулигански изцепки по столичните улици!"}
{"url": "http://www.bnews.bg/article/249370-apashi_vzriviha_bankomat_v_stara_zagora_ediniyat_izletyal_ot_udarnata_valna", "text": "\n Банкомат е взривен през нощта в кв. „Железник” в Стара Загора, съобщи кореспондентът на bTV в региона. \r\n\r\n Извършителите са задигнали между 50 и 60 000 лева, научи bTV.  \r\n\r\n Престъплението е извършено около 3 ч. през нощта, а жителите на блоковете в съседство са чули силен гръм. \r\n\r\n Извършителите са били трима или четирима и са били маскирани. Действали са бързо и са си тръгнали с 4 каси с пари. На мястото са останали разпилени банкноти. \r\n\r\n Камера в района на банкомата е запечатала единия от извършителите, който е „изхвърчал” от взривната вълна и се ударил в метален парапет. \r\n\r\n Освен банкомата са пострадали и съседни търговски обекти. \r\n\r\n Образувани са две досъдебни производства – за кражба и за взривяване. Съвсем близо до взривения банкомат се намира Второ полицейско управление в Стара Загора. \r\n\r\n Камерата е запечатали и часа на взрива – 3:04 ч., а сигналът е постъпил 4 минути по-късно. \r\n\r\n Работата по установяване на вида на взрива продължава. Извършват се огледи. Граждани сигнализират за засилено полицейско присъствие в града и на входовете и на изходите на Стара Загора. \r\n \n\t\t\t\t\t\t", "date": "2018.09.27", "title": "Апаши взривиха банкомат в Стара Загора, единият излетял от ударната вълна"}
{"url": "http://www.bnews.bg/article/249359-aneliya_ne_byah_stroga_mayka_dashterya_mi_e_kifla", "text": "\n Фолкпевицата Анелия призна, че не е била достатъчно строга майка. Тя се зарече да промени това и заяви, че среща пълната подкрепа на бащата на щерка си Коко Динев и свекърва си. Като начало изпълнителката забранила излизанията на 14-годишната си наследничка Ивон през делничните дни след началото на учебната година. Анелия смутолеви още, че детето й на е сред отличничките на класа и дори я определи като „кифла” в интервю за предаването „Преди обед”. \r\n\r\n Майката обаче бе категорична, че дъщеря й няма никакви разкрасителни операции, а надутите й устни били напълно естествени. „Много момичета на тази възраст изглеждат така, защото е модерно и искат да подражават на световните звезди. Журналистите обаче се хващат за моето дете”, коментира Анелия. Тя се определя като либерална майка, която не изпитва всеки ден отрочето си и не му виси зад гърба. Ивон била много музикална и артистична, затова ходи на уроци по пеене и смята да се развива в тази област. „Аз от ученичка живея далеч от семейството си и винаги съм учила и съм се гледала сама. Няма да забравя как си перях пуловера, който замръзваше в студа”, върна се в спомените си бившата на Коко Динев. \r\n \n\t\t\t\t\t\t", "date": "2018.09.27", "title": "Анелия: Не бях строга майка, дъщеря ми е кифла"}
{"url": "http://www.bnews.bg/article/249372-parvi_kadri_ot_dreme_mi_na_zhoro_i_kotenceto_video", "text": "\n От вчера в музикалните канали се завъртя тийзъра към новото парче на поп изпълнителя  Жоро и дуетната му половинка kotenceto. \r\n\r\n Кадрите показват, че новият проект на Жоро отново ще се превърне в тотален хит след убедителния успех на предишното парче на изпълнителя „Подводница“, който е в дует с Диона. \r\n\r\n Клипът изглежда доста мащабен, а за реализацията му не са пестени средства. Впечатление прави и горещата визия на kotenceto, която за първи път изгрява в подобно амплоа. Не липсват и скандални кадри, в които задръжките отиват по дяволите. В клипа взимат участие над 10 души, снимките са продължили повече от 24 часа, сред декори построени специално за проекта. По всичко личи, че усилията са си стрували. \r\n\r\n Феновете вече са нетърпеливи да видят целия клип, чиято премиера ще е на 3 октомври. \r\n\r\n И „Дреме ми“ е дело на екипа създал предишния клип на Жоро. Музиката и аранжимента на „Дреме ми“ са дело на Светлин Къслев, текстът е написан от  kotenceto. Гергана Паштрапанска – грим, Стоян Кунев – прически. \r\n\r\n \r\n\r\n   \r\n \n\t\t\t\t\t\t", "date": "2018.09.27", "title": "Първи кадри от „Дреме ми“ на Жоро и kotenceto (ВИДЕО)"}
{"url": "http://www.bnews.bg/article/249375-erdogan_na_tridnevna_vizita_pri_merkel", "text": "\n Турският президент Реджеп Тайип Ердоган пристига на официално посещение в Германия. \r\nВизитата му ще продължи три дни. Той ще се срещне с германския си колега Франк-Валтер Щайнмайер и канцлера Ангела Меркел. \r\n\r\n Ще бъдат обсъдени действия за подобряване на политическите и икономически отношения между Анкара и Берлин. Очаква се да бъде засегната и темата за Сирия. Планирано е Ердоган да се срещне и с представители на турската общност в Германия, както и с ръководителите на няколко големи европейски компании. \r\n \n\t\t\t\t\t\t", "date": "2018.09.27", "title": "Ердоган на тридневна визита при Меркел"}
{"url": "http://www.bnews.bg/article/249365-karayancheva_globyava_neyavilite_se_deputati_no_i_gerb_otsastvat_bsp_shte_se_yavyat_na_rabota_pri_ostavka_na_pravitelstvoto", "text": "\n Всички депутати, които по неуважителни причини  , ще бъдат санкционирани, обяви председателят на народното събрание Цвета Караянчева. \r\n\r\n \"Изключително съм разочарована, защото мисля, че тук има отговорни хора, които са дошли да работят, а не да представят \"Визията\" си в работно време. Има много време да се представя и да се правят приемни по общините там, откъдето са депутатите\", каза тя по повод \"Визия за България\" на БСП. \r\n\r\n \"Много съм разочарована, защото днес имаше изключително важни точки, които трябваше да минат, а се оказа нулев ден. Тези, които не са били регистрирани и са провалили кворума, няма да получат възнаграждение - 2/3 от възнаграждението за днес ще им бъде отнето. Включително и тези, които бяха в зала, но не се регистрираха, ще бъдат санкционирани. Видях, че никой от БСП и ДПС, които бяха в зала, не се регистрираха\", коментира още Караянчева. \r\n\r\n Тя уточни, че има и депутати, които тя е командировала, но вече ще прецизира командировките. 10 депутати от ГЕРБ са в командировка. \r\n\r\n \"В сряда, четвъртък и петък моля народните представители да се ангажират с работата, за която получават заплата. По този начин рейтингът на парламента няма да се вдигне\", каза още тя. \r\n\r\n \"Днес се видя, че това Народно събрание дотолкова е изпразнено от съдържание, че управляващото мнозинство, чието задължение е, дори според самите тях, да осигурят мнозинство\", отвърна обаче секретарят на ПГ на \"БСП за България\" Филип Попов. \r\n\r\n Той посочи, че от БСП са били \"достатъчно\" депутати в залата, но не са се регистрирали, защото кворумът е задължение на управляващите. Попов припомни думи на Бойко Борисов от 2014 г., когато в опозиция заявил, че ГЕРБ ще дойде в парламента, за да гласува оставките на тогавашния кабинет. \r\n\r\n \"Сега по същия начин стоят нещата\", каза социалистът и допълни - \"БСП за България\" е при хората, за нас този парламент е изпразнен от съдържание. Ние сме тук, работим, по важните законопроекти, по бюджета ще бъдем тук, но всеки да си поема задълженията и отговорността\". \r\n\r\n \"Ако правителството подаде оставка, всички депутати от БСП ще бъдат в зала и ще се регистрират\", отбеляза пък зам.-председателят на групата на БСП Христо Проданов. \r\n\r\n   \r\n \n\t\t\t\t\t\t", "date": "2018.09.27", "title": "Караянчева глобява неявилите се депутати, но и ГЕРБ отсъстват. БСП ще се явят на работа при оставка на правителството!"}
{"url": "http://www.bnews.bg/article/249376-tsetska_shte_sanuva_ks_gerb_i_op_izbraha_krasimir_vlahov", "text": "\n Парламентарните групи на ГЕРБ и \"Обединени патриоти\" са внесли предложение Красимир Красимиров Влахов да бъде избран за член на Конституционния съд от квотата на Народното събрание, предаде БТА. Вчера беше последният срок за номинации. \r\n\r\n Предложението е публикувано на интернет страницата на парламента. \r\n\r\n Към настоящия момент Влахов е съдия във ВКС, пишат в мотивите си вносителите. Той е доказан професионалист с над 20 години съдийски стаж, включително и като зам.-председател и ръководител на гражданската колегия във ВКС. \r\n \n\t\t\t\t\t\t", "date": "2018.09.27", "title": "Цецка ще сънува КС, ГЕРБ и ОП избраха Красимир Влахов"}
{"url": "http://www.bnews.bg/article/249400-organizatorite_na_obira_v_rozhenskiya_manastir_ostavat_v_aresta", "text": "\n Организаторът на обира в Роженския манастир Стефан Матеев и Юксел Митев остават в ареста. Това реши Пловдивският окръжен съд, предаде кореспондентът на bTV в региона. \r\n\r\n Те обжалваха мярката „задържане под стража”. Съдът прецени, че Митев може да се укрие, тъй като работи в Кипър, а Матеев може да извърши ново престъпление. \r\n\r\n Срещу двамата е повдигнато обвинение за грабеж, извършен в съучастиее. Матеев и Митев са били подпомагани  и от две непълнолетни момчета. \r\n\r\n Налице са гласни и писмени доказателства, че Матеев е организирал грабежа и внимателно определил ролите на другите участници в него. Той ги мотивирал с думите „След този удар няма да има нужда повече да работим, ще станем милионери”.  \r\n\r\n При нахлуването в манастира те използвали преправен газов пистолет. \r\n\r\n По време на обира похитителите нападат отец Теофил. За да не се съпротивлява, игуменът е бил завързан с тиксо, а телефонът му отнет. Групата търсела съкровище, но така и не успяла да го открие. \r\n \n\t\t\t\t\t\t", "date": "2018.09.27", "title": "Организаторите на обира в Роженския манастир остават в ареста"}
{"url": "http://www.bnews.bg/article/249381-tazhna_vest_otkriha_telata_na_izdirvanite_ribari_kray_nos_emine", "text": "\n Открити са трупове на двама мъже в морето край Лозенец, като всички следи насочват към това, че става въпроса за издирваните двама рибари, научи Dir.bg.  \r\n\r\n Както е известно, преди три дни лодка с двама рибари се обърна край нос Емине. Вчера операцията по издирването им бе прекратена заради лоши метеорологични условия.  \r\n\r\n Издирваните са Петър Траянов и Васил Лечев. И двамата са от Свети Влас. \r\nТелата са открити рано тази сутрин. Труповете са изпратени за аутопсия в УМБАЛ-Бургас. \r\n \n\t\t\t\t\t\t", "date": "2018.09.27", "title": "Тъжна вест: Откриха телата на издирваните рибари край  нос Емине!"}
{"url": "http://www.bnews.bg/article/249366-uchebnik_za_9_klas_postavya_temata_za_homoseksualizma_obshtestvoto_negoduva", "text": "\n Един от уроците в учебник по биология за 9 клас на издателство „Анубис” предизвика много коментари и спорове в социалните мрежи. \r\n\r\n Най-дискутираните текстове са в урок 28 – „Оплождане и индивидуално развитие”, където в графа „Юношество” е написано: „Възможно е осъзнаване на сексуално влечение към същия пол”. За зрялата възраст пък е записано „изграждане на трайни връзки с партньор от другия или от същия пол”.   \r\n\r\n  „Изненадана съм от реакцията, която се появява в социалните мрежи. Изглежда, че не сме свикнали да възприемаме съвременното състояние на науката и на развитието на обществото”, коментира в „Тази сутрин” по bTV проф. Мария Шишиньова , ръководител по съставянето на учебника. \r\n\r\n Тя изтъкна, че учебниците се пишат по учебни програми, които предварително се обнародват и дискутират. „Не сме получили никакви забележки, оспорвания или въпроси. Задължително в учебната програма в очакваните резултати се изисква да се описват етапите на психосексуалното развитие на личността, същността и значението на сексуалното репродуктивно здраве, да се дискутират ранните сексуални контакти, необходимостта от толерантно отношение към хората с различна сексуална ориентация, личната отговорност”, изброи проф. Шишиньова. \r\n\r\n По думите ѝ подобен вид тематика се застъпва напоследък по новите учебни програми. Променило се е развитието на човешкото общество, на знанията, проблемите, които се появяват, подчерта тя. „До средата на 80-те години на XX век човекът беше единственият жив организъм, който се изучаваше без полова система”, подчерта проф. Шишиньова. \r\n\r\n Ново е, защото в 80-те години гей прайд  нямаше, по тези въпроси не се говореше в обществото, в медиите, посочи в разговора бившият министър на образованието Тодор Танев. \r\n\r\n Той беше категоричен, че един учебник, освен собственото съдържание по дисциплината, има и възпитателно съдържание. „Това, което е направено от екипа, е абсолютно обективно, несугестиращо каквото и да било поведение, няма нищо нецензурно”, подчерта Танев. \r\n\r\n Антоанета Донева, учител по биология в 51 училище в столицата, отбеляза, че темата за сексуалното образование е доста деликатна. Спорът кога и каква информация трябва да се предоставя на децата е нерешим по простата причина, че всеки родител, педагог и психолог има собствено виждане, допълни тя. \r\n \n\t\t\t\t\t\t", "date": "2018.09.27", "title": "Учебник за 9 клас поставя темата за хомосексуализма, обществото негодува"}
{"url": "http://www.bnews.bg/article/249373-12_g_zatvor_za_saprug_revnivets_ubil_zhena_si", "text": "\n \r\nДнес състав на Търговищкия окръжен съд осъди на 12 години лишаване от свобода при строг режим подсъдимия Христо М. за предумишленото убийство на жената, с която живеел на семейни начала и от която има син. \r\n\r\n 40-годишният подсъдим е бил предаден на съд за престъпление по член 116, ал. 1, т. 9 от НК с обвинителен акт на Окръжната прокуратура в Търговище. Присъдата е постановена при условията на съкратено съдебно следствие. Заради процедурата съдебният състав наложил 18 години лишаване от свобода на Христо, след което намалил размера на наказанието му с една трета. \r\nУбийството е било извършено на 26 юли тази година в село Макариополско. 33-годишната жертва и Христо живеели на семейни начала в друго търговищко село от три години. По време на съжителството им, белязано от побоища и насилие, младата жена родила син на подсъдимия. \r\nСлед поредния побой с овчарска тояга 33-годишната жена напуснала дома на Христо и се изнесла при сестра си в село Макариополско. Възнамерявала да вземе сина си и да заживее завинаги в селото, далеч от своя насилник. В нощта на убийството подсъдимият отишъл в дома на сестрата на съжителката си, провел разговор с нея, но тя отказала да се прибере при него. \r\nСлед отказа Христо решил да я убие. \r\n\r\n Взел 9-сантиметров сгъваем нож и се върнал в къщата на сестрата на жертвата. Когато му отключили, под предлог че иска цигара, той се насочил към спалнята и забил ножа в сърцето на съжителката си. 33-годишната жена успяла да каже само, че умира. Смъртта й настъпила бързо от остра кръвозагуба, причинена от прободно-порезното нараняване на сърцето. \r\nСлед убийството Христо изхвърлил ножа и останал да спи при свой роднина в селото. След задържането му назначената съдебно-химическа експертиза установила 1,54 промила алкохол в кръвта. \r\nС присъдата съдът е уважил и граждански иск в размер на 80 000 лева за детето на жертвата и подсъдимия. \r\nСъдебният акт подлежи на обжалване и протест пред Апелативния съд във Варна. \r\n  \r\n \n\t\t\t\t\t\t", "date": "2018.09.27", "title": "12 г. затвор за съпруг ревнивец, убил жена си "}
{"url": "http://www.bnews.bg/article/249409-zaslonat_koncheto_v_pirin_e_napalno_obnoven", "text": "\n Новият заслон \"Кончето\" в Пирин е напълно готов, съобщи БНР. Това стана благодарение на хората, които подпомогнаха каузата на Асоциацията на професионалните планински водачи. \r\n\r\n Общественото радио припомня, че за да се обнови подслонът, трябваше материалите да бъдат пренесени с летателни техника до мястото в планината. От Асоциацията потърсиха оферта за това от Министерството на отбраната. Поисканата от ведомството сума за това била 52 хиляди лева. \r\n\r\n Тогава от Асоциацията се обърнали към услугите на частна фирма, която за значително по-ниска сума свършила въпросната работа. До мястото на подслона бяха пренесени над 3 тона материали с помощта на хеликоптер. \r\n\r\n Официалното откриване на подслона е през идващия уикенд. \r\n\r\n Председателят на организацията на планинските водачи \"Планини и хора\" Орлин Чачановски коментира пред обществената медия, че необходимата сума за кампанията е била събрана, благодарение на участието на Радио Благоевград в инициативата. \r\n\r\n \"На финала сме, остават съвсем малко козметични ремонти и монтажа на фотоволтаиците. Надявам се до събота всичко да е готово. Така или иначе в събота откриваме сезона, в 13 часа на \"Кончето\" и в неделя в 14 часа на хижа \"Яворов\" за тези, които не могат да дойдат горе\", допълни той. \r\n\r\n Старият заслон на \"Кончето\" също ще бъде ремонтиран. \r\n \n\t\t\t\t\t\t", "date": "2018.09.27", "title": "Заслонът \"Кончето\" в Пирин е напълно обновен"}
{"url": "http://www.bnews.bg/article/249364-silniyat_vyatar_sprya_feribotite_v_gartsiya_zabraniha_izlizaneto_v_otkrito_more_na_plavatelni_sadove", "text": "\n Сняг покри високите части на планината Олимп. Средиземноморският циклон, според синоптиците, има предпоставки да се превърне в ураган с тропически ветрове. Силно са засегнати фериботните връзки с островите. Спряно е движението на кораби от пристанищата Пирея, Волос, Кавала и Александруполис. Днес се очаква морската буря да достигне до 10 бала на места. Само в област Атика вятърът изкорени над 400 дървета, които паднаха върху електрически стълбове и причиниха прекъсване на тока. На остров Лесбос вълните изхвърлиха на сушата лодки и яхти. Властите забраниха излизането в открито море на всички плавателни съдове. \r\n\r\n Силният вятър предизвика бързо разпространение на пожарни огнища. Горят предимно горски масиви. На остров Кефалоня огънят достигна до къщите и евакуираха жителите на едно село, съобщи БНР. \r\n\r\n Според прогнозите се очаква към края на седмицата отслабване на силния вятър. \r\n \n\t\t\t\t\t\t", "date": "2018.09.27", "title": "Силният вятър спря фериботите в Гърция, забраниха излизането в открито море на плавателни съдове"}
{"url": "http://www.bnews.bg/article/249367-grazhdanska_initsiativa_skochi_sreshtu_kontsesiyata_na_letishte_sofiya", "text": "\n Гражданска инициатива за обществен и релсов транспорт се обяви за прекратяване на концесионната процедура на Летище София. Според неправителствената организация в документацията има редица проблеми, които я опорочават. \r\n\r\n От ГИОРТ заявяват, че консултант на процедурата не са сочените, включително на официалната страница на МТИТС, ЕБВР и Световна банка. \r\n\r\n \"Техни подразделения са оказали само техническа помощ. Истинският и явно доста неудобен консултант се нарича с хубавото име GIF (Global Infrastructure Facility). Всъщност тази организация до момента не е реализирала нито един проект в ЕС, САЩ, Канада или Япония, а е работила основно в страни като Афганистан, Панама, Филипините, Нигерия или Етиопия\", разкриват от гражданската инициятива. \r\n\r\n От организацията са отправили запитване по ЗДОИ за реализираните анализи, включително заданията за анализите и заключителните документи и препоръки по процедурите, на което са получили отказ от МТИТС с мотива, че информацията е “служебна” и че общественият интерес “не е надделяващ”. \r\n\r\n Според ГИОРТ концесионната процедура за най-голямата ни аерогара е неясна и непрозрачна с много бързане. Като пример в тази посока те посочват, че процедурата е стартирана без да са приети всички наредби, свързани с новия закон за концесиите (т.е. документацията е изготвена без пълния обем необходими законови и подзаконови нормативни актове). \r\n\r\n Като пример те посочват Наредбата за концесиите, която бе приета на 24 август 2018, почти месец и половина след обявяване на концесионната процедура на 5 юли 2018 г. \r\n\r\n Според инициативата остава неясна е съдбата на дълговете на летището към настоящия момент, съобщи OFFNews. \r\n\r\n Освен това според ГИОРТ са заложени абсурдни условия и цели на процедурата, които можели да се тълкуват свободно и то винаги в ущърб на концедента (държавата). \r\n\r\n В тази посока от организацията дават следните примери: \r\n\r\n Ефикасно и ефективно управление на Летището и повишаване на конкурентоспособността и качеството на Летищните услуги, в стриктно съответствие с международните норми и стандарти, както и с изискването за поддържане и оптимизиране на Изискваното ниво на обслужване – Оптимално; \r\n\r\n Прилагане на нови технологии за повишаване на безопасността и сигурността на Обекта на Концесията, безопасността на полетите и организацията на обслужването, както и повишаване на квалификацията на Служителите; \r\n\r\n Развитие и модернизация на Обекта на Концесията, включително подобряване на ефективността на Съоръженията на Летището и системите за зареждане с гориво, съвременна защита на околната среда и модернизация на системите за сигурност на Летище София, както и предаване на управленски познания и експертен капацитет и развитие на търговската дейност; \r\n\r\n Развитие на Летището като летище от световна класа и свързващ център за полетите между Близкия изток, Задкавказието и Централна Европа. \r\n\r\n От ГИОРТ правят и сравнение на концесионните такси на летищата в Белград и София. \r\n\r\n \"Приходите от концесията на летище София са разделени в два дяла – първоначално концесионно възнаграждение, което е 550 млн. лв. Заедно с това, ежегодно концесионерът ще трябва да заплаща още 15 млн. лв. или общо за 35 години това прави сумата от 525 млн. лв. Общата сума на концесионните такси като сбор от първоначалното и годишно възнаграждение възлиза на 1,075 млрд. лв. за 35 години. Интересно е сравнението с наскоро даденото на концесия летище на Белград. То е с по-малък трафик от софийското – 5 343 420 пътници за 2017 г. срещу 6 490 096 за софийското. Концесията е за 25 години, а общата концесионна такса е равностойна на 979 млн. лв. Разделено на 25 години обаче, това означава по 39  млн. лв. на година. Докато при софийското се получава концесионна такса от 29 млн. лв. на година\", изчисляват от гражданската инициатива. \r\n\r\n От организацията определят като \"откровеното предателство\" записа на стр. 126 от проектодоговора, че концесионерът сам ще определя основното перо в приходите си – летищните такси. \r\n\r\n \"Съдейки от опита с летищата във Варна и Бургас и факта, че няма заложени конкретни параметри и изисквания като постигане на определен брой пътници, съвсем спокойно концесионерът ще може да увеличи таксите двойно, и дори с наполовина по-малко пътници, да получава същите приходи. Тогава ще страдат всички бизнеси, включително и туристическият бранш, който тъкмо започна да усеща ползите от увеличения международен пътнически и товарен трафик, групите туристи и т.н. Прогнозираме, че този туристически бум в София може да приключи скоро след концесионирането на летището. За това сигнализираха преди време и от един от нискотарифните превозвачи – Ryanair\", посочват от ГИОРТ. \r\n\r\n От организацията възразяват и от условието, че \"концесионерът сам ще си направи проучване дали да строи втора писта и сам ще оцени състоянието на съоръженията и дали и кога ще ги ремонтира\". \r\n\r\n Това е същото като “самоконтрола” на строителя при строителството на пътя при Своге. Още по-голям порок в процедурата е, че концесионерът трябва сам да си изготви и Първоначален генерален план, посочват от инициативата. \r\n \n\t\t\t\t\t\t", "date": "2018.09.27", "title": "Гражданска инициатива скочи срещу концесията на Летище София"}
{"url": "http://www.bnews.bg/article/249363-mlad_shofyor_blasna_kolata_na_starets_i_go_ubi_na_hemus", "text": "\n 74-годишен мъж загина при катастрофа на магистрала \"Хемус\" край Шумен. Инцидентът е станал на 5 км след изхода на града в посока Варна. \r\n\"Форд Фиеста\" с шуменска регистрация се движел с ниска скорост по магистралата, зад волана бил 74-годишен шофьор, а до него - 72-годишната му съпруга. \r\nАвтомобилът е застигнат от товарна \"Дачия Докер\" със софийска регистрация. По първоначални данни слънцето заслепило 27-годишният шофьор на товарната кола и той видял \"Форд\"-а пред себе си в последния момент. От лявата му страна имало автомобил и той не могъл да избегне удара. \r\n\r\n От съприкосновението \"Форд\"-ът се преобърнал край пътя, а пожарникари и медици извадили възрастните хора от него. Водачът починал малко след това, а съпругата му е била откарана в болница. \r\n\r\n Мястото е обработено заради теч на гориво, а в момента движението се регулира от пътна полиция, съобщи Канал 3. \r\n \n\t\t\t\t\t\t", "date": "2018.09.27", "title": "Млад шофьор блъсна колата на старец и го уби на \"Хемус\""}
{"url": "http://www.bnews.bg/article/249331-vizhte_kakva_karikatura_e_richi_izvestnoto_predi_anabolite", "text": "\n Мускули, идеално изваяно тяло, модерна прическа и стайлинг – нищо от това няма да видите в Ричард Величков преди 8 години. „Галерия“ попадна на прелюбопитна снимка на Мистър София от времето, когато фитнес залата е била непозната зона за Ричард, а бодибилдингът – само мокър сън. \r\n\r\n На фотоса Величков позира заедно със своята сестра Елизабет по време на абитуриентския й бал. 16-годишният ученик изглежда оренно различно, като едва след 20-годишната си възраст започва да работи върху физиката си. \r\n\r\n В личния си сайт Ричард уверява, че дължи перфектните си форми единствено на билкови добавки. Специалисти в сферата на бодибилдинга обаче са категорични, че за толкова кратко време подобни резултати могат да се постигнат само чрез анаболи и стероиди. \r\n\r\n За съжаление, страничните ефекти при използването на подобни субстанции сериозно могат да увредят здравето. \r\n \n\t\t\t\t\t\t", "date": "2018.09.27", "title": "Вижте каква карикатура е Ричи Известното преди анаболите "}
{"url": "http://www.bnews.bg/article/249349-staloun_risuva_rambo_5_s_masleni_boi_v_sofiya", "text": "\n Броени дни делят холивудския ас Силвестър Сталоун до завръщането му в една от култовите за кариерата му роли в киното – Рамбо. Екшън легендата ще кацне в София за снимките на петия филм от франчайза в края на тази седмица, съобщи „Монитор“, а докато не е зает с раздаването на справедливост с крошета пред камерата, актьорът ще разпуска с четка в ръка. Да рисува е сред хобитата на Слай и той почти не пропуска възможност да сътвори някоя картина с маслени бои дори когато е на работна вълна. \r\n\r\n След като стана традиция за световните звезди да водят и домашните си любимци на снимачните площадки в България (Джерард Бътлър, Скот Истууд и Орландо Блум са само последните примери за това), вероятно и Слай ще се наслади на престоя си у нас в компанията на четириногия си другар. Очаква се обаче той да има значително по-малко свободно време, тъй като освен като основно действащо лице на сета, той служи още и като сценарист на „Рамбо 5“. Според слуховете пък ще асистира и на Ейдриън Грюнберг в режисурата. \r\n\r\n Сюжетът накратко ще се завърти около познатия ни до болка герой на Слай и премеждията да води нормален живот в ранчо в Аризона, докато се бори с посттравматичен стрес. Спокойното му ежедневие обаче се разклаща, след като негова близка приятелка го моли за помощ, тъй като внучката й е изчезнала по време на парти в Мексико. Оттам идва и нуждата от момичета с подобна визия. Героят на Слай веднага се заема със случая, а гърба му ще пази журналист, чиято сестра също е отвлечена. Клапата на „Рамбо 5“ щраква в София, но се очаква историята във филма да отведе Сталоун и на Побитите камъни край Варна. Камерата за продукцията ще се завърти още в Лондон и на Канарските острови. \r\n  \r\n \n\t\t\t\t\t\t", "date": "2018.09.27", "title": "Сталоун рисува „Рамбо 5“ с маслени бои в София"}
{"url": "http://www.bnews.bg/article/249361-polititsite_sa_vinovni_da_ima_samo_edin_iztochnik_na_priroden_gaz", "text": "\n Относно цената на газа въпросът не е какво ще реши КЕВР, а какво ще каже конкуренцията, която липсва. Това обяви в предаването „Тази сутрин” Светослав Иванов, експерт към Българска асоциация за природен газ. \r\n\r\n Според него за факта, че в момента има само един източник на природен газ виновни са политиците. \r\n\r\n Иванов смята, че в момента се създава излишна истерия с повишението на цената на газа. По думите му то ще доведе до 5% – 6% ръст на цените, което не е нещо драстично. \r\n \n\t\t\t\t\t\t", "date": "2018.09.27", "title": "Политиците са виновни да има само един източник на природен газ"}
{"url": "http://www.bnews.bg/article/249356-top_kriminalist_klaneto_v_kaspichan_e_posleditsa_ot_shireshtoto_se_bezzakonie_u_nas", "text": "\n В сферата на абсурда е да бъдат сложени полицаи във всеки дом. Това каза в сутрешния блок на Нова телевизия криминалистът Ботьо Ботев по повод четворното убийство в Каспичан. \r\n\r\n Тук съществена роля играе настройката на обществеността – трябва да стане такава, че такива негативни случаи да бъдат предизвестявани, органите на реда да бъдат уведомявани навреме, посочи Ботев. Много важен е огледът на местопрестъпелението. Там ще се дадат насоки за изясняване на обективната истина – дали убийството е планирано, дали убиецът има психопатни наклонности. Случаят е лесен за решаване. Експертите ще решат нещата, заяви криминалистът. \r\n\r\n Според мен този човек има психопатни наклонности. Той не е взел никакви мерки да се укрие, каза Ботев. По думите му агресията, която се развива в последните над 10 години у нас, се дължи в голяма степен на ширещото се беззаконие.   \r\n  \r\n\r\n   \r\n \n\t\t\t\t\t\t", "date": "2018.09.27", "title": "Топ криминалист: Клането в Каспичан е последица от ширещото се беззаконие у нас!"}
{"url": "http://www.bnews.bg/article/249357-doyche_vele_merkel_si_otiva_sled_dvortsoviya_prevrat", "text": "\n Това, което се разиграва в момента в Берлин, си е истински дворцов преврат, който може да завърши само по един начин: нови избори, и то без Ангела Меркел. Краят на управлението ѝ вече се вижда. \r\n\r\n Това обяви главната редакторка на Дойче веле Инес Пол в коментар, преведен на всички езици, на които германското държавно радио предлага интернет съдържание. \r\n\r\n \"Когато не се говори много за работата на даден лидер на парламентарна фракция, това означава, че той се справя отлично. В германската партийна система фракционният председател има грижата да осигурява на партийния лидер мнозинство в собствената му парламентарна група. А когато партийният лидер, както в случая с Меркел, ръководи и правителството, шефът на парламентарната група трябва да подсигурява спокойната и безшумна работа на канцлерката. Чисто теоретически. \r\n\r\n В сегашното германско правителство обаче в момента всичко е неспокойно и много шумно. Още по време на дългите коалиционни преговори гъмжеше от интриги, подаваха се оставки, издигаха се заплахи за нови избори. Днес, една година след изборите за Бундестаг, разпадането на коалицията и стартът към ново правителство вече са само въпрос на време. \r\n\r\n Дворцов преврат \r\n\r\n Не само защото управляващите партии безобразно се карат помежду си. И не само защото заради вътрешните си борби за власт пожертваха и последните трохи доверие на избирателите. Сега Ангела Меркел изгуби и мнозинството в собствения си лагер: свален беше нейният дългогодишен довереник - фракционният лидер Фолкер Каудер. А това си е дворцов преврат, който може да завърши само по един начин: нови избори без Ангела Меркел, която в продължение на 13 години поставяше решаващ отпечатък върху съдбините на Германия и на Европа. \r\n\r\n Сравнително непознатият експерт по финансовите въпроси Ралф Бринкхаус беше избран за нов фракционен лидер на ХДС/ХСС тъкмо в деня, когато в ООН Доналд Тръмп отново отправи словесни атаки срещу Германия. А това определено хвърля доста смущаваща светлина върху състоянието на икономически най-силната европейска държава. \r\n\r\n Прекалено много депутати от Бундестага очевидно не разбират колко сериозно е положението. Те са избрани от гражданите на тази страна, за да се грижат за тяхното добруване, а не да блокират седмици наред работата на правителството, спорейки за дреболии и за политически назначения, което от своя страна само налива вода в мелницата на десните популисти от „Алтернатива за Германия”. \r\n\r\n Демонтаж на единствената надеждна величина \r\n\r\n На това правителство още от първия ден му липсваше не само някакъв общ политически проект. Липсваха му и съответните политически актьори, притежаващи достатъчно мощ и убедителност, за да водят Германия в тези трудни времена. До вчерашния исторически вторник единствената надеждна величина беше Ангела Меркел, която съумяваше да прикрие дълбокия разрив в правителствената коалиция, че дори и в собствените си партийни редици. \r\n\r\n Сега всичко това приключи. Депутатите от ХДС/ХСС свалиха не само Фолкер Каудер. В днешните бурни времена те публично демонтираха и канцлерката. Тъй че въпросът днес гласи не дали, а колко бързо ще си отиде Ангела Меркел. Един наистина многозначителен факт. Не само защото доставя огромна радост на „Алтернатива за Германия” и на Доналд Тръмп…\" \r\n \n\t\t\t\t\t\t", "date": "2018.09.27", "title": "Дойче веле: Меркел си отива след дворцовия преврат"}
{"url": "http://www.bnews.bg/article/249355-ubiystvoto_v_kaspichan_bilo_predizvesteno_kasapinat_se_opital_da_prikrie_sledite_si", "text": "\n Убиецът от Каспичан е искал да заличава следи след покушението. Тръгнал е да пере дрехи, но не е успял. Заличавал е следи. Това обяви пред Нова тв шефът на ОД на МВР-Шумен Ялчън Расим. \r\n\r\n \"Получавали сме сигнал през 2015 година за скандал между роднините. Става въпрос за къщата. Убиецът тогава блъска убития, който пада на земята. Тогава е предупреден да се реши проблема по съдебен начин. Бил е затворен човек, злоупотребявал с алкохол. Екзекуцията е станала на 24 септември. Това сочат предварителните данни. Убиецът е на 64 години, от 2015-а е в Каспичан. Пенсионер е, пие, не е контактен, не е осъждан, няма криминално досие. Той е направил пълни самопризнания, а престъплението е разкрито за 2 часа. Жертвите са видени последно на 24 септември\", добави той. \r\n\r\n Припомняме, че 4 трупа бяха намерени в къща в Каспичан. Убийството е извършено от пиян мъж, който е избил семейството на чичо си заради спор за имот. Убиецът, който живее в съседната къща, бе задържан от полицаите и е направил пълни самопризнания. \r\n\r\n Всичко се разплело, след като 28-годишна жена от село Мадара потърсила помощ от полицията в Каспичан, тъй като от два дни нямала връзка с майка си. Тя и двама служители се отправили към дома, където живеели дядо ѝ, баба ѝ, майка ѝ и вуйчо й. При отварянето на вратата в антрето полицаите открили телата на брата и сестрата. \r\n\r\n Възрастните родители били намерени на леглото в спалнята. Раните по телата на убитите, според съдебния лекар, били причинени от брадва и нож. Ударите били нанесени в областта на главата. Чичото на убиеца се казва Георги и е на 81 г. Другите жертви са съпругата му Гула, на 70 г., синът им Веско - на 46 г., и дъщерята Славка - на 48 г. Братът работел като строител в чужбина, а жената е медицинска сестра във Варна. \r\n\r\n Племенникът на Георги - 64-годишният Петър, бил открит на втория етаж в къщата на избитото от него семейство. В задържането му участвали спецполицаи, които разбили вратата на помещението, в което той се заключил. \r\n\r\n Причината за четворното убийство е спор за имот, твърди полицията. Според запознати става дума за къщата, в която живеел убиецът. Тя била наследствена и Георги получил половината от нея. \r\n \n\t\t\t\t\t\t", "date": "2018.09.27", "title": "Убийството в Каспичан било предизвестено!  Касапинът се опитал да прикрие следите си"}
{"url": "http://www.bnews.bg/article/249344-veselata_vdovitsa_lasna_v_seksi_roklya_v_rimskata_galeriya_za_moderno_izkustvo", "text": "\n \"Голямо събитие снощи в MAXXI (Римската галерия за модерно изкуство - бел.ав.) в Рим за отпразнуването едновременно на 60 г. от дейността на Италианския международен фестивал и 90 г. на Фулвио Лучизано, неговия създател. Благодаря на Паола Лучизано, че ме включи в честванията. Суперпразненство!\". Това написа Дарина Павлова в профила си в \"Инстаграм\". \r\n\r\n Тя публикува своя снимка от събитието в секси къса рокля. Вдовицата на Илия Павлов, която през май навърши 55 години, продължава да изумява публиката със смели тоалети. \r\n \n\t\t\t\t\t\t", "date": "2018.09.27", "title": "Веселата вдовица лъсна в секси рокля в Римската галерия за модерно изкуство"}
{"url": "http://www.bnews.bg/article/249360-ananiev_si_iska_doplashtaneto_ot_12_leva_neshtata_varvyat_kam_vavezhdane", "text": "\n Много от клиничните пътеки в момента имат нужда от преостойностяване. Първото, което ще се направи с ресурса, който ще влезе легално в системата на здравеопазването, е да преостойностим някои от клиничните пътеки, които са подценени. Това обясни в сутрешния блок на БНТ здравният министър Кирил Ананиев. \r\n\r\n \"Всичко, което предлагаме, е за подобряване на здравеопазването и за повишаване качеството на лечение на българските граждани, включително и проследяване на терапията на това е лечение и резултатите от нея. В основата на промяната, която предлагаме, има две неща - конкуренция и силен контрол. Като министър на здравеопазването внесох вчера на национална кръгла маса и двата варианта - естествено, че имам своя приоритет - това е вторият вариант, в който има преходен период към пълната демонополизация на НЗОК\", каза още Ананиев. \r\n\r\n При този модел се въвежда тристълбова система - задължителното 8-процентно осигуряване, задължително здравно застраховане и доброволно здравно застраховане. \r\n\r\n При другия предложен модел (едно или \"А\") се предвижда запазване на задължителното здравно осигуряване с възможност за избор на застрахователен фонд. Запазва се доброволното застраховане. В случай на фалит на избрания чaстен фонд пациентите ще бъдат обслужени от Здравната каса или Гаранционен фонд. \r\n\r\n И двата варианта имат положителни и отрицателни неща, обясни министър Ананиев. Но според него системата на здравеопазването е доста консервативна, тя има нужда от плавен преход към новия модел на финансиране. \r\n\r\n Ананиев обясни, че основните послания на предложението за реформата са качествено нов контрол, конкуренция между финансиращите институции НЗОК и застрахователни дружества, модернизация на българското здравеопазване и премахване на нерегламентираните плащания. \r\n\r\n \"Срещу тези 12 лева няма определен пакет, който да се финансира. Те са част от общия ресурс, който финансира основния пакет дейности. Това, което е важно да кажа, е, че с тези 12 лева ние не само ще осигурим финансирането на този основен пакет, а ще създадем възможност и за финансиране на нови дейности, които подобряват здравеопазването на българските граждани. Застрахователите да влязат в здравеопазването, подобно на много здравни системи в Европа, стои в основата на предлаганата реформа\", добави той. \r\n \n\t\t\t\t\t\t", "date": "2018.09.27", "title": "Ананиев си иска доплащането от 12 лева, нещата вървят към въвеждане"}
{"url": "http://www.bnews.bg/article/249353-dnes_shte_vidim_i_usetim_slantseto", "text": "\n Атмосферното налягане ще се понижи, но ще се задържи по-високо от средното за септември. Днес ще бъде предимно слънчево. Вятърът ще е слаб, в Югоизточна България - до умерен от север-североизток. \r\n\r\n Дневните температури ще се повишат и максималните ще са между 16° и 21°, в София – около 17°.1.  Над планините ще бъде предимно слънчево. Ще духа до умерен, по високите и открити части – временно и силен североизточен вятър. \r\n\r\n Ще се затопли, максималната температура на височина 1200 метра ще е около 10°, на 2000 метра – около 4°. По Черноморието ще бъде предимно слънчево, с временни увеличения на облачността в южните райони. Ще духа умерен север-североизточен вятър. Максималните температури ще са 17-19°. Температурата на морската вода е 21-23°. Вълнението на морето ще е 3 бала. \r\n  \r\n \n\t\t\t\t\t\t", "date": "2018.09.27", "title": "Днес ще видим и усетим слънцето "}
{"url": "http://www.bnews.bg/article/249354-strelba_po_tramvai_v_stolitsata_da_se_nameri_teroristat_i_da_bade_nakazan_snimki", "text": "\n Два трамвая бяха обстреляни в столицата в сряда вечерта. Това буквално разбуни духовете на обществото. За пореден път, дали с камъни, дали с оръжие, градския транспорт в столицата е подложен на стрелба, безнаказано. Същите тези гамени могат да убият човек, но дали ще бъдат намерени, за да получат дължимото им наказание? Практиката до днес показва, че няма данни на осъдени лица за подобни брутални изпълнения на хулигани, които се чувстват недосегаеми. \r\n\r\n Според столичани е стреляно с въздушна пушка, но според МВР  не е стреляно с оръжие по трамвай номер 7, чиито стъкла бяха счупени снощи в столичния квартал \"Триъгълника\", до спирка \"Хан Кубрат\". Това е показал резултатът от огледа, извършен на мястото на инцидента от екипи на СДВР. \r\n\r\n Най-вероятно неизвестните все още извършители са използвали прашка със сачми или камъни. \r\n\r\n Снощи в полицията са подадени сигнали за хвърляни предмети и по два автобуса, полицията продължава издирването на извършителите.  \r\n\r\n Извършителите се издирват. \r\n\r\n В групата във Фейсбук \"Забелязано в София\"  бе дадена гласност на случая. Ето какво публикува потребител: \r\n\r\n \"Трамвай 7 при метростанция Хан Кубрат. Някой тарикат стреля по трамвая, който е един от и без това малкото хубави и климатизирани в които си струва да се вози нормален човек. Единия от куршумите беше непосредствено до главата на непълнолетно момче. Не ми се мисли какви последици можеше да има. \r\n\r\n Подадени са сигнали в СКГТ и 2ро районно. Дано се намери терористът.\" \r\n\r\n Щетите на двата трамвая, пострадали от стрелба са за около 3000 лева, пресметна инж. Иво Василев от Столичен електротранспорт пред Нова тв. \r\n\r\n Сигналът за инцидента е подаден снощи в 21,20 часа.  Инцидентът стана в столичния квартал „Надежда”. Неизвестен засега е стрелял, вероятно с въздушен пистолет, по трамваите по линия седем между спирките Триъгълника и Хан Кубрат. \r\n\r\n За щастие няма пострадали, но са счупени няколко прозореца на мотрисите. \r\n\r\n Според инж. Василев това не е първи случай, но продължава да няма арести на хулиганите, нито пък присъди за бруталното отношение към хората.  \r\n\r\n \r\n\r\n   \r\n\r\n   \r\n \n\t\t\t\t\t\t", "date": "2018.09.27", "title": "Стрелба по трамваи в столицата! Да се намери терористът и да бъде наказан! (СНИМКИ)"}
{"url": "http://www.bnews.bg/article/249358-kvorum_nyama_parlamentat_se_razpusna", "text": "\n БСП е сред народа. Кворум в парламента няма. \r\n\r\n Председателят на парламента Цвета Караянчева даде 10 минути толеранс да дойдат на работа позакъсенли законодателни. \r\n\r\n След извънредната почивка се оказа, че пак няма кворум. 94 бяха в зала. \r\n\r\n Караянчева не се даде. Решението е да даде толеранс от още десет минути и след това да направи трети последен опит за старт на работния ден. \r\n\r\n Третият опит се оказа фатален. Кворум няма и така днес парламентът няма да работи, предаде Нюз.бг. \r\n \n\t\t\t\t\t\t", "date": "2018.09.27", "title": "Кворум няма, парламентът се разпусна"}
