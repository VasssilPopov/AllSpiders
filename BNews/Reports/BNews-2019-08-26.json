{"url": "http://www.bnews.bg/article/263063-losh_sezon_100_000_po_malko_turisti_po_chernomorieto_prez_yuni", "text": "\n През месец юни спадът на туристите по Черноморието е близо 100 000 души, каза във Варна директорът на Института за анализи и оценки в туризма Румен Драганов. \r\n\r\n Научна конференция на Международната асоциация на научните експерти по туризъм, която се провежда в крайморския град. \r\n\r\n Драганов уточни, че спадат по Южното Черноморие е около 55 000 души, а по Северното - около 44 000 туристи. Той коментира, че е много важно да не се генерализира, когато се говори за спад, защото трябва да се отбележи, че има хотели, които са работили от началото на сезона с много добра заетост - над 80%, а през август са достигнали 100 и над 100% заетост.  \r\n\r\n \"Ние имаме прекрасни хотели, които работят много добре и се позиционират добре на външните пазари, но в същото време има и хотели, които са с ниско качество\", смята експертът. \r\n\r\n За намалението на туристите той допълни, че синусоидата на туризма винаги показва, че след значителни нараствания следват спадове.  \r\n \n\t\t\t\t\t\t", "date": "2019.08.26", "title": "ЛОШ СЕЗОН: 100 000 по-малко туристи по Черноморието през юни"}
{"url": "http://www.bnews.bg/article/263069-ekskluzivno_stefan_danailov_progovori_sled_operatsiyata_bolkata_bila_strashna", "text": "\n „Нов етюд от моя живот, който ме накара да се замисля колко е важно движението”. Така Стефан Данаилов определи пред Би Ти Ви случката с падането, при която счупи става и се наложи да бъде опериран. \r\n\r\n „Най-страшното беше болката. На 100 години ще стана, такава болка не съм изживявал. Само си задавах въпроса: „Що бе, какво направих пак?”. Толкова тъпо всичко се случи!”, каза актьорът. \r\n\r\n Нелепият инцидент се случва в дома на му в Приморско – спъва се в масичка, в опит да я заобиколи. \r\n\r\n „Хора, пазете се, защото е много неочаквано! 12 ч. вечерта, тръгвам да си лягам, спокойно, много хубав ден беше, приятен и изведнъж нещо става, дам-дум и нов етюд от моя живот. Това е!”, сподели Данаилов. \r\n\r\n Самата операция му се сторила като шоу, на което присъствал от първия ред. \r\n\r\n „И в един момент се чува „Начало!”, ама като \"Старт!\" и като се затичаха някакви хора, като дяволи бам-бум – това е някаква нова система на опериране. Днес бях поканен от доктора да видя къде всъщност е извършено деянието, аз си го представях като Магурата, като пещера”, сподели актьорът. \r\n\r\n Инцидентът го накарал да се замисли, че трябва повече да се движи. С рехабилитацията, която е започнал, актьорът е категоричен, че няма да пропусне нито едно от планираните представления на пиесата „Актрисата”. \r\n\r\n Въпреки болката, Стефан Данаилов не спира да се шегува. Благодарен е за лекарските грижи и за безкрайната любов, която получава и на сцената и зад нея. \r\n\r\n   \r\n \n\t\t\t\t\t\t", "date": "2019.08.26", "title": "ЕКСКЛУЗИВНО: Стефан Данаилов проговори след операцията, болката била страшна"}
{"url": "http://www.bnews.bg/article/263067-mis_balgariya_se_omazhi_tayno_za_politik", "text": "\n Носителката на титлата „Мис България“ за 2012 година Габриела Василева се ожени на изискана сватба в Италия за политика Георги Захариев. Двамата влюбени избраха чужбина и за годежа си преди няколко месеца. Миската получи пръстен в Лунната пустиня в Йордания по време на воаяжа на двойката до древния град Петра. Казах „да“, написа Габи във Фейсбук и публикува колаж от три снимки от пустинята Вади Рум. Предложението дошло неочаквано по залез слънце, след като цял ден обикаляли забележителностите, пише \"Хотнюз\". \r\n \r\n  \r\n \n\t\t\t\t\t\t", "date": "2019.08.26", "title": "Мис България се омъжи тайно за политик \r\n\r\n"}
{"url": "http://www.bnews.bg/article/263066-kamion_gori_na_am_struma_dvizhenieto_se_otbiva", "text": "\n Тежкотоварен автомобил гори на АМ \"Струма\" при 36-ти км. Движението временно е ограничено, съобщава АПИ. \r\n\r\n Трафикът в посока Кулата се осъществява по обходен маршрут от пътен възел Драгичево през Перник - Радомир - Червена могила - Друган и включване отново в АМ \"Струма\" при пътен възел Долна Диканя. \r\n\r\n Шофьорите е необходимо да карат с повишено внимание и съобразена скорост. \r\n\r\n Припомняме, че всички граждани и транспортни фирми могат да получават информация за актуалната пътна обстановка в страната от интернет страницата на АПИ, както и по всяко време на денонощието на тел. 0700 130 20. \r\n \n\t\t\t\t\t\t", "date": "2019.08.26", "title": "Камион гори на АМ \"Струма\", движението се отбива\r\n"}
{"url": "http://www.bnews.bg/article/263070-desi_banova_s_nov_biznes_karti_hilyadi_levove", "text": "\n Деси Банова очевидно е стопирала плановете си да се връща на екран в Нова телевизия. От синоптичка съпругата на бившия президент Росен Плевнелиев се е преквалифицирала в бизнес дама, научи „Ретро“. \r\n\r\n Оказва се, че дори във времето, в което е по майчинство и се грижи за сина си Йоан, Деси изкарва хиляди левове чрез чисто нова фирма. Въпросното дружество – „Десислава Банова“ ЕООД, се занимава с консултантска, посредническа, организационна дейност според официални данни от Търговския регистър. Любопитна подробност е, че фирмата е създадена буквално дни след като двамата с Росен Плевнелиев обявиха официално, че имат интимна връзка в края на 2017 г. Бизнесът на Деси обаче е регистриран на адреса на родната ѝ къща, където в момента живее майка ѝ Лиляна. Отчетът на синоптичката за предходната година показва, че е изкарала 76 хиляди лева, макар нито веднъж в публичното пространство да не се е чуло, че тя и фирмата ѝ са организирали събитие от какъвто и да било ранг. \r\n\r\n Всеизвестно е, че новата г-жа Плевнелиева има и друг бизнес – сватбена агенция. Тя все още е активна, но дейността ѝ е преустановена. Самата Десислава призна, че в момента не се занимавала с подобен род мероприятия и честно казано, за в бъдеще не мислела да се изявява в това амплоа. По-скоро си представяла да организира бизнес и корпоративни събития, каквито смятала, че повече ѝ подхождат, откакто е половинка на бивш държавен глава. Относно кариерата си в телевизията Банова не обелва и дума. Тя излезе в дълга отпуска миналото лято. \r\n\r\n Тъй като не подхождаше на една половинка на президент да чете от аутокюто прогнозата за времето, Деси напусна отдела на синоптичките и я „повишиха“ със собствена рубрика. В „Историите на успеха“ тя интервюираше млади, интелигентни българи, които въпреки трудностите са постигнали невероятни успехи не в чужбина, а тук, в родината. \r\n\r\n Последното издание на рубриката ѝ бе в началото на юни миналата година, след което Банова се оттегли в очакване на раждането на сина си. А той проплака в първия ден на октомври. Сега обаче за нейния формат нямало почва, тъй като докато тя се грижи за малкия Йоан, Гена Трайкова от конкурентната Би Ти Ви дублира формàта ѝ в ефира на предаването „120 минути“. \r\n\r\n   \r\n \n\t\t\t\t\t\t", "date": "2019.08.26", "title": "Деси Банова с нов бизнес, кърти хиляди левове"}
{"url": "http://www.bnews.bg/article/263068-bomba_valeri_simeonov_se_razpozna_kato_otyavlen_kradets_v_iskovata_si_molba_sreshtu_tv_evrokom", "text": "\n \"Отявлен крадец, който злоупотребил с финансови средства от държавния бюджет\", като такъв се е самоопределил Валери Симеонов в собствената си искова молба срещу ТВ Евроком. Въпреки, че никой не е използвал такива реплики срещу Симеонов, той се е почувствал като оклеветен и силно засегнат. Интересна подробност е, че Валери Симеонов сам посочва и съдържанието на репликата, която го е засегнала : \r\n\r\n Интересна подробност е, че според участници в предаването \"Делници\" с водещ Николай Колев в смисъла на тази реплика е вложена журналистическа метафора, която се определяла като 100 милиона упрека, които Симеонов е откраднал от Борисов защитавайки строежа на \"Великата българска ограда\", която след като започна да се саморазрушава бе засекретена. Видно е, че в репликата не са използвани обидни квалификации срещу Симеонов, тъй като в журналистическата метафора не е уточнено в какво се изразяват тези \"100 милиона\"? Те могат да бъдат 100 милиона целувки, 100 милиона прегръдки или 100 милиона упрека?! Все пак Валери Симеоно ще трябва сам да докаже пред съда как се е разпознал в качеството на  \"Отявлен крадец, който злоупотребил с финансови средства от държавния бюджет\"? Още по-интересно е, че за доказване на исковата си молба по гр. дело 27494/2019 г. на 165 състав на Софийски районен съд, Валери Симеонов е поискал от съда да допусне четирима свидетели. Би Нюз ще следи хода на това интересно съдебно дело. \r\n \n\t\t\t\t\t\t", "date": "2019.08.26", "title": "Бомба! Валери Симеонов се разпозна като \"отявлен крадец\" в исковата си молба срещу ТВ Евроком!"}
{"url": "http://www.bnews.bg/article/263064-spetsaktsiya_v_stoliponovo_zadarzhaha_kontrabandni_stoki", "text": "\n Полицаи щурмуваха пловдивския квартал „Столипиново” при специализирана операция за пресичане на контрабандни стоки. В дома на 59-годишен мъж и павилион собственост на 46-годишен мъж са открити и иззети 40 килограма обработен тютюн, 8 машини за свиване на цигари, над 2000 къса саморъчно изработени папироси и същото количество заготовки. \r\n\r\n 59-годишинят мъж е задържан за срок от 24 часа, срещу него е образувано бързо производство. Предварителна проверка за същото престъпление е започнала срещу 46-годишния. \r\n \n\t\t\t\t\t\t", "date": "2019.08.26", "title": "Спецакция в Столипоново, задържаха контрабандни стоки"}
{"url": "http://www.bnews.bg/article/263065-tir_premaza_zhena_v_selo_kaloyanovo", "text": "\n 71-годишна жена е починала на път за болница, след като е била блъсната от товарен автомобил в село Калояново. Това съобщиха от Областната дирекция на МВР в Пловдив, цитирани от \"Фокус\". \r\n\r\n Жената е била блъсната от движещ се на заден ход товарен автомобил с 37-годишен водач около 09.15 часа на 25 август. \r\n\r\n На път за болница пострадалата починала в линейката. Шофьорът е тестван за употреба на алкохол и наркотични вещества, резултатите са отрицателни. Задържан е за срок до 24 часа. \r\n\r\n Образувано е досъдебно производство и материалите са докладвани в Окръжна прокуратура – Пловдив. Работата на разследващите продължава. \r\n \n\t\t\t\t\t\t", "date": "2019.08.26", "title": "Тир премаза жена в село Калояново\r\n"}
{"url": "http://www.bnews.bg/article/263072-kevork_kevorkyan_pushetsi", "text": "\n ПУШЕЦИ \r\nwww.kevorkkevorkian.com \r\nНяма държава, която да си гори магистралите. \r\nДа се фукляви с тях - и да ги гори. \r\nЕто и сега: горящо сметище блокира за няколко дни магистрала „Струма“ - какъв великолепен образ на Батака, който обитаваме. \r\nСамо един кастриран разум може да си представи това - само да си го представи! - обаче ние го приемаме за нормално. \r\nМагистрала върху сметище - дават ли си сметка, какво ни казват по този начин онези, които са го допуснали? \r\n\r\n Накъде ще ни изведе такава магистрала - това е една от кротките, обаче рядко смислени метафори на Прехода: да запалиш пътя, по който уж си тръгнал нанякъде. \r\n\r\n Всичко се прави по този начин - боклукът остава отдолу, превръща се във фундамент - е, колко солиден може да е той? \r\n\r\n Обикновено се изфукват с някоя подобна история, съвсем дебелашки: \r\nслужебният премиер Герджиков отиде да завинтва крушки в наследения от Живков тунел „Витиня“, на който му извадиха душичката; \r\nсетне пък се уплашиха от състоянието на виадуктите и набързо обещаха 250 милиона за ремонта им - така тогавашният регионален министър, един многословен екзалтант, си пооправи фасона след кланицата край Своге; \r\nно те Своге забравиха, та ще се сещат за ремонта на виадуктите. \r\n\r\n Сега обаче мълчат за сметището под „Струма“ - никой не търси обичайните аванти, понеже историята е безнадеждно тъпанарска. \r\nЕвропа ни подхвърля някакви пари, обаче ние се държим като цигани-катунари, които са щастливи да ръсят боклуците си, където завърнат. \r\n\r\n Този път обаче катунарите „Горе“ мълчат. \r\nОбичайно тревогите им траят от ден до пладне, дори по-кратко - в една държава, която безогледно издавя хората си при всеки порой, късата памет на Властниците е задължителна - но все се сещат да завият някоя крушка, Осветителите сладки. \r\n\r\n Нали и Плевнелиев - този черен гологан на Прехода, дето телевизиите все ни го навират в очите - ходи да се прави на угрижен в удавеното село Бисер. Да продава фалшиво състрадание, качен на бронетранспортьор - след подобни инфантилни етюди не се чудете, че Народът никога вече няма да има респект от Политическата Секта. \r\n\r\n Властта изобщо не се трогва от бедствията, които ни застигат. И как очаквате тогава да се трогнат от някакво горящо сметище. \r\n\r\n Някой по-разтропан репортер трябва да проучи, колко Властници от всякаква порода са профучавали над Сметището, без изобщо да му обърнат внимание. Как поне един не се сети да каже две думи. \r\n\r\n Вижте само, докъде я докарахме: успяха напълно да елементаризират представите ни за Власт и Отговорност. \r\nЖивейте си край Сметищата - свободни от всякакви задръжки. \r\n\r\n Елементарни хорица ни натикаха в собствените си постни яхнии. \r\nА и повечето от тях наистина са си примитиви: как не схващат, че Сметището се превръща в Образ на собствената им несъстоятелност. \r\n\r\n Озверяха - и нищо сякаш не ги интересува. Пи.али са си в крачолите - така казва Народът за подобни типове, които нищо вече не зачитат. \r\nХората от Костенец трябва да докарат инспектори от ОЛАФ в града, те трябва да сторят това - докато Габриел глади кухите си фрази в Брюксел. \r\nЕвропа - тя и заради това се разпада - изсипала милиони/даром за стадион в Костенец - а някакви дървари направили лекоатлетическата писта не 100 метра - а доста по-къса, сякаш така искат и Юсеин Болт Светкавицата да надбягат. \r\nТози абсурд и Юз Алешковски не може да го измисли, а той е гений в сатанизирането на соца. \r\n\r\n Намерете ги тия умници - не ги съдете, не ги питайте колко са откраднали, питайте ги само едно: защо техните 100 метра са всъщност 90. \r\nТия хубостници направо ни се подиграват, тяхната изобретателност е отвратителна, боклукът, който оставят след себе си, е по-вонлив дори от сметището под „Струма“. \r\n\r\n И сякаш Властта вече се страхува от тия типове, няма друго обяснение за мълчанието й. А може би, все пак, гузно усеща, как са я подхлъзнали, как й се подиграват; \r\nказват й: да си знаете - нали сте големи строители - можете да спечелите на 100 метра, само ако коридорът ви е 90 метра. \r\n\r\n Още преди години стана ясно, че мостовете трябва да се нагледат - то не може само хайдушки да ползваш нещо и да псуваш онзи, който ги е правил. \r\nТогава предложих, публично, ББ да се срещне с бай Дамян Илиев - великият мостовак - да ревизират заедно подозрителните пътни съоръжения и да чуе от него истината, за да не го лъжат някои тахтаби край него. \r\nСрещата не се състоя, въпреки че по онова време ББ не бе далдисал толкова в международното положение, имаше време и за някой друг простосмъртен българин. \r\n\r\n Бай Дамян вече е Горе, и там сигурно пак строи нещо и сигурно истински го уважават. \r\nТук, през годините на Прехода, такива като него винаги са били съмнителни: как така е успял, а отгоре на всичко се е опъвал и на Живков. \r\nЯ по-добре да се побарваме с някоя лъчезарна мушица-министър, която охотно съобщава обещанията ни - важното е да се обещава, а бай Дамян да си ревизира Небето. \r\n\r\n Превръщаме се в държава на обещанията, немалко от които се възнасят като розов димец - за разлика от гъстия вонлив пушек на сметищата, който затваря магистрали, някой ден може да затвори и самата държава. \r\n\r\n Поглеждайте под основите на всяко нещо, което ще правите или затривате - там може да има и нещо ценно. \r\nСега единственото, което ви интересува са римските писоари в центъра на София, все тях гледате да запазите и да ги излъскате, сякаш вие сте ги използвали; \r\nи да се фуклявите пред замаяните чужденци, издрапали някак прословутото Ларго - а то все ще се нуждае от допълнително кърпене. \r\n\r\n Това ще е отмъщението на писоарите и то пред очите на Властта, бунтът на писоарите… \r\n\r\n Но вие с тях се гордеете - а не с хора като бай Дамян, а такива като него имаше предостатъчно, но някак не ви бяха по кефа, ръбести ви се виждаха, лошо ви гледаха, не ви се мазнеха, а те бяха фундамента на държавата, основите, които издържаха всичко, дори и диви Властници. \r\nДиви, обаче мостовете им не ги палеха… Предпочитате да зяпате по Небесата, където трудно допускат. \r\n\r\n А и защо ни бяха тия магистрали - колкото да стане ясно, че все сме в някакво Задръстване, че неусетно са ни превърнали в някакви „Задръстеняци“. \r\n\r\n От великите ни магистрали се чува само едно и също: какви тапи има тук и там, колко се чака и колко ще се чака. Ако преди година-две „задръстените“ имаха един възглас – „Няма държава“, сега е друго: чакат си кротко, примирили са се с Тапата, и дори с това, че и те са част от Тапата. Радост Българска. \r\n\r\n Магистралите се превърнаха в източник на злощастия или най-малкото на неуредици, пак добре, че всеки магистрален километър не е само 900 метра - но и това не е сигурно, не е лошо да се провери. \r\n\r\n Телевизиите се задъхват от откритията си: камион пукнал гума, предизвикал верижна катастрофа и така станал част от славната история на Голямата Тапа; рейс се запалил, бегом навън; бус с деца се обърнал. \r\n\r\n Съберете едно и едно: правите пътища, дори да са идеални, дори километърът по тях да е 1001 метра, обаче какво се таралянка по тях, освен „задръстеняци“, на които все не им излизат сметките и които се опитват да придадат някакво веселие на европейската автоморга, завинаги настанила се у нас. \r\n\r\n Пушеци от автоморгата, пушеци от американските централи, лъжите на които не биха изтърпели дори в Сомалия, пушеци от сметищата… \r\n\r\n Но другото сметище е чудовищно: там, където някак си оцеляват милиони човеци. Изходът от това Сметище е окончателно зазидан. \r\n\r\n Това е ясно - обаче имат нахалството и да се изплюят върху лицето на зазиданите. \r\nДа се изплюят статистически, с тлъста статистическа лъже-храчка. Храчка по Живота като цяло. Това е като да повърнеш върху Живота. \r\n\r\n Пощипват оттук-оттам някои данни и ето ти картината на Фалша - цитат от последното съобщение на Националния статистически институт: „1547 лева средно на човек“. \r\nЗа колко щастливци се отнася това – нито дума. \r\n\r\n Ами петте милиона бедняци, те какво са - някаква смет върху която се гради Фалша? \r\n\r\n Тия дни стана ясно, че сме измежду 20-те най-замърсени държави в света - екологически. А на кое място сме по замърсеност на разсъдъка? \r\n\r\n Скоро всички ще се държим като напушени. \r\nКаракачанов пак се опита да изкяри пет минути слава покрай убийството на детето в Сотиря, той все така я кара - заряза българската кауза в Македония и се залепи за циганите, иска да играе ранния ББ с шерифското кожено палто. \r\n\r\n Иска да му повярваме, че драмата в Сотиря е заради това, че не са му приели концепцията за циганите. \r\nЕ, защо продължаваш да киснеш до левия семенник на ББ тогава - щом не ти приема идейката, бягай в пушеците, хвърли си оставката. \r\n\r\n Убиват хора, уж защото не ти приемат концепцията, ти обаче си седиш над разклатените римски писоари долу на площада пред Министерския съвет и се офлянкваш. \r\nВсъщност, само се фуклявиш - сега пък с чуждата скръб. \r\n\r\n Театралничене сред пушеци. Но точно това е стереотипът, в който са наврени най-съдбовните ни проблеми. \r\nДа не беше купувал самолети - а да бяхте ликвидирали циганските гета. \r\nРазпадът е показателен с това, че съдбовните неща не могат да бъдат свързани в едно цяло. \r\n\r\n Плащаш реално - и плачеш фиктивно. \r\n\r\n Позорът в Сотиря пак е за сметка на държавата, но и него гледат да покрият с пушеци. \r\nИзверги/психопати винаги ще има, проблемът обаче е, че никой не се опитва да закрие фабриката за насилници. \r\n\r\n Нормално и ненормално вече се сливат и скоро ще станат неразличими сред една цяла една общност, напълно изоставена от десетилетия и напълно анимализирана. \r\n\r\n Забравени хора, чиято цена е по-ниска дори от римските писоари. \r\n\r\n \r\n\r\n   \r\n \n\t\t\t\t\t\t", "date": "2019.08.26", "title": "Кеворк Кеворкян: ПУШЕЦИ"}
{"url": "http://www.bnews.bg/article/263053-kevork_kevorkyan_minaloto_plyachka_na_maroderi", "text": "\n МИНАЛОТО - ПЛЯЧКА НА МАРОДЕРИ \r\nПрави са македонците да ни крадат като пладнешки хайдуци, заслужаваме си го. Може да ви изглежда странно, че го казвам, след като имам немалко текстове за въртоглавщините, които ще ни докара фамозният ни договор с тях. Но пък, от друга страна, припомнете си, какво правим самите ние със собственото си близко минало. \r\n\r\n Да не мислите, че македонците не виждат как шепа тарикати/майкопродавци цицат/сучат от него, както си знаят. \r\nЗащо тогава - след като сме толкова гламави, и те да не ни премятат както си щат. \r\nНие сме се предали, още когато изоставихме истината за близкото минало в ръцете на шарлатани, на джуджета, които се надяват да извисят ръст, газейки из него. \r\n\r\n Спомнете си, колко фалшификации се направиха, какви ялови глупотевини продължават да се ръсят за „онези“ години - колкото да се прикрие геноцида днес над милиони български клетници. \r\nНаправо се предадохме пред напъните на празноглави типове, които се препитават понякога със смайващи преувеличения. \r\n\r\n И колкото по-комични/нелепи са тия преувеличения, толкова повече те възкресяват – и разкрасяват - спомена за Живков. \r\nТова е поредната прокоба, която ни настигна. \r\nТой сякаш ни е урочасал „неговата“ ера да ни задиря и досега - и от Онзи свят сигурно се хили доволно. \r\nНекадърниците, които уж трябва да го анатемосват, всъщност работят за него. \r\n\r\n Един детайл от тази мрачна комедия: колкото повече натрапват на публиката писателя Георги Марков, толкова повече я подсещат, че е бил галеник на Живков. \r\n\r\n Добре, че има хора като Пенчо Ковачев /“24 часа“/ - този чудесен и съвестен реставратор на Миналото. \r\nИ той понякога допуска някои грешчици, но те са бял кахър. \r\nИ книгата му за Петър Младенов събужда някои несъгласия. \r\nМожеше да се допита до повече хора, когато е писал за прословутата „танкова“ реплика /и касета/ на Младенов. \r\n\r\n Например, аз щях да му предоставя общото заключение на Комисията, която ръководството на телевизията учредихме, за автентичността на танковата касета. \r\nТо гласи: „Откъсът, който е предоставен за експертиза, е автентичен, върху него няма данни за направени манипулации. В изследвания откъс съществува безспорно фразата, изречена от г-н Петър Младенов – „Добре е танковете да дойдат“. \r\nПодписали са се 28 души, все известни професионалисти от киното и телевизията, между тях и някои знаменити режисьори. \r\n\r\n Е, на кого ще вярва Историята – на този документ или на някакъв късен „изследовател“, който ще се пръсне от омразата си срещу „комунизма“. Спомних си за тази история, понеже онази вечер един от най-истеричните „изследователи“ на близкото минало се пенявеше по телевизията за нея - горкият, опасявам се да не се удави някой път в собствените си плюнка. \r\n\r\n Като цяло Пенчо е наистина много съвестен и скрупульозен, майсторски борави с фактите, без да нарушава истинността им, перото му е впечатляващо артистично. \r\nТия дни потвърди класата си и с едно интервю с Калин Тодоров, син на премиера от Живковата ера Станко Тодоров. \r\nРазговаря с него по повод книгата му „Зад завесата на соца“ – и на няколко пъти го засича много здраво, дори безжалостно. \r\n\r\n Например, когато става дума за „делото“ срещу бившия премиер. Може ли да пишеш книга за баща си - и да нямаш никакви свидетелства/документи, че е бил съден, както се твърди в книгата и само да се усукваш по килифарски. \r\nТвърдението на автора, че в съдебната система много неща се губят не върши работа - а и той е могъл да прибегне до други косвени доказателства, включително и медийни публикации. \r\nПроцесите срещу Живковата върхушка бяха много шумни и е изключено да не е останала някаква следа от процес/дело срещу Станко Тодоров. \r\n\r\n Синът сега твърди, че съдят баща му за две неща /цитат/: „Едното – за посещението му с правителствен хеликоптер във Враца, когато се скъсва стената на едно хвостохранилище. И второто, което не съм написал в книгата – че един път сме летели до „Евксиноград“ с правителствения самолет и не сме имали билети, макар че ставаше дума за смешна сума -180 или 200 лева. Но си беше парекселанс политически процес“ /цитат от интервюто/. \r\n\r\n Но Пенчо пак е готов и уточнява: стената на хвостохранилището до Згориград се скъсва на 1 май 1966 година, а Станко Тодоров става министър-председател през 1971 година. Нещо не се връзва. \r\nКогато си изправен пред нечии спомени, трябва да душиш като хрътка – дори и около най-незначителната подробност, това прави Пенчо. \r\nИначе книгата на Калин Тодоров заслужава внимание, особено частта за Георги Марков. \r\n\r\n Писането на мемоари е коварно изкушение. \r\nМнозина чакат всичките им герои да измрат и тогава да се хванат за молива - тогава много лесно той може да се превърне в сатър, а този инструмент не е особено милостив към Истината. \r\n\r\n Преди десетина години издадох част от дневниците си, исках да проверя как ще реагират героите ми, повечето от тях тогава бяха живи и здрави. Никой не се обади с някакво възражение. \r\nМного е важно в споменната литература Истината да не остане без контрол. \r\n\r\n При най-недобросъвестните „изследователи“ на близкото минало, водещото правило, общо взето, е едно: изръсват някаква глупост, изчакват малко и започват да препикават реалните факти. \r\nТака създават една фалшива мълва – тя е много важна за копелетата на Прехода, така те прикриват недоимъците на Настоящето. \r\n\r\n Общо взето, Миналото се превърна в лесна плячка за негодници и профани. \r\nОтгоре на всичко, свидетели сме на един типично нашенски майтап, невъзможен никъде другаде: кръвожадното отношение към близкото Минало в същото време се съчетава парадоксално с опити да бъде амнистирано, орозовено турското робство. \r\n\r\n Специално Близкото Минало е насилвано от типове, които по времето на соца са били юноши, с квалификацията на славни масурбатори – как да нямаш доверие на подобни „летописци“. \r\nСоца усърдно е използван и ще бъде използван като параван за безобразията на Прехода, за оправдание на неукостта и крадливостта на неговите копелета, това е ясно. \r\n\r\n Но трябва да станат ясни и някои други сметки. \r\nАко някой с дива радост твърди, че „онази“ България два или три пъти е фалирала, хубаво е да му припомним само един чудовищен, реален фалит след 1989 година – плячкосването, извършено от криминалната приватизация, когато държавни активи за близо 30 милиарда бяха разграбени, изоставени или направо унищожени срещу 2 милиарда. \r\n\r\n Натрапват ни се безталантни манипулатори, които се дразнят, че публиката не им вярва – и отдавна ги е зарязала да разговарят помежду си или пред наивни телевизионни водещи, които имат немалък принос в разпространяването на Мълвата. \r\n\r\n Един дудне от 20 години за „Случая Георги Марков“ – и вече има несъмнен принос в компрометирането на този писател заради пристрастието си. \r\nНикога няма да научим истината за смъртта му, понеже англичаните не си дават много зор – време е и те да бъдат обявени за „съзаклятници“ с Москва. \r\nНякои хора трябва да благодарят на покойния генерал Владимир Тодоров, че унищожи досието на Марков – понеже щяха да открият друго там, а не кой е поръчал убийството му. \r\n\r\n „Случаят Марков“ е интересен най-вече с едно: превращенията на един кадърен писател от любимец на Живков и ДС, дори ходатай пред Самодържеца – известна е историята с Асен Шопов, примерно - в човек, внезапно прогледнал за злините на соца. \r\nГолемият, цялостният разказ на Марков, докато е бил галеник на властта, никога не е бил особено критичен към нея. \r\nИ после следва още едно превращение: желанието му да се прибере в България. \r\n\r\n Завръщането на блудния син щеше да бъде нещо епохално, с какви ли партизански сериали щеше да ни ощастливи той, а и с късни прозрения за гнилия капитализъм. Тия превращения са по-интересни от всичко друго. \r\n\r\n Тия дни споменах Ботуш Каишев – едновремешния персонаж на Инкьов от радио „Свободна Европа“. И един читател ме укори, че не съм бил справедлив в оценката си. \r\nАми, стига са ни тикали в очите тия хорица, безобидни плямпала, сврени зад безопасните си бюра в задграничните радиостанции. \r\nЕдин Мирон Иванов, който днес мнозина дори не са чували, беше десет пъти по-изобретателно критичен от „Ботуша“, Васил Цонев също. \r\n\r\n Мнозина изобщо не са в състояние да схванат, как и по какъв начин съзряваше свободата на словото в България, с какви усилия. \r\nАми сатиричните прозрения на Георги Мишев или Станислав Стратиев? \r\nНе се подавайте на внушенията на зли типове, които мародерстват до насита и погребват неудобните им истини. \r\n\r\n Има един простичък въпрос, който ще им отправят младите - тях се опитват напълно да скопят и да ги превърнат в безнадеждни скапаняци. Ето го: Кой е истинският виновник за днешния Погром? \r\n\r\n Не се крийте – казвам го на мародерите - зад единичните успехи на някои деца - погромът в образованието, примерно, е лесно видим, не можете да го скриете зад едно цигане, което завършило в Кембридж. \r\nА как пък ще скриете погрома в тази етническа общност, която е доведена до крайна скотщина? \r\n\r\n И колкото и днешните млади да са зомбирани от лъжите ви, все някога ще стигнат до друг важен въпрос, ако вече не са стигнали: \r\nЧакайте бре, хорица жалки, на соца му забиха кръста в 1989 година - а вие какво направихте оттогава досега, освен да ни превърнете в рекордьори по нещастия? \r\n\r\n Няма да успеят да оглупят до такава степен младите, просто няма как да ги долъжат, за да не се сетят за този въпрос. \r\n\r\n Навремето, във „Всяка неделя“, направих „Час по семейна история“ – публиката посрещна с въодушевление тази рубрика. \r\nОпитайте се и вие – днешните млади, колкото и да ви разубеждават, разродяват и направо обезчестяват, да създадете една мини семейна история, разпитайте родителите си, бабите и дядовците си и други свои близки, търсете техните сравнения между Минало и Настояще, понеже те ще са обективни, житейски изстрадани и честни. \r\n\r\n Станете изследователи на собственото си Бъдеще. \r\nНе се оставяйте платени клакьори да пълнят главите ви с глупости и дори с безчестие. \r\nДа не мислите, че го правят с идеални цели – идеалите им са в задните джобове, те не обслужват Истината, а търбусите си, нищо друго. \r\n\r\n Навремето лъжеха Народа с комунизма - ами сега, в името на какво го правят? \r\nХванете някой блюдолизец и го закарайте, примерно, в Монтанско - отворете му очите за Живота, пазете го от циганите и да остане две-три дни там. \r\nИ го питайте сетне, имало ли е някога подобен Линч на Некадърността над Народа. \r\n\r\n Живеете зле и ще живеете все по-зле, все по-болни, ще се тараляскате в най-загубените автомобили на ЕС, ще ядете най-некачествената храна, ще ви давят язовирите и пр. \r\nИ досега главанаците не знаят колко язовира има в страната – а преди една година уж взеха решение всички язовири да се ремонтират. Направиха ли го? \r\nЯдец и дори *урец. \r\n\r\n Това трябва да е девиза на славното ни време. \r\nНе се оставяйте да ви галят с този *урец. \r\n\r\n *** \r\nКарикатурата на Борис Димовски е от сборника му с рисувани умотворения „Време да плачеш, време да се смееш“ \r\n*** \r\n* На www.kevorkkevorkian.com може да намерите: Публикации, Книги, Списание, Галерия, Всяка Неделя, Нови свидетелства, Интимно от профила. \r\nУТОЧНЕНИЕ \r\nУважаеми приятели, ТОВА е моята страница – всички други страници, блогове и пр., които използват името ми или мои фотоси, нямат нищо общо с мен. \r\n\r\n *** \r\n\r\n \r\n\r\n   \r\n \n\t\t\t\t\t\t", "date": "2019.08.26", "title": "Кеворк Кеворкян:МИНАЛОТО - ПЛЯЧКА НА МАРОДЕРИ"}
{"url": "http://www.bnews.bg/article/263071-zhestokata_eksploatatsiya_na_tiradzhiite", "text": "\n Условията, при които в Северен Рейн-Вестфалия се трудят шофьорите на тежкотоварни камиони от Югоизточна Европа, нямат нищо общо със социалните стандарти, приети от ЕС в края на 2018 г., съобщава най-големият германски синдикат „Верди\". \r\n\r\n Синдикалистите припомнят, че според тези стандарти, шофьорите не бива да прекарват часовете за почивка в кабините на камионите. Всъщност, на практика реалността е съвсем друга, твърдят от „Верди\" - и демонстрират това в рамките на една обиколка из логистичния център в Дуисбург-Райнхаузен. Според репортерката на „Вестдойче Алгемайне Цайтунг\", шофьорите на тежкотоварните камиони, очакващи обработка, все пак преспиват в кабините или си устройват пикник край пътя. \r\n\r\n „Тази ситуация означава, че европейската социална политика се е провалила, казва пред вестника синдикалистът от „Верди\" Франк Индерфорт. За този провал той обвинява „големите играчи\" в бранша, а от „Верди\" настояват за повече контрол. \r\n\r\n В. „Вестфаленпост\" описва ситуацията така: „Препълнени паркинги край магистралите, задръствания от камиони в индустриалните зони на градовете: в Северен Рейн-Вестфалия, където има гъста мрежа от 2200 километра автомагистрали, недостигът на паркоместа за камионите е особено остър. Според проучване на Промишлено-търговската камара, край магистралите са налични 715 паркоместа, плюс още 150 в специалните портове за камиони.\" \r\n\r\n Германското правителство смята, че до 2025 г. само в Северен Рейн-Вестфалия ще са необходими още 4000 паркоместа за тежкотоварни камиони, пише „Вестдойче Алгемайне\" и коментира: „Браншът бързо расте - и това е добре. Не бива обаче този растеж да върви ръка за ръка с експлоатацията на работната ръка - независимо какъв е нейният произход. Защото тъкмо това се случва на шофьорите на камиони от няколко години насам: дъмпингът при заплащането, все по-съкратените срокове на доставки и липсата на паркоместа - всичко това е всекидневие в Германия. На пръв поглед засегнати са шофьорите от Полша, Румъния, Чехия и България. \r\n\r\n Основна месечна заплата от 500 евро за тях може и да изглежда като добри пари, за да изхранват семействата си у дома. Но тъкмо това поставя под засилен натиск и онези шофьори на камиони, чиито заплати се плащат според тарифната ставка в Германия. Защото когато един шофьор транспортира същите стоки от точка А до точка Б срещу много по-ниско заплащане, съвсем скоро тукашните фирми ще започнат още по-интензивно да си сътрудничат с предприемачи от Югоизточна Европа. И да нарушават договореното заплащане.\" \r\n\r\n \"Дойче Веле\"  \r\n\r\n P.S. Би Нюз припомня, че само журналистите Николай Бареков и Димитър Байрактаров през последните месеци показаха истинската картина за робския живот, който водят българските тираджии! Къде е сега евродепутата Джамбазки, който уж щеше да брани България и оплюваше пакета \"Мобилност\", който защитава именно интереса на обикновения отруден тираджия. \r\n \n\t\t\t\t\t\t", "date": "2019.08.26", "title": "Жестоката експлоатация на тираджиите!"}
{"url": "http://www.bnews.bg/article/263055-toplofikatsiya_ostavya_polovin_sofiya_bez_topla_voda", "text": "\n Половин София остава от днес без топла вода в продължение на шест дни заради планиран ремонт, който изисква пълно спиране на ТЕЦ \"София\". Топлата ще продължи до 31 август. Топлата вода ще бъде спряна в ж.к. „Фондови Жилища”, ж.к. „Св. Троица”, ж.к. „Банишора”, ж.к. „Зона Б-5, Б-18, Б-19\", съобщиха от „Топлофикация София”. \r\n\r\n Без топъл душ насред жегата ще останат също жителите от ж.к. „Илинден” в района между ул. „Цар Симеон”, ул. „Зоглафски манастир”, ул. „Л. Весов”, ул. „Хисаря”, бул. „Тодор Александров”, бул. „Константин Величков“. \r\n\r\n Топла вода няма да има и в част от кв. „Лозенец” в района между бул. „Евлоги и Христо Георгиеви”, ул. „Крум Попов”, ул. „Ц. Церковски” и ул. „Иглика”. \r\n\r\n Частично спиране ще има и  ж.к. „Толстой” в района между ул. „Будинци”, ул. „Ген. Жостов”, ул. „Елов Дол”, бул. „Илиянци” и ул. „Хан Кубрат”. \r\n\r\n Живеещите на пъпа на столицата също ще трябва да търсят къде да се изкъпят или да греят вода, ако нямат бойлер.  \r\n\r\n В централна градска част се спира подаването на топла вода между бул. „Хр. Ботев”, бул. „Македония”, ул. „Доспат”, бул. „Прага”, бул. „Патриарх Евтимий”, ул. „Фритьоф Нансен”, бул.„Евлоги и Христо Георгиеви”, бул. „Ген. Данаил Николаев”, ул. „Каменоделска”, ул. „История Славянобългарска” и бул. „Княгиня Мария Луиза”. \r\n\r\n В посочения период ще бъдат извършени ремонтни дейности, които изискват цялостно спиране на ТЕЦ „София”.  \r\n\r\n Освен неволите с липсата на топъл душ, софиянци трябва да платят до 15 септември изравнителните сметки за изминалия отоплителен сезон, които при най-масовите жилища между 50 и 70 квадрата са скочили с около 200 лева спрямо миналата година. \r\n\r\n Срокът на обжалване на направените замервания на топломерите и топлите водомери е 1 октомври, но за повторни идване у дома на служители на фирмите за топлинно счетоводство трябва да се платят 60 лева.  \r\n \n\t\t\t\t\t\t", "date": "2019.08.26", "title": "Топлофикация оставя половин София без топла вода!"}
{"url": "http://www.bnews.bg/article/263054-grigor_lilov_aferata_banani_s_kokain", "text": "\n Аферата банани с кокаин \r\nЧАСТ ОТ КОНТРОЛИРАНАТА ПРАТКА Я ИЗГЪРМЯХА \r\n**** Съучастник ли е държавата България? \r\n\r\n Няколко пояснения. \r\n1. \r\nБанините, прикриващи кокаина, отдавна се подвизават у нас. \r\nИ миналата, и тази година в складовете на най-големите вериги хранителни магазини у нас можеха да се видят неразопакованите кашони. Етикетите сочеха като вносител българската „Интерцитрус” ЕООД, като експортьор – Еквадор (един от големите световни износители), но освен тази маркировка на неразопакованите кашони се четеше и „Направено в Колумбия”. А Колумбия е № 1 в света на кокаина. \r\nЯсно е защо по документи вносът на банани е от Еквадор – това буди по-малко съмнения. Ясно е защо производителят на бананите всъщност е Колумбия – там част от кашоните с плодовете са били обработени с кокаин, преди да поемат по дестинацията към България и съответно от нея – към Европа. \r\n2. \r\nСпоред официалните пояснения мъж на средна възраст – работник в склада на „Интерцитрус” открил кокаина в един от кашоните и веднага докладвал на ръководството, а то – на полицията. Мъжът не желаел да се представи кой е, предпочитал анонимността, но пък охотно е позирал за снимки в редица сайтове. \r\nСмях – няма такава песен хем да търсиш анонимност, хем да се лансираш в световния Интернет. Ясно е защо е „анонимността” – дадат ли се някакви данни зо човека, всеки може да провери доколко е реална тази личност. Освен това никакъв работник в склад на едро не се ровичка из кашоните. От горната среда те имат отвор, през който се виждат бананите и съответно тяхната узрялост. \r\nА защо разследващите и съответно медиите сътвориха тази легенда? Защото анонсира фирмата като невинна от една страна, а от друга – прикрива контролирания характер на пратката. \r\nФакт – разследващите и прокуратурата, както и огромното мнозинство от медиите спестиха името на фирмата със склада с кокаинови банани - „Интерцитрус” ЕООД. \r\n3. \r\nПратката с банани е била контролирана. Какво означава това? Означава, че Интерпол, Европол и националните спецслужби са следели маршрута й, за да разкрият цялата верига – от доставчика до центровете за разпределяне на дребно на кокаина. \r\nНо пратката изгърмява в България – разкрита е. Както се вижда – по невнимание от някакъв мургавелко в някакъв склад. Това е и поредната цел на легендата за онзи съвестен гражданин, за да си измият заради провала на операцията нашите служби ръцете пред западните, от които е дошла информацията. \r\n4. \r\nЗаради провалът в България има и др. провали по операцията. \r\nВчера в Стокхолм показно пред очите на жена му и детето му беше разстрелян сръбcкият баш мaфиoт Caшa Тoдoрoвич – Търтa. След низ от престъпления в последните няколко години той се занимава с продажба на зеленчуци – поне официално. \r\nТримa мъжe ca го причaкaли прeд бутик в швeдcкaтa cтoлицa към 20 чaca бългaрcкo врeмe и oткрили огън. Не са си дали особен труд да бягат. Полицията бързо ги е задържала и те са си признали за убийството. Мотивите ще посочат на процеса и вероятно ще се отърват с по-няколко години затвор в луксозните шведски зандани. Ще им се заплати богато този престой. \r\nОбаче за мен убийството на гангстера от Сърбия е операция за прикритие на истинския път на наркотика. Кокаиновата мафия умишлено насочва вниманието към Швеция и сръбско-черногорските престъпни кланове, а не към действителните организатори на канала. \r\nЗа тях ще прочете по-надолу. \r\nЛогичното беше при провал разстрелите да са у нас – в България е разкрита пратката, родните посредници са виновните. Но те са си живи и здрави. Парадокс е, че дори отговорни пред правосъдието за трафика на наркотик у нас няма – всички са невинни. \r\n5. \r\nУсилено се лансира тезата за грешка на трафикантите и истинска дестинация на контейнерите в Румъния, отзовали се по случайност в Бургас. Защо? Защото иначе българската мафия ще лъсне като основен организатор на канала. \r\nПет кашона с наркотика са откритите „по случайност” в българския склад. От 26 626 кашона с банани се губят 3240. Били изнесени за Румъния. \r\nВсъщност на практика цялата пратка от два тона е била реализирана и отдавна е заминала за Западна Европа. Чак след извършването на трансфера у нас а подхвърлени някакви килограми като за замиване на очите. (по редица първоначални данни 120 кг, мистериозно стопили се впоследствие на 75 кт. \r\nЗа да се извърши реализацията, е било необходимо време. И затова от края на юли чак до 16 август бананите ей, на, са зреели, за да бъдат разкрити по случайност едва тогава, когато няма опасност да се изгуби стока за стотици милиони евро. Излиза, че бдителният мургавелко въобще не е проверявал за зрялост плодовете почти три седмици, а чак на 16 август най-сетне е решил да пристъпи към изпълнение на служебните си задължения \r\nСмях и плач! \r\nОсвен това товарооборотът на плодове през Бургас не е достатъчен за да бъде чартърът финансово обоснован за чартьора/корабният оператор. Възниква въпросът за какво му е на румънски търговец да поръчва карго през Бургас, да се бърка за допълнителни транспортни разходи за хладилни вагони до Румъния и да плаща толкова скъпо струващото навло – хладилното?! Губи се икономическата и финансова логика. От гледна точка на създадения за прикритие фалшив документооборот при пресичане на различните граници румънски експортьор на банани е далеч по-несъмнителен и не буди такива опасения като български. \r\n6. \r\nЗащото тези кокаинови банани не са първите у нас. Първият случай с така наричаните еквадорски (колумбийски) банани е от 2006 г. \r\nТогава пак изплува същата фирма „Интерцитрус”, но не като ЕООД, а като ООД. Тогава на светло пред спецслужбите изплува и корабът „Сънрайз”, който години наред всеки всеки месец превозва банани за България от Еквадор. И нищо. \r\nСледа към кокаинови банани изплува и в убийството на едрия „бизнесмен” Борислав Манджуков на 24 март 2014 г пред дома му в затворен комплекс в столицата. Той беше сред основните вносители на банани у нас. (за убийството и връзките на олигарха с висшата политика виж моя тогавашен пост КАКВО СКРИХА ЗА УБИТИЯ МУЛТИМИЛИОНЕР БОРИСЛАВ МАНДЖУКОВ? • Аферистът е близък до едно крило в БСП - противник на друго в столетницата • В тежък конфликт е с една от родните банки • Подозират го за перач на наркобоса Таки • Денят „Х” - олигарси в Русия, визита във Вашингтон https://www.facebook.com/grigor.lilov/posts/554844901298120. ) \r\n\r\n Известно е, че изчезналият без следа Евелин Банев- Брендо, осъден в редица европейски държави за трафик на наркотици, беше наречен „кокаинов цар на Европа”. За него виж моя пост https://www.facebook.com/grigor.lilov/posts/988160587966547 Чак сега – през миналия месец България най-сетне го обяви за издирване чрез „Интерпол”. Обяви го, след като той най-сетне успешно се пребазира във Венецуела под крилото на диктатора Мадуро. Затова всеки, който си мисли, че България и български групировки, милионери и политици не са основната гара-разпределителна на кокаина за Европа е пълен глупак. \r\n\r\n ТРАФИКЪТ \r\n\r\n Фирмата, в чийто склад откриха кокаиновите банани, се казва „Интерцитрус” ООД с EIK: 130213585. Отново я споменавам, понеже разкследващите органи и огромното мнозинство медии и информационни сайтове спестиха наименованието й. \r\nСобственици са Кирил Николов Николов и Ганка Райчева Панайотова-Николова. Те нито са арестувани, нито са под следствие. Сякаш фирмата им е извън подозрението, макар че бананите са били за нея. \r\nИма само две обяснения за този „пропуск”. \r\nПървото е, че лицата са нещо като свещени крави още от зората на прехода. Вероятно, защото фирмата е нещо като правоприемник по друго фирмено дело - 'No l596/9lr на СГС – фирменото отделение. И като се разровят корените на тези отношения, изплуват редица компрометиращи обстоятелства за лица от върховете на родния бизнес и политика. \r\nВторото обяснение за тяхната невинност е хипотезата, че работят за спецслужбите и така предали информацията за пратката. Възможно е да е такъв мотивът, с който родните ювелири на плаща и кинжала обясняват пред западните защо бездействат за тези лица. Но тогава нито контролираната пратка щеше да бъде провалена, преди да стигне до крайните си получатели, нито пък от огромното количество кокаин щяха да се намерят жалките 75 килограма. \r\n\r\n Търговският оборот на фирмата на тези хора, поне според отчетите се измерва с десетки и десетки милиони левове. Доколко е истина, е невъзможно да се прецени. Невъзможно заради противоречия в отчетите и балансите. Например одиторът Радинка Стоева заверява на 22 март 2016 отчета на дружеството за 2015 г., а на 26 май отново заверява отчета на дружеството за същата 2015 година, като данните в двата отчета се разминават \r\nРеално държат капитал и в трета фирма – „Смартфиш” ООД чрез залози на дружествени дялове в тяхна полза. Дяловете са на „Селект трейд” ООД, следователно имат и дебела връзка с това дружество. И обратното – „Селект трейд” има запор върху бановата „Интерцитрус”. Самата „Интерцитрус” от една страна е ООД, обаче от друга е собственост на „Волуяк” АД. То – собственикът пък по редица данни в Търговския регситър е собственикът на Интерцитрус, който му е господар. \r\n\r\n ВРЪТКИ И ЦЕНТЪР \r\n\r\n Защо са тези сложни връзки със запори и собствености?. За да се прикрият истинските. \r\nКои са те? \r\nОт своя страна двете фирми – „Смартфиш” ООД и „Селект трейд” имат отношения и съответно запор заради едни 11 милиона 450 хиляди 915 евро и 63 цента. Окачени са на верижката на монтерейци (генералския кръг от бившата ДС) и сочения като свързан с тях трезор „Инвестбанк” на сервитьорката Петя Славова заради едни Покрай свързаните лица в тази верижка изплуват маса имена на роднини на бивш висшестоящ генералитет и висша комунистическа номеклатура от времената на социализма. \r\nСъществува и друга забележителна с имената си верижка - „Волуяк” ЕАД. Това акционерно дружества сега се води изцяло собственост на банановата „Интерцитрус”. Но навремето е било АД – т.е. имало е и др. съдружници. На тази верижка чрез тях са закачени десетки и десетки др. фирми чрез свързани лица, а като цяло конгломератът наброява няколкостотин дружества. За мен в това съзвездие интересно име е например Кирил Милотинов и връзката му с фирма Мелта, в която като друг съдружник изплува името на отговорен ръководител на Овергаз. И няма как да не се присетя, че съм разказвал, писал и описвал опасни връзки, вкл. и съдружия между синовете на газовия олигарх Сашо Дончев и застреляния Константин Дишлиев - основния финансист на кокаиновия цар на Европа – Брендо. \r\n\r\n В тази сложна схема има и център. \r\nЦентърът е превозвачът на бананите. Не корабът, а превозвачът – група от компании под шапката на MMC Group Holding S.A.L. \r\nХолдингът се пръква на белия свят броени месеци след българската бананова „Интерцитрус”. Пръква се в Бейрут - столицата на Ливан, която практически е разделена на две между мюсюлмани и християни. Кой знае защо, но телефонните номера за връзка нямат кода на Бейрут - 961.1, а кодът на една от ливанските провинции и Газа. Забележително е, че името на компанията не фигурира в основните бизнес-справочници за Ливан. Ако се вземат като код първите пет цифри на някои от посочените номера за контакти, изскача не Ливан, а телефонни и мобилни оператори в Латинска Америка и комуникационна компания в Русия. \r\nАдресът на голямата корпорация е в една доста ожмулена и запусната сграда - Zalka Main Road, White Building. От надписа White e изпаднало е-то, а прозорците на първия етаж (където би трябвало да е офисът), са плътно облепени с бяла хартия. \r\n\r\n АНОНИМНОСТТА \r\n\r\n Нито на сайта на компанията, нито където и да е другаде може да се види кои са нейните ръководители. \r\nХолдингът има десетки подразделения, вкл. за чартиране на кораби. Направи ми впечатление, че Фейсбук профилът на компанията е от юни т.г. \r\nСайтът се оказа сложна за издирване мистерия. WHOIS посочи регистрацията му като изцяло анонимна – няма дори посочено лице за връзка при евентуален технически проблем. Налоои да се поразровя и накрая да установяа, че всъщност става дума за местонахождение в Бразилия. Но считам, че и тази държава не е истинската- тя е брънка от веригата. \r\n\r\n Около този холдинг са подредени маса фирми. Най-интересните са дъщерната IRB-GR, установено в Гърция, което има за основна дейност представителството на морската администрация на Того за регистрация на плавателни съдове под флага на Того. И сестринската MAC-GR, също установена в Гърция. В нейния предмет на дейъност е регистрацията на съдове под различни знамена на удобство, особено на офшори като Белиз, Панама, Кот д'Ивоар, Сейнт Винсент и няколко други, както и да предоставя услуги за създаването на офшорни компании в страните от Хондурас, Маршаловите острови и Делауеър. Най-сетне някои от финансовите поделения на холднига се жоказа базирани в редица офшори – от Кипър до Белиз. \r\n\r\n *** Вместо заключение *** \r\n\r\n Преди четвърт век, през далечната 1995 написах, че въпросът кой да препира е основният политически и икономически проблем на прехода. Онази поредица разследващи статии разнищи как 10 млрд. долара от колумбийските наркокартели се готвят да навлязат у нас, за да изкупят родното строителство, туризма и индустрията на страната и да я превземат в крайна сметка. \r\nВижда се, че транферът на кокаин и прането на парите от този трансфер не са никаква новост за страната ни. Както вече ви информирах, не са новост и наркотичните банани. Не са новост и протекциите над него от мощни политически и бизнескръгове, от родни олигарси и политици. \r\nНовост са само поредните лица и компании, забъркани в този бизнес и извадени по неволя на светло след поредното възмущение на западните партньори на България. \r\n\r\n \r\n\r\n   \r\n \n\t\t\t\t\t\t", "date": "2019.08.26", "title": "Григор Лилов: Аферата банани с кокаин"}
{"url": "http://www.bnews.bg/article/263061-malkoto_kote_na_bozhinov_shte_myauchi_v_igri_na_volyata", "text": "\n Скандалната секс играчка на Валери Божинов - популярната като \"малкото коте\" Бияна Генова, е сред участничките в новото риалити \"Игри на волята\", обявиха днес продуцентите. Въпреки че при представянето на проекта те бяха категорични, че в шоуто няма да има известни личности, сега стана ясно, че са прибегнали и до медийно атрактивни участници. В редицата на оцеляващите в риалитито се намърда и \"Мис Плеймейт\" Марешка Бардем.  \r\n\r\n Най-интересно обаче безспорно е \"малкото коте\" на Валери Божинов. От продукцията представят бившата тръпка на футболиста в кратка визитка така: \"Бояна, 27 години, зодия Козирог, сгодена, модел, от Бургас. “След като опозная участниците и науча правилата на играта, ще бъде готова за лидер”, заканва се тя. \r\n\r\n \"Игри на волята\" заменя \"ВИП Брадър\" в ефира на Нова. Голямата награда за победителя е сумата от 200 000 лева.  \r\n \n\t\t\t\t\t\t", "date": "2019.08.26", "title": "\"Малкото коте\" на Божинов ще мяучи в \"Игри на волята\""}
{"url": "http://www.bnews.bg/article/263059-tsenata_na_darvata_skacha_zaradi_svinskata_chuma", "text": "\n Забраната за дърводобив заради африканската чума по свинете в Пловдивско няма да доведе до проблеми със снабдяването с дърва за предстоящия отоплителен сезон. Това уверяват от Регионалната дирекция по горите в Пловдив, съобщава БНТ. Същевременно обаче търговци прогнозират поскъпване на материала за огрев. \r\n\r\n Като част от борбата с чумата по свинете бяха забранени дърводобивът и събирането на гъби и билки на площ от 200 кв. км в Перущица, в части от държавните горски стопанства \"Пловдив\" и \"Тракия\", както и в 27 частни гори. Ежедневно се проверява дали забраната се спазва. \r\n\r\n Освен от Пловдив местните търговци зареждат дървесина и от други райони на страната. До кметствата и частните кооперация в областта вече са изпратени писма да се предприемат мерки за снабдяването на населението с нужните количества. \r\n\r\n По думи на директора на Регионалната дирекция по горите в Пловдив инж. Мирослав Димитров хората, които не са снабдени с дърва по списъците от кметовете, ще бъдат пренасочени в други части на стопанството. \r\n\r\n Най-силно търговците са притеснени от забраната за добив в Родопите, която е за срок от 2 месеца, а отоплителният сезон наближава. \r\n\r\n Очакванията на бранша са за недостиг и поскъпване на  \r\n \n\t\t\t\t\t\t", "date": "2019.08.26", "title": "Цената на дървата скача заради свинската чума"}
{"url": "http://www.bnews.bg/article/263057-nyama_sleda_ot_dvamata_moldovtsi_duhnali_ot_zatvora_v_stara_zagora", "text": "\n Няма следа от двамата затворници, които избягаха в Стара Загора в събота. Те са обявени за общонационално издирване. Молдовските граждани 24-годишният Василе Морару и 30-годишният Александър Хаджи духнаха от затворническото общежитие в Стара Загора.  \r\n\r\n Те заедно с 23-годишния Дионис Коджукаро са осъдени за взривяване на банкомати в Казанлък и Стара Загора. И тримата са осъдени на 4 години и 8 месеца лишаване от свобода при общ режим. Настанени са преди 7 дни в общежитието, след като са прекарали 1 година в ареста.  \r\nМинистърът на правосъдието Данаил Кирилов разпореди спешна проверка за изясняване на обстоятелствата около поредното бягство от български затвор. \r\n\r\n „Молдовските граждани бяха настанени на територията на общежитието на 14 август и в разумен срок трябваше да получат преводни писма за превеждането им в София. Тези писма по наша информация са били разписани в четвъртък или в петък и е било въпрос на дни да бъдат изпълнени и да бъдат закарани в София за доизтърпяване на наказанието към открит тип общежитие към Софийския затвор”, заяви Запрян Димитров, началник на затворническото общежитие.  \r\n  \r\n\r\n При бягството си в събота те са намирали на открития фитнес, счупили кльона и избягали в неизвестна посока.  \r\n\r\n Точно не може да локализираме часа, това е промеждутък между 15 и 15.30 ч., когато виждаме, че тях ги няма и съответно предприемаме действия по горещи следи, връзка с полицията, с РПУ, със следови кучета. Направихме цяло претърсване на района, може би около 2-3 часа с помощ и от корпуса на затвора, с инспектора по охраната на затвора, с всички лица, които са заети по тези мероприятия, добави Димитров.  \r\n\r\n Малко преди бягството молдовците са имали среща със свои близки. Сънародникът им казал пред разследващите, че не знае нищо за плана им.  \r\n\r\n Третият молдовски гражданин в обясненията си посочва, че в последните 2-3 дена са били във влошени отношения, не са споделили с него нищо абсолютно. Направили са едно свиждане с близките си, дори с обща кола са дошли близките-приятелката на това третото момче, което е при нас, което е останало плюс жените на тези двамата. Разделили си пътя и по неговите думи са се върнали обратно всичките.  \r\n\r\n Двамата избягали са били близки, настанени са в обща стая с третия си сънародник. Дори и да са крояли планове, това трудно би достигнало до затворническата управа.  \r\n\r\n „Не можем да разберем, тъй като те общуват помежду си те си говорят на румънски език. Когато общуват с българите със затворниците, говорят на развален руски, български\", добави Димитров. \r\n \n\t\t\t\t\t\t", "date": "2019.08.26", "title": "Няма следа от двамата молдовци, духнали от затвора в Стара Загора"}
{"url": "http://www.bnews.bg/article/263060-konar_makgregar_intsidentat_v_dablin_i_kakvo_kaza_za_sledvashtiya_si_mach_v_ufc", "text": "\n \"Още тогава се опитах да поправя грешката си, но вече нямаше значение - сгреших и поемам пълна отговорност за действията си\", каза ирландецът. \r\n\r\n \"Много хора се опитват да ме подвеждат, но аз трябва да остана спокоен и да водя другите чрез собствения си пример\", продължи той. \r\n\r\n Извиненията му едва ли ще бъдат взети насериозно от ММА аудиторията, имайки предвид колко различни каши забърка Макгрегър извън октагона на UFC през последните две години. \r\n\r\n Въпреки гузната си съвест, ирландецът не пропусна да съобщи, че с нетърпение чака реванша си с Нурмагомедов, който обаче едва ли ще му бъде осигурен от UFC. \r\n\r\n На въпроса дали ще се бие отново тази година Макгрегър отговори положително, но за момента не е ясно срещу кой ще се изправи той и кога. \r\n\r\n В интервюто си Макгрегър спомена Дъстин Порие, Нейт Диаз, Хосе Алдо и Тони Фъргюсън като потенциални следващи съперници, но от UFC все още не са коментирали темата. \r\n \n\t\t\t\t\t\t", "date": "2019.08.26", "title": "Конър Макгрегър, инцидентът в Дъблин и какво каза за следващия си мач в UFC\r\n"}
{"url": "http://www.bnews.bg/article/263056-sinoptik_razkri_kakvo_shte_e_vremeto_do_kraya_na_sedmitsata", "text": "\n \"До края на тази седмица не се очаква съществена промяна във времето. Ще се задържи предимно слънчево. Максималните температури са между 31 и 36 градуса - високи за август. Именно те са предпоставка за възникването на пожари. Така че индексът за опасност от пожари ще продължава да свети в червено\". Това каза пред БНТдежурният синоптик на НИМХ Красимир Стоев. \r\n\r\n \"В края на август в източните райони се очакват относителни промени в температурите, без съществени валежи\", добави той. \r\n \n\t\t\t\t\t\t", "date": "2019.08.26", "title": "Синоптик разкри какво ще е времето до края на седмицата "}
{"url": "http://www.bnews.bg/article/263058-nad_6_hilyadi_bolnichni_sa_spreni_za_proverka", "text": "\n 6168 са спрените и обжалваните болнични листове за периода януари – юли за тази година. Отменените 1987 броя, това съобщиха от НОИ, цитирани от „Монитор“. Ръстът на обжалваните болнични за общо заболяване е два пъти по-голям спрямо тези за 2018 година. За същия период на миналата година са обжалвани 3311 и отменени 1304 болнични, а за цялата 2018 г. общият брой на обжалваните е 6710, на отменените – 2419.  \r\n\r\n Основанието за обжалване е неспазване на нормативните разпоредби, свързани с експертизата на временната неработоспособност, коментират от НОИ. За първите три месеца на тази година НОИ е изплатил 130 159 820 лв., за същия период през миналата година сумата е с 10 милиона по-малко, тогава са платени 119 227 271 лв., заявиха от института. \r\n\r\n Почти половин милиард са изплатените болнични за 2018 г., като точната сума е 456 278 489 лв. Увеличение на издаване на болнични листи се забелязва и през летния сезон, и около празнични дни, което само по себе си говори за доста съмнителна практика на издаване. За шестте месеца на 2018, както и за полугодието на 2019 г. данните са сходни за двата периода – около 1,6 милиона са издадените болнични за общо заболяване.  \r\n\r\n Общият брой болнични листове за 2018 г. е 3 229 650. Около 3,5 млн. е очакваният брой на болничните листове за цялата 2019 г. според данните на Националния осигурителен институт. \r\n\r\n В момента работодателят плаща от 1-вия до 3-тия ден на болничния в размер на 70% от заплащането, а след третия ден държавата дава 80% от възнаграждението на служителя. Ето защо от бизнеса предлагат първите три дни от болничния да се считат за нулеви и да не се плащат.  \r\n\r\n Това обаче са само болничните от четвъртия ден нататък, които се плащат от института. Ползването на болничен се отразява отрицателно на заплатата ни за месеца. Излизането ни в болничен обикновено води до намаляване на паричната сума, която получаваме за месеца, респективно и до намаляване на дължимите осигуровки и въпреки това има двоен ръст в издаването и обжалването на болнични. \r\n\r\n В наредбата за медицинската експертиза е ясно обяснено кога се издава и в кои случай се отказва болничен. \r\n\r\n Лекуващите лекари могат да издават еднолично болнични до 14 дни непрекъснато, но не повече от 40 дни в рамките на една календарна година. След изтичането на този болничен болният се насочва към Лекарска консултативна комисия (ЛКК). Когато става дума за болнично лечение, болничен лист за цялото време на болничното лечение се издава еднолично от лекуващия лекар/зъболекар, а ако след това е необходимо и домашно лечение - при изписването се издава един болничен лист от ЛКК, но не повече от 30 дни за домашно лечение. \r\n\r\n Болният, работодателят, НОИ или органите на медицинската експертиза на работоспособността могат да обжалват вече издадени болнични листи.  \r\n\r\n Националният осигурителен институт обявява, че размерът на средния осигурителен доход за страната за месец юни 2019 г. е 968,71 лв. Средномесечният осигурителен доход за страната за периода от 1.07.2018 г. до 30.06.2019 г. е 936,91 лв. Националният осигурителен институт вече изпраща съобщения за изплатени парични обезщетения за временна неработоспособност, майчинство или при осиновяване на дете по електронен път само след заявка през сайта на институцията. \r\n \n\t\t\t\t\t\t", "date": "2019.08.26", "title": "Над 6 хиляди болнични са спрени за проверка"}
{"url": "http://www.bnews.bg/article/263062-momchentse_se_udavi_v_gorna_oryahovitsa", "text": "\n 8-годишно момче се е удавило в съоръжение, което преди време се използвало за гасене на вар. Инцидентът станал в кв.\"Калтинец\" в Горна Оряховица. В неделя около обяд група хлапета се къпели във старата варница. Децата я използвали в горещините за разхлаждане, защото съоръжението, с размери 3 на 4 метра, е пълно с вода. \r\n\r\n Едно от децата обаче се гмурнало и не изплувало, съобщава \"24 часа\". Очевидци подали сигнал на спешния тел.112. На мястото пристигнали полиция, пожарна и линейка, но не успели да спасят момчето. Наложило се огнеборците да източат импровизирания басейн, за да извадят тялото. Търсят се и собствениците на съоръжението. \r\n \n\t\t\t\t\t\t", "date": "2019.08.26", "title": "Момченце се удави в Горна Оряховица"}
