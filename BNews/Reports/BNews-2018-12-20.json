{"url": "http://www.bnews.bg/article/254005-natsionalna_mrezha_za_detsata_iska_ostavkata_na_neposlushniya_zamestnik_na_tsacheva", "text": "\n \r\n„Национална мрежа за децата“ публикува отворено писмо във връзка с изказването на зам.-правосъдния министър Евгени Стоянов в предаването „Тази сутрин“ на bTV. Стоянов коментира темата за промените в НПК и задържането на непълнолетни в следствения арест без уведомяване на техните родители до 24 часа, като каза, че ако едно дете е задържано, \"това не е дете, което е послушно и добро”. \r\n\r\n Писмото на организация е адресирано до министър-председателя Бойко Борисов, до вицепремиерът Марияна Николова в качеството й на заместник по икономическата и демографската политика, до правосъдния министър Цецка Цачева и медиите. \r\n\r\n Публикуваме целият текст на  „Национална мрежа за децата“: \r\n\r\n ОТВОРЕНО ПИСМО \r\n\r\n До  \r\n\r\n г-н Бойко Борисов, \r\n\r\n Министър-председател на Република България \r\n\r\n г-жа Марияна Николова, \r\n\r\n Заместник министър-председател по икономическата и демографската политика \r\n\r\n г-жа Цецка Цачева, \r\n\r\n Министър на правосъдието \r\n\r\n Копие до: \r\n\r\n Списък с медии \r\n\r\n Относно: Изказване на заместник-министъра на правосъдието г-н Евгени Стоянов, направено на 20.12.2018 г. в студиото на предаването „Тази сутрин“ по телевизия bTV \r\n\r\n Уважаеми г-н Борисов, \r\nУважаема г-жо Николова, \r\nУважаема г-жо Цачева, \r\n\r\n Приложено Ви изпращаме отворено писмо на Националната мрежа за децата относно изказванията на заместник-министъра на правосъдието г-н Евгени Стоянов, направени на 20.12.2018 г. в студиото на предаването „Тази сутрин“ по телевизия bTV. \r\n\r\n гр. София, С уважение, \r\n30.10.2018 г. Георги Богданов, \r\n\r\n Изпълнителен директор, \r\nНационална мрежа за децата \r\n\r\n Национална мрежа за децата категорично осъжда изказванията на зам.-министъра на правосъдието г-н Евгени Стоянов, направени днес в студиото на предаването „Тази сутрин“ по телевизия bTV. Инсинуацията, че тъй като задържаните с мярка за неотклонение деца не били „послушн[и], добр[и]“, то следва да се отнема едно от основните им процесуални права, а именно правото на трето лице да бъде незабавно уведомено за задържането им, е изключително непрофесионално изказване, достойно за оставка. То също така показва липсата на компетентност на политическото ръководство на Министерство на правосъдието по въпросите на правосъдието за деца и нежеланието им да гарантират правата на децата. \r\n\r\n Ние от Национална мрежа за децата, обединяваща 152 организации, вече изразихме категоричната си позиция, че промяната в НПК, обуславяща възможността родителите на дете, задържано под стража да не бъдат уведомявани за задържането в продължение на 24 часа, е в разрез с разбирането за правата на детето и необходимостта от политики, насочени към гарантирането им. В този смисъл горещо приветстваме решението на Президента Румен Радев да наложи вето на гласуваните промени и апелираме управляващите да преосмислят позицията си по този изключително важен въпрос. \r\n\r\n Напомняме, че правото на дете, задържано под стража, да бъде уведомен законният му представител (родител, настойник или друг близък) за неговото задържане е основно процесуално право, което цели да намали риска от изтезание или насилие над задържаните деца; позволява на задържаното дете да оспори законността на задържането си; позволява на задържаното дете по-лесно да се възползва от останалите си права – родителят на детето например може да се увери, че детето има достъп до адвокат и медицинска помощ. Не на последно място, уведомяването на родителите или близките на детето, гарантират, че то ще може да получи необходимите дрехи, храна или други вещи от първа необходимост, както и емоционална и психологическа подкрепа. Именно заради изключителната важност на това право на детето, международните стандарти недвусмислено въвеждат изискването за задържане на дете незабавно да бъдат уведомени неговите родители, настойници или близки. \r\n\r\n В заключение, НМД напомня, че държавите страни по Конвенцията за правата на детето, каквато е и България, следва да зачитат и осигуряват правата, предвидени в Конвенцията, на всяко дете в пределите на своята юрисдикция. Правата на детето не са „подаръци“, които според легендата за дядо Коледа се раздават за послушание или не. Те са ангажимент, дължим на всяко дете. \r\n\r\n В духа на предстоящите празници, вярваме, че и официалната позиция на Министерство на правосъдието е същата. \r\n\r\n Национална мрежа за децата (НМД) е обединение на 152 граждански организации и съмишленици, работещи със и за деца и семейства в цялата страна. Насърчаването, защитата и спазването на правата на детето са част от ключовите принципи, които ни обединяват. Ние вярваме, че всички политики и практики, които засягат пряко или косвено децата, следва да се изготвят, прилагат и съблюдават, като се взема предвид принципът за висшия интерес на децата и с активното участие на самите деца и младежи. \r\n\r\n   \r\n\r\n   \r\n \n\t\t\t\t\t\t", "date": "2018.12.20", "title": "Национална мрежа за децата иска оставката на непослушния заместник на Цачева"}
{"url": "http://www.bnews.bg/article/254007-obshtinarite_da_stoyat_na_suho_da_ne_podavat_deklaratsii_za_imushtestvo_i_konflikt_na_interesi", "text": "\n Общинските съветници да не подават декларации за имущество и установяване на конфликт на интереси. Това предвижда промяна в антикорупционния закон. \r\n\r\n Депутати от ГЕРБ и ДПС предлагат изменението. \r\n\r\n Основният мотивите на вносителите е – облекчаване на работата на антикорупционния орган. \r\n\r\n От ДПС и ГЕРБ отбелязват още, че в общинските съвети действат регионални комисии за конфликт на интереси, чиято работа би се дублирала с тази на държавната антикорупционна комисия.  \r\n\r\n Законопроектът обаче предизвика много критики. \r\n\r\n Симеон Славчев е от „Група 5” в Столичния общински съвет не одобрява предложените промени. \r\n\r\n „Общинските съветници са пряко избрани от хората, второ – те пряко решават проблемите на хората, няма логика те да отпадат от този закон”, е аргументът на Славчев. \r\n\r\n Мнозинството от ГЕРБ в столичния общински съвет предпочетоха да замълчат по темата. Според адвокат Николай Хаджигенов поправката в закона ще отвори вратата за корупция в местната власт. \r\n\r\n Според опозицията в парламента изваждането на общинските съветници от антикорупционния закон е скандално. \r\n\r\n „Хората имат необходимост да видят представителните в местните власти, с какви доходи влизат, с какви излизат, как се променя имуществото им”, коментира Пенчо Милков от БСП. \r\n\r\n Сред мотивите за промяна на вносителите е, че общинските съветници са около 5400 души и обработването на декларациите им би блокирало системата на антикорупционния орган. \r\n\r\n Спорната промяната в закона влиза за обсъждане в правната комисия след Нова година. \r\n\r\n В същото време днес депутатите приеха окончателно промените в антикорупционния закон, касаещи гражданската конфискация. До решението се стигна почти без дебат. \r\n\r\n Народните представители решиха, че делата за отнемане на имущество на едно лице ще могат да продължат дори и при прекратено наказателно производство срещу него, предаде БТВ. \r\n \n\t\t\t\t\t\t", "date": "2018.12.20", "title": "Общинарите да стоят на сухо - да не подават декларации за имущество и конфликт на интереси!"}
{"url": "http://www.bnews.bg/article/253986-plemennikat_na_gala_razstrelyan_kato_kuche_ot_politsiyata_v_sasht", "text": "\n Коледата на Гала ще бъде черна. Водещата на \"На кафе\" изживява един от най-тежките моменти в живота си и това е причината да слезе от екран. Племенникът й Джордж е бил разстрелян като куче на улицата от полицай в САЩ, твърди \"Уикенд\". \r\n\r\n Момчето е било убито миналата седмица на 10.12. Шокирана тв звездата веднага тръгнала за Америка, където от години живее брат й заедно със своето семейство, за да им окаже подкрепата си в трудния момент. Разтърсващата трагедия със сина на единствения й брат, а не внезапно връхлетял я грип, била причина за отсъствието на Гала от ефир. Черната вест потвърди и сестрата на застреляното момче - Мария, която няколко дни след трагедията помести трогателен пост в социалната мрежа. За случая са писали и няколко сайта в Бъфало и вестникът на емигрантите в САЩ. \r\n\r\n Младежът имал сблъсък с полицията, след като се озовал на щур младежки купон с много алкохол и наркотици. Според свидетели той е пушил трева, която смесил с алкохол и метамфетамини. В това състояние той се сблъскал с полицаи, които дошли на проверка в клуба. Българинът хукнал да бяга и не се подчинил на нареждането да спре. В един момент бил настигнат и имал неблагоразумието да извади нож. Те отправили няколко предупреждения към него, но той продължил да го размахва. В един момент едно от ченгето натиснало спусъка. \r\n\r\n Както знаем законите в САЩ са железни: който извади нож на полицай може да бъде разстрелян на място без обяснения. \"Джордж със сигурност не е заплашвал полицаите, най-вероятно е станало недоразумение\", твърдят негови приятели. Сестра му споделя в социалната мрежа: \"Събудиха ме с телефонно позвъняване в 2 ч през нощта. Един полицай ми каза, че брат ми Джордж е прострелян 4 пъти в областта на гръдния кош от служител на колумбийската полиция в понеделник 10.12 , в 1:30ч следобед. Адвокатът на полицая каза, че полицая няма да бъде подведен под отговорност, защото се чувствал застрашен. ... Е, такива са законите - брат ми е мъртъв, а отговорност няма кой да поеме.. Мария разказва още, че брат й имал огромно сърце. Приживе Джордж често казвал \"Тук съм за хубаво, не за дълго\", с което оправдавал страстта си към крайностите и шумните забавления. \r\n  \r\n \n\t\t\t\t\t\t", "date": "2018.12.20", "title": "Племенникът на Гала разстрелян като куче от полицията в САЩ"}
{"url": "http://www.bnews.bg/article/253992-paris_hiltan_zacheva_ot_nepoznat", "text": "\n Да стане майка – това е последното желание на Парис Хилтън. Хотелиерската наследница е готова за първата си рожба, като за целта търси донор на сперма. 37-годишната красавица вече се е свързала с агенция и е готова да възнагради щедро мъжа, който ще отговори на всичките й изисквания. А те не са никак малко. Таткото на бъдещото й отроче трябва да има добър външен вид, високо ниво на интелигентност, но и да идва от добро семейство. „Проблемът е, че донорите не са милионери. Богатите хора не се нуждаят от продажба на сперматозоиди. Хилтън вярва, статутът на самотна майка се вписва в нейния имидж, че може да направи всичко и не се нуждае от мъж, за да успее“, споделя неин приятел, цитиран от БГНЕС. Припомняме, че миналия месец стана ясно, че Хилтън е напуснала годеника си - актьорът Крис Зилка. Двамата се сгодиха навръх Нова година и трябваше да се разходят до олтара на 11 ноември, но чаровната блондинка заряза любимия си преди сватбата. \r\n  \r\n \n\t\t\t\t\t\t", "date": "2018.12.20", "title": "Парис Хилтън зачева от непознат"}
{"url": "http://www.bnews.bg/article/254006-ahmed_dogan_nito_edna_partiya_nyama_neobhodimiya_politicheski_i_eksperten_kapatsitet_za_postiganeto_na_tazi_strategicheska_tsel_nuzhen_e_programen_kabinet", "text": "\n Почетният председател на ДПС д-р Ахмед Доган се обърна със слово пред елита на ДПС по случай настъпващата Нова година. \r\n\r\n В него той призова всички парламентарни партии към сформиране на програмен кабинет за ускорено догонващо развитие на страната и ликвидиране на бедността, която маргинализира хората. Той е категоричен, че към днешна дата държавата няма нужда от предсрочни избори. \r\n\r\n Доган изрично подчертава, че програмното правителство няма нищо общо със служебното и би било тест за парламентарните политически сили доколко са готови да надмогнат партийното си его в името на по-добрия жизнен стандарт на българските граждани. Ето и цялото слово на Доган пред елита на партията на новогодишното тържество тази вечер, публикувано от пресцентъра на ДПС. \r\n\r\n \"Уважаеми г-н Председател! \r\n\r\n Уважаеми дами и господа! \r\n\r\n Динамиката на политическото време е много важен феномен. Цикличността на забавяне и ускоряване на темпоритъма на политическото време, понякога с явни признаци на аритмия, трасира проекциите на бъдещето. Отварят се неподозирани портали във времето, които предизвикват нови самооценки, преосмисляне на света и възможност за промяна на ориентацията ни в него. \r\n\r\n Тъкмо по този начин мигрантската вълна към Европейския съюз постави на критично изпитание базовите ценности на европейската културна и мисловна история: разумност, свобода, отговорност, толерантност, стабилност, сигурност, солидарност и социална отговорност. Тези основополагащи ценности обаче фундират и идеологиите на либерализма, консерватизма и на социалната идея. Затова се подхвана и стария шлагер за „края на идеологията”, която да бъде заменена с ефективна имиджология… \r\n\r\n Мигрантите предизвикаха срив на мултикултурността и криза на толерантността. Стана ясно, че прагът  на „търпимостта и толерантността” пада рязко, ако определено политическо събитие нарушава комфорта на     „гостоприемника”. Последствията от тази ситуация са генериране на недоволство и негативизъм към различието и другостта. За да „бъде в час” с актуалното публично пространство Политиката се превърна в ситуативна игра за търсене временни баланси за потушаване на социалното недоволство и напрежение. Това е обща политическа реалност в ЕС. \r\n\r\n От аналитична гледна точка, като че ли е очевидно, че ЕС търси изхода от тази тупикова ситуация в предпоставянето на гъвкавата разумност за правене на различни политики. Но „връщането” към политическия Разум, като фундамент на европейската модерност, означава необходимост от обща визия за света плюс продуциране на общоприемлив ред, включително и на световен ред. А готов ли е ЕС за подобен ангажимент към себе си и към света? \r\n\r\n В този ред на мисли и Свободата копнее да бъде „разумна свобода”. В противен случай Улицатаѝ зове другото лице на неразумност, ситуативност и емоционалност… Защото Свободата знае от опит, че може да бъде и помитащ всички деструктивен субект на безредието… \r\n\r\n От гледна точка на този актуализиран портал на възприятието през последните 5- 6 години се забелязва тенденция за смяна на визията и модела за развитие на света: \r\n\r\n  - от отворен свят и преобладаващо позитивен за мир, добросъседство, просперитет, качество на живот, права и свободи на човека, насърчаване на интеграционните процеси, \r\n\r\n  -  към затворен свят, борба за надмощие, демонстрация на нови военни технологии, превъоръжаване, териториални претенции, превръщането на ембаргото в геополитически инструмент за натиск, криза на толерантността. \r\n\r\n Светът става все по-неопределен и непредвидим с очевидно увеличаване на рисковите полета и санитарните зони в планетарен мащаб. И това се случва при занижени опции за конфликтност между обществото и държавата и между отделните съперничещи се държави. \r\n\r\n Това е видима тенденция не само за нестабилност и несигурност, но и общо внушение за събуждане на духа на Злото в широкия и тесния смисъл на думата. А посветените знаят, че Злото има много по-дълбоки корени в човешката същност от Доброто… \r\n\r\n Това състояние на глобалната  социо-културна среда допълнително подсилва с агресивен негативизъм човешките взаимоотношения, въплътен в завистта, користта, алчността и омразата. Меркантилизмът е на път да погълне хуманизма. Набъбващият евроскептицизъм увеличава недоверието към основните европейски ценности, респективно и към всички политически партии. Поставя се под въпрос „обществения договор” между партии и избиратели, което рефлектира пагубно върху самата същност на представителната демокрация. Политическата субектност на основните институции и на системните партии се тресе, което създава предпоставки за превръщането на Улицата в основен играч в Политиката. \r\n\r\n Това обстоятелство създава благоприятна почва за посявка и избуяване на популизмите и национализмите, които обезпокоително се ситуират в европейското политическо пространство. \r\n\r\n От това най-общо проспектиране на обратите на политическото време без анализ ни става ясно, че България не прави изключение от него. \r\n\r\n През последната година и половина релацията управляващи-опозиция, както и взаимоотношенията между основните институции в лицето на парламент-правителство-президент имат една обща черта: всички станаха „майстори на спорта” в печеленето на врагове - лични, партийни и институционални. \r\n\r\n Ниското равнище на възприемане и разбиране на политическите реалности избива в пара-политически дебати, които постоянно се захранват от самопроизвеждащи се скандални ситуации. \r\n\r\n Твърде далеч сме от нагласата, че Политиците трябва да продуцират събития, а не да вървят след тях. Когато Улицата започва да инициира промени в политическото статукво, значи нещата са изпуснати и е вече твърде късно. \r\n\r\n Един от най-тревожните факти в най-ново време е обстоятелството, че ние изобщо не се трогваме от перманентното ни изоставане от темповете на развитие на ЕС. Просто го приемаме за даденост, която може да се завещае на следващите поколения. \r\n\r\n Далеч сме от разбирането, че нарастващата бедност е основна причина за увеличаването на престъпността и корупцията. Бедността води до опасно преструктуриране на обществото, радикализира недоволството и маргинализира целия елит на държавата. \r\n\r\n Не ни е приятно дори да се позамислим, че от началото на прехода милион и половина български граждани са напуснали страната. И според различни социологически проучвания още един милион са в очакване да сторят същото. През последните десет години има драстичен спад на чуждестранните инвестиции с 85%. Шокиращ е фактът, че не само бедните търсят препитания в чужбина. И българските бизнесмени бягат от страната и инвестират в други страни. Защо? \r\n\r\n Основна причина за това е изкривеният ангажимент на държавата към икономиката на страната. Държавата не може да си позволи лукса да бъде само наблюдател и „нощен пазач” на стопанския живот на страната. Погрешно поднесената неолиберална концепция за тотална дерегулация на новородената пазарна икономика я осакати. Сега нямаме нито пазарна иконопомика, нито свободна конкуренция, нито сериозен държавен ангажимент в икономиката. Държавата се оттегли от стопанския живот на страната, но продължава да се вживява в ретроградната си роля на основен работодател и санкциониращ фактор на бизнеса. \r\n\r\n Това състояние на „разкрачен стоеж” на държавата към българската икономика не е от вчера. Тази матрица ѝ се зададе с приватизацията на основните стопански активи и наложеният валутен надзор на страната. \r\n\r\n Липсва ни утвърдено разбиране, че държавната администрация не създава блага и икономически растеж, а я прави икономиката, и най-вече българските работодатели. \r\n\r\n Тъкмо затова полюсите на зависимост трябва да се променят драстично: бизнесът определя политиката, а не обратно. Защото държавата като главен инструмент на политиката е надстройка на икономическата база на обществото. \r\n\r\n Основната роля на държавата е да създава законодателни и административни условия за привличане и правене на реални инвестиции, които увеличават брутния национален продукт. Данъците, акцизите и таксите са реалните приходи на държавния портфейл. Държавата не трябва да се прави на вездесъщ бизнесмен. Но държавата трябва да има пряк ангажимент като основен приоритет да насърчава инвестициите и да разширява пазарната ниша на българския бизнес, а не да превръща страната в периферен пазарен сегмент на чужди производители. \r\n\r\n Крайната необходимост от повече държавност в икономиката не е протекционизъм. Правят го всички европейски страни с развити икономики. Това е основен приоритет на държавата в условията на пазарна икономика и демокрация. Още по-точно - в условията на изграждане и утвърждаване на реална пазарна икономика и на пазарна демокрация, плюс социална справедливост по евростандарти. \r\n\r\n В този европейски и национален контекст стратегически приоритет на България е ускореното догонващо развитие спрямо средния стандарт на ЕС. Ние трябва да имаме три пъти по-бърз растеж спрямо средноевропейското нарастване на брутния продукт на глава от населението. Паднем ли под 6%, е индикация, че нещата не са подредени както трябва. И най-неприятното е, че с  още едно поколение се обричаме да бъдем най-бедната страна в ЕС. \r\n\r\n Нито една партия няма необходимия политически и експертен капацитет за постигането на тази стратегическа цел. Но българският парламент като цяло има този ресурс. Защото „обединението прави силата”! \r\n\r\n Това обстоятелство ни определя и източника, и форм̀ата за промяна на модела за управление на страната: Програмен кабинет за ускорено догонващо развитие на България. Изрично подчертавам, че промяната на   „модела” не предполага смяна на „системата”, която е заложена в Конституцията на страната. Промяната на модела на управление по нов начин реорганизира властовата система на държавата, съобразно консенсусно възприетата стратегическа цел за ускорено развитие на България. \r\n\r\n Политическият статус на парламентарния програмен кабинет няма нищо общо и със служебното правителство, защото в него се включват всички партии, които са влезли в Народното събрание с ясно дефинирани цели за десетина и повече години, и с отчитане на нововъзникващи ситуации и проблеми. \r\n\r\n Парламентарните избори определят правото и тежестта на участие на политическите сили в състава на Програмния кабинет. Явно е, че има необходимост от засилване на институционалния, експертния и на гражданския контрол. Разбира се, на първо място е нужно изграждането на сравнително цялостен „работен” проект с динамични параметри за ускорено развитие на страната по приоритети и сектори. \r\n\r\n Програмният парламентарен кабинет за ускорено догонващо развитие е сериозен тест за това - доколко сме узрели и готови да надмогнем нашето партийно-политическо его и да направим нещо съществено за стандарта на живот на хората. Да им покажем, че има светлина в тунела! \r\n\r\n На евроизборите, на местните избори и на следващите парламентарни избори (редовни или предсрочни) всяка партия да представи проект за ускорено развитие на страната, които да предизвикат обществен дебат. \r\n\r\n Към днешна дата обществото и държавата нямат нужда от предсрочни парламентарни избори. Нещо повече, дори: трябва да направим необходимото управляващите да не претърпят вътрешнопартийна имплозия. \r\n\r\n Използвам случая да ви пожелая весели коледни празници! \r\n\r\n 20.12.2018 год.\" \r\n \n\t\t\t\t\t\t", "date": "2018.12.20", "title": "Ахмед Доган: Нито една партия няма необходимия политически и експертен капацитет за постигането на тази стратегическа цел! Нужен е програмен кабинет!"}
{"url": "http://www.bnews.bg/article/253989-signal_za_bomba_zatvori_koledniya_bazar_v_hayde", "text": "\n Германската полиция извършва проверка в коледния базар на град Хайде след анонимно съобщение за взривно устройство. Това се посочва в съобщение на полицията, предаде БГНЕС. \r\nСилите на реда евакуираха посетителите на базара и търговския център, разположен до него. \r\nХиляди коледни базари в момента работят в цяла Германия. На тях са въведени повишени мерки за сигурност и усилено видеонаблюдение.  \r\n \n\t\t\t\t\t\t", "date": "2018.12.20", "title": "Сигнал за бомба затвори коледния базар в Хайде"}
{"url": "http://www.bnews.bg/article/254003-temenuzhka_pak_se_ozabi_na_ek_beh_ne_vliyae_na_svobodniya_pazar_na_toka", "text": "\n Българският енергиен холдинг /БЕХ/ и трите дружества от холдинга не могат пряко да влияят върху свободния пазар на тока, заяви министърът на енергетиката Теменужка Петкова по време на изслушването на КЕВР в енергийната комисия в парламента в присъствието на работодателите. \r\n\r\n По думите й държавата има отношение дотам, докъдето да спазва законодателството, европейските правила и да предлага електрическа енергия на Българската независима енергийна борса според енергийния закон. Борсата не е в състава на БЕХ, а е собственост на Българската фондова борса, припомни Петкова. Трите дружества към БЕХ имат ангажимент да доставят ток за регулирания пазар според решението на КЕВР, а  останалото количество ел.ток те продават на на независимата енергийна борса на база на двустранни договори на платформата \"Ден напред\". \r\n\r\n Така Петкова отрече твърдението, че БЕХ имал монопол върху енергийния пазар, защото борсата е независима и работи прозрачно. \r\n\r\n Шефът на КЕВР Иван Иванов пък посочи, че нашата енергийна борса търгува на най-ниската средна цена. Средната годишна цена за 2018 година е 39,71 евро за мегават час. Тя е с около 20 евро по-ниска спрямо тези на борсите в региона, каза той. От държавния регулатор отчитат, че през тази година в целия регион е регистриран скок на енергията, която се търгува на борсите. Като причина Иванов отчете поскъпването на емисиите, които националните правителства плащат. \r\n\r\n Председателят на КЕВР отчете още, че на енергийната борса 65% от тока, който се търгува, е доставен от трите държавни дружества в БЕХ. Иванов успокои, че токът за бита няма да поскъпне, заради промените на цените на електроенергията на енергийната борса, предаде Канал 3. \r\n\r\n От своя страна представителите на бизнеса заявиха, че пазарът на електроенергия е изкривен и цените на свободния и регулирания пазар у нас са близки, докато в други страни стигат до 4 пъти разлика. За да се пристъпи към намаляване на тежестта върху бизнеса пък по отношение на въглеродните емисии трябва да се направи сериозен анализ, стана ясно от думите му. КЕВР не може да взема прибързани и необмислени решения, защити регулатора министър Петкова. \r\n \n\t\t\t\t\t\t", "date": "2018.12.20", "title": "Теменужка пак се озъби на ЕК: БЕХ не влияе на свободния пазар на тока"}
{"url": "http://www.bnews.bg/article/253934-divna_progovori_slavi_trifonov_postapi_chudovishtno_s_men", "text": "\n „Все още не съм готова да говоря за опитите за самоубийство, не знам дали някога ще мога”, призна певицата Дивна, която се завърна в публичното пространство след катастрофата, в която пострада приятелката й Кристин. \r\n\r\n В „Преди обед” тя даде да се разбере, че не веднъж е стигала до решението да сложи край на живота си, но не пожела да навлиза в подробности за начина, по който е щяла да го направи. Певицата била в тежка депресия след сблъсъка, не излизала от вкъщи и не слушала никаква музика, но на рождения ден на Кристин й пуснала новата си песен „Всичко или нищо” и двете добре си поплакали. \r\n  \r\nСлед инцидента те поддържали връзка, но имало период, в който дълго време не се виждали, защото Дивна се прибрала у дома в Русе и не желаела да пътува по фаталния път, докато манекенката Кристин се лекувала в столицата. Изпълнителката все още няма отговор на въпроса как се е стигнало до катастрофата, но твърди, че е отговорен шофьор и кара нормално. \r\n  \r\n„Движих се с 90 километра, изпреварването бе позволено”, обясни певицата.”Чудовищно е хора да нападат хора по този начин, както постъпиха с мен”, коментира Дивна поста на Слави Трифонов, който поиска затвор за нея. Тя била много наскърбена и от държането на двама свои приятели, които прекъснали връзка с нея, затова още повече оценява подкрепата на своето семейство, което било плътно до нея, пише Хотнюз. \r\n \n\t\t\t\t\t\t", "date": "2018.12.20", "title": "Дивна проговори: Слави Трифонов постъпи чудовищно с мен!"}
{"url": "http://www.bnews.bg/article/253994-nagletsat_blasnal_politsay_obvini_che_strelyali_po_nego", "text": "\n Полицаите стреляха по мен много пъти, бях под стрес, уплаших се и избягах. Това каза в Софийския градски съд 23-годишният Захари Чернев, който миналия петък едва не уби полицай с колата си при проверка на столичния булевард \"Александър Малинов\". \r\n\r\n Инцидентът стана около 23:15 часа. Униформените спрели фолксвагена на Захари, защото им се сторили съмнителни както шофьора, така и автомобила. \r\n\r\n Младежът от квартал \"Дружба\" потеглил назад, изминал около 2 метра разстояние и ударил паркирано \"Рено\". \r\n\r\n След това рязко тръгнал напред в посока към тревните площи. В това време двамата полицаи от патрула се намирали около два метра от колата. Захари се насочил към единия от тях, който стоял на тротоара близо до тревата. Той не спрял, а направо се насочил към униформения. Полицаят паднал първо върху капака, а след това и на земята. \r\n\r\n От удара униформеният има счупени 5 ребра, други три са с травми, има счупен таз и счупен десен крак. \r\n\r\n След инцидента Захари зарязал колата си на паркинг в Студентски град и два дни се укривал при приятел. \r\n\r\n В хода на делото пред СГС стана ясно, че той е успял да се отърве от два пистолета, единия от които газов, както и от наркотици, които са били в колата. \r\n\r\n Захари е получил основа присъда през 2016-а за разпространение на дрога. \r\n\r\n Той бе заловен едва в понеделник, след като два дни се укрива от органите на МВР. Съдия Доротея Кехайова която гледа делото за определяне на мярката за неотклонение посочи, че няма никакво доказателство по автомобила му да е стреляно. \r\n\r\n Както по колата, така и около нея не са открити следи от куршуми. Чернев остава в ареста, предаде \"24 часа\". \r\n\r\n   \r\n \n\t\t\t\t\t\t", "date": "2018.12.20", "title": "Наглецът, блъснал полицай, обвини, че стреляли по него"}
{"url": "http://www.bnews.bg/article/253996-tramp_za_siriya_vreme_e_drugi_da_se_boryat", "text": "\n САЩ не желаят да влизат в ролята на полицаи в Близкия изток, подчерта държавният глава на страната Доналд Тръмп в \"Туитър“ по повод решението си да изтегли военнослужещите си от Сирия, предава AFP. \r\n\r\n \"Искат ли САЩ да бъдат полицаи в Близкия изток, без да получават нищо, но да губят ценни животи и трилиони долари за защита на други, които в почти всички случаи не ценят това, което правим? Искаме да бъдем там завинаги? Време е други да се борят“, написа Тръмп в \"Туитър“, като посочи и кои са другите, които да се борят. \"Русия, Иран, Сирия и др. са местни врагове на ИД\", добави Тръмп. \r\n\r\n \"Време е да се приберем вкъщи и да се възстановим. Да направим Америка отново велика!“ \r\n\r\n В сряда Тръмп декларира \"спечелихме срещу „Ислямска държава“ и поради тази причина подчерта, че е настъпил моментът близо две хиляди американски войници да се завърнат в родината си.  \r\n\r\n Тръмп все пак обеща подкрепата си за кюрдските съюзници, ключови бойци срещу силите на \"Ислямска държава“ в Сирия. \r\n\r\n Междувременно днес хиляди кюрди излязоха на масова демонстрация до американската военна база Джебелия в околностите на град Кобан, на източния бряг на река Ефрат. Това бе съобщено от кюрдската агенция Фират. Според нея участниците в митинга осъждат \"американско-турската сделка зад гърба на кюрдския народ\". \r\n\r\n Сред демонстрантите има много жени, които държат снимки на съпрузите и синовете си, загинали във войната срещу ислямската терористична групировка ИД. Според агенция Фират жителите на други градове и области - Манбидж, Рака, Сарин, Тел Абяд и Айн Иза в момента се отправят към базата, за да вземат участие в протеста. \r\n\r\n В четвъртък въоръжената коалиция \"Сили на демократична Сирия\" (СДС), гръбнакът на кюрдските формации, осъди решението на Съединените щати да изтеглят войските си от Сирия. В изявление СДС заявява, че войната срещу терористите от ИД в Източна Сирия вече е влязла в решаваща фаза. Според СДС изтеглянето на американската армия е \"ненавременно и ще има опасни последици за регионалната и международната стабилност\". \r\n\r\n Президентът на САЩ Доналд Тръмп обяви на 19 декември решението за изтегляне на американски войски от Сирия. Решението на американската администрация бе обявено, след като турският президент Ердоган заяви миналата седмица намерение да започне в близко бъдеще нова операция на изток от Ефрат срещу кюрдски формации. \r\n\r\n По-рано по време на операция \"Щитът на Ефрат\" през 2016-2017 г. Турция създаде буферна зона за безопасност между граничните градове Азаз и Джараблус, северно от Алепо. През февруари турската армия окупира кюрдския район Африн (на 65 километра от Алепо). \r\n \n\t\t\t\t\t\t", "date": "2018.12.20", "title": "Тръмп за Сирия: Време е други да се борят!"}
{"url": "http://www.bnews.bg/article/253988-chestitka_za_kmetovete_za_zamarsen_vazduh", "text": "\n Кметовете, които не положат усилия да намалят замърсяването на въздуха, ще бъдат санкционирани с глоби в размер на 5 хил. до 10 хил. лв. Това реши парламентът, който прие на второ четене промени в Закона за чистотата на атмосферния въздуха. \r\n\r\n Градоначалниците са длъжни да направят така, че да намалят превишените норми на замърсяване. Други глоби - в размер на 1000 до 5000 лв. ги чакат, ако не внесат до 31 март отчет за изпълнение на програмите за чистотата на въздуха. Санкциите нарастват двойно при повторно нарушение. \r\n\r\n Глобата за разпространение на твърди горива за битово отопление без регистрация е от 1000 до 10 хил. лева. Пускането на пазара на твърди горива за битово отопление, които не съответстват на някое от изискванията, ще се наказва с глоба от 2000 до 10 хил. лева. Ако горивата не отговарят на изискванията за опаковане или етикиране, глобата ще бъде от 5000 до 10 хил. лева. Санкции ще има и за замърсяване на въздуха от строителни и ремонтни дейности. \r\n\r\n \"Основната промяна, която приехме, е въвеждането на норми за качество на въглищата и брикетите от въглища, които се използват за битово отопление\", коментира председателят на комисията по околна среда Ивелина Василева. Три месеца след влизането на закона в сила правителството трябва да приеме наредба за изискванията към качеството на твърдите горива за бита. Още три месеца след това земеделският министър е задължен да подготви наредба за изискванията към дървесината, която ще се ползва за отопление, предаде Канал 3. \r\n\r\n \"Мерките целят използването на по-сухи дърва за огрев. Когато те са с по-ниско съдържание на влага, замърсяванията са по-ниски\", коментира Василева. Тя обобщи, че законът е част от мерките за подобряването на чистотата на въздуха, а според него и кметовете ще носят своята отговорност. \r\n \n\t\t\t\t\t\t", "date": "2018.12.20", "title": "Честитка за кметовете за замърсен въздух"}
{"url": "http://www.bnews.bg/article/253990-tsetso_andreev_svalyal_nepalnoletni_momcheta_vav_vlaka", "text": "\n Гримьорът Цецо Андреев, който публично отрича да е гей, е флиртувал с непълнолетни момчета. \r\nОчевидци разкриха пред „Уикенд“, че преди да стане известен, когато все още пътувал в влак, редовната му практика била да сваля атлетични младежи в мотрисата. \r\n„Набутваше се в купе, където има младежи, защото лесно може да ги прилъже, и започваше с ухажването, милото държание и предложенията да се видят някоя вечер“, спомнят си очевидци. Той избирал по-привлекателни левенти на някои от които директно предлагал да се усамотят някъде на дискретно място. Това се разигравало преди около десет години, но и до днес някои от оферираните момчета си спомнят за Цецо.    \r\n \n\t\t\t\t\t\t", "date": "2018.12.20", "title": "Цецо Андреев свалял непълнолетни момчета във влака\r\n"}
{"url": "http://www.bnews.bg/article/254000-kzk_vidya_kartelno_sporazumenie_v_saniraneto_na_gerb", "text": "\n С Определение № 1412/13.12.2018г., постановено по преписка № КЗК-114/2016г., на основание чл. 74, ал. 1, т. 3 от ЗЗК, Комисията за защита на конкуренцията предяви твърдения за извършени нарушения по чл. 15, ал. 1 от ЗЗК, представляващи забранено споразумение и/или съгласувана практика за манипулиране на процедура по възлаганена обществена поръчка по Националната програма за енергийна ефективност на многофамилни жилищни сгради (НПЕЕМЖС), открита с Решение № З-ОП-34/28.04.2015 г. на кмета на Община Търговище. \r\n\r\n Производството пред КЗК е образувано по сигнал на Възложителя, който изпраща на Комисията копия от електронни писма, разменени между участниците в обществената поръчка. От писмата се установява, че потенциалните изпълнители са се договорили да разпределят помежду си възлагаемите обекти и да подадат ценови оферти равни на максималните им цени, с които са класирани в първия етап от процедурата. \r\nВследствие на получения сигнал, Комисията извърши внезапни проверки на място в офисите на трима от участниците, „ВМЛ – консулт“ ЕООД, „Архкон Проект“ ООД и „Евиданс инженеринг“ ЕООД. Иззети бяха копия на електронна кореспонденция, съдържащи данни за подобни договорки между участници и в други процедури за възлагане на обществени поръчки по Националната програма за енергийна ефективност. \r\nНа база на събраните доказателства, с Определение № 1169 от 12.10.2017г. Комисията конституира като ответни страни в производството по преписка № КЗК-114/2016 други търговски дружества и еднолични търговци, както и техни обединения, участници в обществени поръчки по Националната програма за енергийна ефективност в общините Пловдив и Гоце Делчев. \r\nВ рамките на производството постъпиха искания за освобождаване от санкция /намаляване на санкции в случай на участие на предприятие в таен картел от участници в обществената поръчка на Община Търговище. Към тях, подателите предоставиха допълнителна информация и доказателства, въз основа на които Комисията предяви твърдения за нарушение по чл. 15, ал. 1 от ЗЗК. \r\nВъз основа на всички установени факти и обстоятелства, Комисията счита, че адресатите на Определение № 1412/13.12.2018г. участват в картел по смисъла на § 1, т. 5 от ЗЗК, имащ за цел предотвратяване, ограничаване или нарушаване на конкуренцията на пазарите на изготвяне на обследвания за установяване на техническите характеристики и на технически паспорти на сградите и изготвяне на обследвания за енергийна ефективност на сгради и предписване на необходимите енергоспестяващи мерки. \r\n  \r\nВ срок от 30 дни адресатите на определението и молителите имат право да представят писмени възражения по предявените твърдения. Срокът започва да тече от деня на получаване на определението. \r\n \n\t\t\t\t\t\t", "date": "2018.12.20", "title": "КЗК видя картелно споразумение в санирането на ГЕРБ"}
{"url": "http://www.bnews.bg/article/253998-detsata_v_sofiya_nyama_da_uchat_na_20_i_21_dekemvri", "text": "\n Заради очакваните критични стойности на замърсяване на въздуха в София децата, които страдат от хронични белодробни заболявания, могат да останат вкъщи на 20 и 21 декември, а отсъствията им ще бъдат извинени. \r\n\r\n Такива съобщения изпращат директорите на детски градини и училища на родителите в столицата на база заповед на министъра на образованието Красимир Вълчев. \r\n\r\n „На 20 и 21 декември директорите на детските градини и училищата в София да предприемат действия за намаляване на риска от вредни последици за здравето на децата и учениците във връзка с прогнозните критични стойности на емисиите от вредни вещества във въздуха над допустимите норми по данни на Националния институт по метеорология и хидрология”, пише в заповедта на министъра. \r\n \n\t\t\t\t\t\t", "date": "2018.12.20", "title": "Децата в София няма да учат на 20 и 21 декември"}
{"url": "http://www.bnews.bg/article/253918-totsa_se_razdeli_s_orlovite_si_nokti", "text": "\n Бившата „Мис България” Антония Петрова се раздели със знаковите си дълги маникюри. От известно време миската поддържа къси ноктите си, тъй като съвсем скоро й предстои да стане майка. За целта Антония е започнала да променя малко по малко външния си вид. Но дори и в напреднала бременност, тя и съпругът й не се отказват от любимото си занимание—да пътуват, пише „България днес”. \r\nВъпреки че съвсем скоро блондинката влиза в девети месец, двамата отлетяха за Дубай. И е много вероятно да прекарат именно там празниците. \r\n \n\t\t\t\t\t\t", "date": "2018.12.20", "title": "Тоца се раздели с орловите си нокти"}
{"url": "http://www.bnews.bg/article/253980-obviniha_onazi_koyato_udavi_v_arda_novorodenoto_si_bebe", "text": "\n Днес, 20 декември 2018 г., Районна прокуратура-Кърджали привлече като обвиняема Д.Х., на 27 г., за престъпление по чл. 120 от Наказателния кодекс – за убийство, извършено от майка върху рожба във време на раждането или веднага след него. \r\n\r\n До момента е установено, че на 18 декември 2018 г., в гр. Кърджали, край река Арда, в района на Водното огледало, Д.Х. е родила живо дете от мъжки пол. Към 16 часа състоянието й се влошило и родилката потърсила медицинска помощ в МБАЛ „Д-р Атанас Дафовски“, гр. Кърджали. \r\n\r\n Жената обяснила къде е родила детето, като там била изпратена дежурната оперативно-следствена група. Полицейските служители започнали издирване на детето. Новороденото бебе е било открито мъртво, на 19 декември 2018 г., в коритото на Водното огледало в гр. Кърджали.   От събраните до момента доказателства е установено, че след раждането жената е изхвърлила бебето във водите на река Арда. \r\n\r\n По случая се извършват процесуално-следствени действия – назначена са съдебно-медицинска и други експертизи, извършени са разпити на свидетели, огледи и др.   Обвиняемата Д.Х. е задържана за срок от 72 часа с постановление на наблюдаващия прокурор от Районна прокуратура-Кърджали, като предстои да бъде внесено искане в съда за определяне на мярка за неотклонение “задържане под стража” спрямо нея.  \r\n  \r\n \n\t\t\t\t\t\t", "date": "2018.12.20", "title": "Обвиниха онази, която удави в Арда новороденото си бебе"}
{"url": "http://www.bnews.bg/article/253984-proveryavat_goranov_za_konflikt_na_interesi", "text": "\n \r\nКомисията \"Антикорупция\" проверява финансовия министър Владислав Горанов за конфликт на интереси, съобщи главният прокурор Сотир Цацаров.  \r\nТой уточни, че резултатите от това новооборазувано производство, което е заради декларираното от самия Горанов - че от 2012 година безвъзмездно живее в апартамент, предоставен от неговия кръстник, е важно за това как ще се развие проверката, която започна по същия повод самата прокуратура.  \r\n\r\n Припомняме, че проверката последва от участие на главния прокурор Сотир Цацаров в „Шоуто на Слави“. Тогава зрител попита дали Държавното обвинение няма да се самосезира по тази информация, декларирана в публичната декларация на самия Горанов. Декларацията е подадена точно пред Комисията, която сега го проверява за конфликт на интереси. \r\n\r\n Главният прокурор смята, че резултатите от това производство за конфликт на интереси имат пряко отношение към начина, по който ще продължи самата проверка на Държавното обвинение. \r\n\r\n На въпрос дали прокуратурата отново ще атакува освобождаването от ареста на Десислава Иванчева, Биляна Петрова и Петко Дюлгеров Цацаров първоначално каза, че това ще решат наблюдаващите прокурори, а след това – че по-вероятно е да има такъв протест. \r\n\r\n За 48-часовите тайни арести, които бяха допуснати със законодателни промени и на които президентът наложи вето, Сотир Цацаров коментира, че това вето трябва да бъде използвано, за да бъдат прецизирани текстовете. Той е категоричен, че трябва да бъде уточнено в закона, че извън съобщаването за тези задържания, не могат да бъдат изключвани категориите най-близки роднини, съобщи БНР. \r\n \n\t\t\t\t\t\t", "date": "2018.12.20", "title": "Проверяват Горанов за конфликт на интереси"}
{"url": "http://www.bnews.bg/article/253995-ivancheva_za_malko_da_vidi_slantseto_i_prokuraturata_obzhalva_domashniya_arest", "text": "\n \r\nДнес, 20 декември 2018 г., Специализираната прокуратура поиска от Апелативния специализиран наказателен съд да отмени определението на \r\nпървоинстанционния съд от 19 декември 2018 г., с което мярката за неотклонение на подсъдимите за корупция Десислава Иванчева, Биляна Петрова и Петко Дюлгеров бе изменена от „Задържане под стража“ в “Домашен арест“ (с отложено изпълнение до 12 часа на 22 декември 2018 г.) \r\n\r\n Според прокуратурата към настоящия момент по делото са налице всички изискуеми от закона предпоставки за продължаване на  мярките за \r\nнеотклонение „Задържане под стража“ на подсъдимите. Липсва промяна в обстоятелствата, налагащи ревизия на мерките, в хода на съдебното \r\nследствие не е разколебано и обоснованото предположение, че именно те са извършили престъплението, за което са обвинени. \r\n\r\n В същото време продължава да е налице реална опасност подсъдимите да извършат ново престъпление, като се има предвид характерът на повдигнатите \r\nобвинения, длъжностното им качество при извършване на престъплението, високата обществена опасност на деянието, начинът на извършване и размерът \r\nна получения подкуп. \r\n\r\n Продължителността на задържането на подсъдимите до момента е в рамките на разумния срок според изискванията на Европейската конвенция за защита правата на човека и основните свободи. \r\n  \r\n \n\t\t\t\t\t\t", "date": "2018.12.20", "title": "Иванчева за малко да види слънцето  и прокуратурата обжалва домашния арест"}
{"url": "http://www.bnews.bg/article/253982-tsatsarov_nastapi_barzashtite_deputati_da_vnedryat_antikoruptsionniya_zakon", "text": "\n \"Бързината, с която се придвижиха вторите промени в антикорупционния закон, бе изненада и за мен самия. Тя е вредна, но мисля, че в крайна сметка надделя разумът\". Това коментира главният прокурор Сотир Цацаров по повод промените в Закона за антикорупция, които бяха внесени в парламента от шефа на правната комисия Данаил Кирилов и заместника му Хамид Хамид . \r\n\r\n Вчера двамата решиха промените да не се подлагат на обсъждане в правната комисия, а първо на по-широко обсъждане. Според поправките общинарите няма да подават декларации в комисията \"Антикорупция\", неявяването през комисията ще се наказва с глоба до 5000 лева, толкова ще е размерът и на санкцията за чиновниците, които не подадат информация за корупция. \r\n\r\n Седмица по-рано депутатите гласуваха и промени в Закона, според които внасянето на иск за конфискация не се обвързва с наказателното производство. Днес тази поправка бе гласувана окончателно от депутатите.  \r\n\r\n Главният прокурор коментира и двата законопроекта. Още преди седмица той подкрепи първия, който според него е трябвало да заличи последствията от тълкувателното решение на ВКС. \"Вторият законопроект е изпълнен с разпоредби, които се нуждаят от доста внимателно обмисляне\", обясни Цацаров. \"Имам известни резерви по отношение на бързината, с която тръгна той\", добави главният прокурор. \r\n\r\n Той уточни, че може да коментира конкретните текстове, когато това стане в хода на нормална законодателна процедура, предаде Канал 3. \r\n\r\n \"По отношение на първия законопроект бързането бе абсолютно необходимо. Нищо обаче не налага бързане и за втория\", каза Цацаров. Според него необходимо е внимателно обмисляне и юридическо прецезиране. \r\n\r\n Втората тема, която главният прокурор коментира, бяха последните промени в НПК и т. нар. таен арест, при който никой не е уведомяван за задържането в рамките на 24 часа при непълнолетните и 48 при пълнолетните граждани. \"Таен арест няма. Това не е таен арест, защото задържаният има право на адвокат от момента на задържането\", внесе яснота Цацаров. Той обясни още, че уведомяването или неуведомяването не е свързано с широк кръг от хора. Според него измененията в закон засягат неуведомяването на конкретен човек.  \r\n\r\n Цацаров обаче смята, че този текст се нуждае от прецезиране в две насоки. Първата е, че Законът трябва да изключи семейството от кръга хора, на които няма да бъде съобщавано за ареста. Втората е да не се прилага за всички престъпления, а само за много тежки - тероризъм или извършени от организирани престъпни групи. \r\n \n\t\t\t\t\t\t", "date": "2018.12.20", "title": "Цацаров настъпи бързащите депутати да внедрят антикорупционния закон"}
{"url": "http://www.bnews.bg/article/254004-ek_izvadi_na_pokaz_vsichki_lazhi_na_borisov_i_temenuzhka_za_beh_i_globata_ot_77_mln_evro", "text": "\n Европейската комисия категорично не е искала приватизацията на българския държавен газопреносен оператор „Булгартрансгаз“. Това отговориха от пресофиса на еврокомисаря по конкуренцията Маргрете Вестагер на въпроси, изпратени от Economic.bg  във връзка с наложената глоба от 77 млн. евро на Българския енергиен холдинг (БЕХ). С този отговор Европейската комисия на практика опровергава министър-председателя Бойко Борисов и енергийния министър Теменужка Петкова, които обявиха, че ЕК е настоявала България да приватизира „Булгартрансгаз“. \r\n\r\n Комисията напълно зачита избора на държавите членки по отношение на собствеността върху газопреносната инфраструктура – дали да е частна или публична. В основата на този случай обаче е съществуващият конфликт на интереси между снабдителя \"Булгаргаз\" и оператора на инфраструктурата „Булгартрансгаз“ – и двете компании под шапката на БЕХ. Ефективното решение изисква структурно отделяне на дейността по управлението на инфраструктурата и на снабдяването с газ. Така всяко дружество ще има възможност да взима самостоятелни решения, независими от интереса на другия оператор, се казва в позицията на еврокомисаря Вестагер. \r\n\r\n Малко след обявяването на глобата енергийният министър Теменужка Петкова заяви на пресконференция, че ЕК по време на цялата преговорна процедура е настоявала „Булгартрансгаз“ да бъде приватизиран. „За да бъде постигнато такова споразумение, трябва да е налице възможност българският оператор „Булгартрансгаз“ да бъде на практика приватизиран и в него да влезе чужд оператор“, каза тогава Петкова. В последствие тя даде няколко интервюта, в които повтори тезата, че ЕК е настоявала за приватизацията и по тази причина не се е стигнало до споразумение. \r\n\r\n Българският премиер също се включи в темата, повтаряйки думите на Петкова, че „Булгартрансгаз“ е трябвало да се приватизира по искане на ЕК. „Нашето усещане за собствеността на газопреносната система е, че ако не е собственост на българските граждани и на българската държава, би било предателство. Представете си нашето правителство да беше вкарало решение и в тези приватизационни конкурси да дойдат най-големите руски, турски и какви ли не компании“, коментира тогава Борисов. \r\n\r\n От Комисията обаче са категорични, че при воденето на преговорите винаги е било изтъквано, че изготвянето на адекватно предложение, което да позволи постигането на независимост между газопреносния и газоснабдителния оператор е зависело изцяло от БЕХ. \r\n\r\n Комисията даде достатъчно време на БЕХ да представи подходящо решение, но всяко решение, предложено от БЕХ, имаше недостатъци и следователно нямаше как да бъде прието, пише в отговорите на Комисията. \r\nЕК опроверга и друга теза на премиера и енергийния министър – че благодарение на тежките преговори и посочените от България аргументи, глобата е била намалена от 300 на 77 млн. евро. \r\nРазмерът на глобите, които се налагат от Комисията, са нейно независимо решение и съответстват изцяло с насоките за определяне на глоби от 2006 г. (Fining Guidelines 2006 г.) Само Комисията определя коя е подходящата глоба. Такъв беше и случаят при разследването на БЕХ в областта на антитръстовото законодателство, пишат от пресофиса на Вестагер. \r\n\r\n Припомняме, че в официалното становище на ЕК, което беше изпратено при съобщаването на глобата се посочваха три причини за нейното налагане, нито една от които не беше приватизацията на „Булгартрансгаз“. Там бе посочено, че в периода между 2010 и 2015 г. групата БЕХ е блокирала достъпа на конкуренти до вътрешната газопреносна мрежа на България, до единственото газохранилище в България и до единствения газопровод за внос на газ в България, който е бил изцяло резервиран от БЕХ. \r\n  \r\n\r\n   \r\n \n\t\t\t\t\t\t", "date": "2018.12.20", "title": "ЕК извади на показ всички лъжи на Борисов и Теменужка за БЕХ и глобата от 77 млн. евро!"}
{"url": "http://www.bnews.bg/article/253997-sinat_na_tato_ostava_bezdomen", "text": "\n Синът на Тодор Живков – Владимир, живеел на тръни да не би някой ден да се окаже бездомник. Владко се притеснявал да не остане на улицата, защото нямал необходимия набор от документи, с които да докаже, че е собственик на просторната вила в столичния квартал „Бояна“, която обитава от години, писа „Ретро“. \r\n\r\n Той и настоящата му съпруга Валентина от доста време се опитвали да издирят нотариалните актове, чертежите и плановете на имота си, но безуспешно. Навремето те били иззети от полицията по време на обиските във въпросната къща покрай прословутото Дело №1, което се води срещу Тодор Живков. \r\n\r\n Томове от документацията се загубили при подмятанията, а в папките, които до момента се съхранявали в архива на прокуратурата, се пазела оскъдна част от ценните материали. Служители на съда по онова време твърдели, че много от папките са били разпилени. Други книжа пък отишли при бившия обвинител по делото – Красимир Жеков, който след процеса се оттеглил в Пазарджик, претърпял тежка катастрофа и останал инвалид. \r\n\r\n Владко бил в безизходица и човекът, който можел да го изпъди от къщата му, всъщност била племенницата му Жени Живкова, с която делят общ двор. Жената на Татовия син разправяла, че цялата собственост се водела на името на Евгения, а те нямало кой знае колко близки отношения с дизайнерката.   \r\n \n\t\t\t\t\t\t", "date": "2018.12.20", "title": "Синът на Тато остава бездомен "}
{"url": "http://www.bnews.bg/article/253971-alisiya_i_geri_nikol_si_menkat_obsht_mazh", "text": "\n Тийнсензацията Гери-Никол представи новата си песен „Устни“ преди броени дни. Във видеото малката чаровница се целува страстно с красив мулат. По-наблюдателни фенове познаха плейбоя от клипа „Мой“ на фолкпевицата Алисия. \r\n\r\n Двете певици са изключително близки и нищо чудно самата Алисия да е свързала рап сензацията с атрактивния мъж. \r\n\r\n Провокациите на Гери нямат край, но мнението на нейните фенове е, че последните й две песни са със страхотни клипове, но без хитов потенциал. Предстои да разберем дали „Устни“ ще се наложи на музикалния пазар или не. \r\n\r\n   \r\n \n\t\t\t\t\t\t", "date": "2018.12.20", "title": "Алисия и Гери-Никол си менкат общ мъж "}
{"url": "http://www.bnews.bg/article/253985-natsionalna_politika_za_balgarite_v_chuzhbina_iskat_predstaviteli_na_istoricheskite_ni_diaspori", "text": "\n Вицепрезидентът Илияна Йотова се срещна на „Дондуков“ 2 с ръководствата на дружествата на българските исторически диаспори в България. Вицепрезидентът благодари на присъстващите за ползотворната съвместна работа и инициативи през изминалата година. Илияна Йотова сподели, че добри контакти са установени и със сънародниците ни в Съединените американски щати и далечна Аржентина. \r\n\r\n „Българите тук и нашите сънародници в чужбина сме едно голямо семейство“, заяви вицепрезидентът. Илияна Йотова представи проекта за интернет платформа, която да свързва сънародниците ни в чужбина помежду им и с родината, както и концепцията за създаването на Български културен институт. \r\n\r\n Работния вариант на платформата Илияна Йотова представи по-рано пред Съвета за работа с българите в чужбина, който проведе заключителното за годината заседание. В съвета към вицепрезидента участват представители на изпълнителната власт, водещи учени, политолози, университетски преподаватели, журналисти и общественици. Вицепрезидентът Илияна Йотова направи преглед на всички инициативи с българските общности в чужбина, проведени през 2018 година. \r\n\r\n На срещата бе обсъдена и единодушно приетата от съвета концепция за Български културен институт по примера на Гьоте институт или Институт Сервантес. Тя е изготвена след над 50 срещи с български общественици и интелектуалци. Проучен е опитът на чуждестранните културни институти в България. „С готовност ще представим концепцията на съответните институции, в чиито ръце е нейното изпълнение“, отбеляза вицепрезидентът. \r\n\r\n Категорично е становището на съвета, че е необходимо актуализиране на двете постановления на Министерски съвет, отнасящи се до обучението на чуждестранни студенти от български произход. От представител на Министерството на образованието и науката бе получено уверение, че се работи в тази посока. \r\n\r\n Вицепрезидентът представи основните изводи от проведените две Студентски лаборатории със студенти от българските исторически диаспори – във Варна и в Благоевград. Необходимо е да бъде улеснено пребиваването на студентите в България по време на обучението. „Няма единен механизъм, който да предлага на завършилите стаж или работа“, посочи Илияна Йотова. \r\n\r\n За пореден път бе потвърдена тезата, че трите закона – за българското гражданство, за българите в чужбина и за чужденците в България, се нуждаят от промяна, тъй като в тях има текстове, които си противоречат. Ремонтът на Закона за българско гражданство трябва да включва задължително ниво на владеене на български език, както и изискване за постоянно пребиваване. Очакват се реални резултати от дейността на работната група, в която влизат представители на всички институции, ангажирани с темата. \r\n\r\n Съществуват проблеми, нерешени от много години. Като държава България трябва да отговори на въпроса каква политика иска да прави със сънародниците зад граница – цялостна национална политика или политика на парче с ограничени контакти. Това бяха заключенията на двете срещи. \r\n \n\t\t\t\t\t\t", "date": "2018.12.20", "title": "Национална политика за българите в чужбина искат представители на историческите ни диаспори"}
{"url": "http://www.bnews.bg/article/253979-sotsiologiya_patreotite_aut_i_ot_parlamenta_pri_izbori_sega", "text": "\n 45% от българите посочват, че на страната не са нужни предсрочни парламентарни избори, а 36% са на противоположното мнение. В сравнение с месец октомври т.г., с 5% намаляват хората, които не искат предсрочни избори и също с толкова нарастват желаещите предсрочен вот. \r\n\r\n Това са изводите от национално представително изследване на „Екзакта Рисърч Груп”, проведено в периода 10 - 17 декември 2018 г. По метода на прякото полустандартизирано “face to face” интервю, по домовете им са интервюирани 1000 пълнолетни българи в 125 гнезда, в 93 населени места. \r\n\r\n За предсрочни парламентарни избори се обявяват по-често мъже, хора на възраст над 60 години, респонденти с нисък стандарт на живот и 72% от избирателите на БСП. \r\n\r\n Против предсрочен вот са най-често респонденти на възраст между 30 и 50 години, образовани и заможни хора, както и жители на градовете на страната извън столицата. \r\n\r\n В София общественото мнение е разделено: 35% от столичани са „за” предсрочни избори, а 37% са „против”. \r\n\r\n Болшинството от избирателите на ГЕРБ и на ОП са на мнение, че кабинетът трябва да изкара пълния си мандат. Сред привържениците на ДПС също имат превес преценките, че не са нужни предсрочни избори. \r\n\r\n Ако в средата на декември т.г. се провеждаха избори за парламент, ГЕРБ запазва позициите си на първа политическа сила с 23.5% от гласовете на избирателите, а социалистите са втори с 20.8%. Тези стойности са близки до получените през октомври т.г. от „Екзакта”, когато ГЕРБ имаше електорален дял от 23.7%, а БСП - 20.1%. Дистанцията между ГЕРБ и БСП се запазва без промени от началото на годината, като преднината на ГЕРБ пред БСП остава в рамките на около 3-4%. \r\n\r\n Данните от настоящото изследване показват, че ДПС е трета политическа сила с електорална тежест от 5.1%, а ОП са четвърти с 3.8%. Демократична България би получила 2.5% от вота на избирателите, а Воля – 1%. АБВ и РБ биха получили по 1%. За други партии биха гласували около 7%, а 34.3% заявяват, че изобщо няма да гласуват. \r\n\r\n 42% от българите посочват, че имат по-скоро оптимистични очаквания за бъдещето на България, а очакванията на 45% са по-скоро песимистични. Оптимисти са по-често мъжете, българите на възраст до 50 години, заможните и образованите, както и жителите на градовете извън столицата. Три четвърти от избирателите на ГЕРБ и половината от тези на ОП очакват по-добри дни за страната. Най-позитивнии са младите и избирателите на ГЕРБ. \r\n\r\n По-често песимистични очаквания за развитието на страната имат хора на възраст над 50 години, нискообразовани и бедни респонденти, избиратели на БСП и на ДПС, хора без политически предпочитания и жители на столицата. \r\n\r\n В средата на декември 2018 г., 45% заявяват, че се чувстват оптимисти за собственото си бъдеще, а песимистите възлизат на 40%. \r\n\r\n Като оптимисти се определят по-често мъжете, хората на възраст до 50 години, високообразованите и заможните респонденти, както и жителите на населените места, извън столицата. Единствено сред избирателите на БСП и на ДПС песимизмът натежава над оптимизма към собственото бъдеще. Най-висок песимизъм в персонален план регистрираме и сред хората с ниско образование.  \r\n \n\t\t\t\t\t\t", "date": "2018.12.20", "title": "Социология: Патреотите аут и от парламента при избори сега!"}
{"url": "http://www.bnews.bg/article/253970-putin_rusiya_ne_zhelae_da_zapochva_orazheyna_nadprevara", "text": "\n Русия не желае да започва оръжейна надпревара, а само се стреми към запазване на баланса в сферата на въоръженията, заяви президентът Владимир Путин на традиционната си годишна пресконференция, предаде ТАСС. \r\n\"Като цяло в стратегическия баланс това е само елемент за възпиране и изравняване на паритетите. Това е запазване на паритета, нищо повече\", подчерта държавният глава, говорейки за най-новите руски системи за противоракетна отбрана.  \r\nПредполага се, че човечеството притежава \"достатъчно здрав разум и инстинкт за самосъхранение\", за да не допусне нова световна война, заяви Путин. \r\nВсе пак президентът изрази съжаление, че нараства тенденцията да се подценява рискът от ядрен конфликт. \r\n\"Това изглежда като нещо невъзможно или най-малкото се омаловажава. Но ако, не дай Боже, се случи, може да предизвика гибелта на цялата цивилизация, а може би и на цялата планета\", каза руският лидер. \r\n\r\n Владимир Путин предупреди, че има тенденция да се понижава прагът за използване на ядрени оръжия и това може да доведе до глобална катастрофа.  \r\n\"Става дума за идеите да бъдат създадени ядрени заряди с малка мощност, а това вече не е глобална, а тактическа употреба - аналитиците на Запад огласяват вече такива \"идейки\", че няма нищо страшно, че може и да се употреби\" това оръжие, обясни той. \r\nПо думите на Путин с \"провокацията\" си в Керченския проток украинският президент Петро Порошенко е целял да повиши предизборно своя рейтинг за сметка на държавните интереси.  \r\n\"Провокацията цели да изостри ситуацията. Ясно е защо е нужно това на нашите украински партньори. Там предстоят избори. Трябва да се изострят нещата, за да се вдигне рейтингът на един от претендентите за президентския пост. Имам предвид действащия президент. Това е лошо. Лошо е и за неговия народ, и за неговата държава\", каза Путин.  \r\n\"В този смисъл той е изпълнил задачата си, обаче за сметка на интересите на страната\", подчерта руският президент. \r\nСъдбата на украинските моряци, задържани при инцидента, ще се решава след приключване на наказателното дело по случая, добави той и предупреди, че продължаващите опити на украинската власт да реши със сила политическите проблеми на Донбас са обречени на провал. \r\n \n\t\t\t\t\t\t", "date": "2018.12.20", "title": "Путин: Русия не желае да започва оръжейна надпревара"}
{"url": "http://www.bnews.bg/article/253983-misis_balgariya_evropa_anna_stefanova_s_nagrada_na_best_brand_awards_2018", "text": "\n „Мисис България – Европа“ Анна Стефанова получи заслужена награда на церемония по раздаване на годишните награди Best Brand Awards 2018 в категория „Храни“ за своята марка Anna’s Chocolates. \r\nТретата по красота в Европа омъжена дама създава истински произведения на изкуството от шоколад. В начало Анна започнала на шега да запълва свободното си време, майсторейки сладки изкушения. По-късно се записала на курс, който да й помогне да усъвършенства уменията си. Днес красавицата споделя, че е изключително щастлива от постигнатото. Това не остава незабелязано и наградата Best Brand Awards 2018 е заслужено признание за труда на миската. \r\n„Втората ми любов е шоколадът и съм доволна, че хората го обожават и винаги се връщат за още и още“, разказва Стефанова от страницата си във Фейсбук, където последователите й могат да си поръчат от красивите и вкусни ръчно изработени бонбони. За направата им Анна използва само висококачествен белгийски шоколад. Споделя, че може един ден да превърне хобито си в свой бизнес. Преди два месеца  „Мисис България – Европа“ Анна Стефанова стана трета подгласничка в конкурса „Мисис Европа“, който се проведе в Гибралтар. Анна Стефанова е омъжена. Има двама сина, в момента е в отпуск по майчинство. \r\n  \r\n \n\t\t\t\t\t\t", "date": "2018.12.20", "title": "„Мисис България – Европа“ Анна Стефанова с награда на Best Brand Awards 2018"}
{"url": "http://www.bnews.bg/article/253976-pszh_prodava_rabio", "text": "\n Адриен Рабио повече няма да играе за \"Пари Сен Жермен\", след като двете страни прекратиха преговорите за подновяването на изтичащия през лятото договор на френския футболист. \r\n\r\n Парижани възнамеряват да продадат 23-годишния полузащитник през януари, след като отношенията между двете страни се вложиха по време на дълго проточилите се преговори за нов контракт, които в крайна сметка завършиха без успех. \r\n\r\n \"Ситуацията вече е необратима, няма връщане назад\", коментира майката и агент на играча Вероник Рабио. \r\n\r\n Феновете на ПСЖ също са недоволни от нежеланието на юношата на клуба да преподпише.  \r\n\r\n Рабио е роден във Вал-дьо-Марн край Париж и се присъединява към столичани, когато е на 15 години. \r\n\r\n \"Барселона\" искаше да привлече халфа в края на август, но офертата беше отхвърлена. Каталунците готвят ново предложение през януари, а в настоящата ситуация ПСЖ ще бъде склонен да го приеме заради притесненията за спазването на финансовия феърплей и с оглед на това, че през лятото той ще може да напусне като свободен агент. \r\n \n\t\t\t\t\t\t", "date": "2018.12.20", "title": "ПСЖ продава Рабио!"}
{"url": "http://www.bnews.bg/article/253968-razkriha_organizirana_prestapna_grupa_za_danachni_prestapleniya", "text": "\n Спецпрокуратурата и ГДБОП са разбили група, занимавала се с данъчни престъпления. Четирима са задържани, обяви пред журналисти заместник главният прокурор Иван Гешев. \r\nСключвани били сделки за ремонти и саниране. От едната страна били хора от групата, а от друга страна били общини в страната. Така били фактурирани ремонтите, че не се плащало ДДС. А и самите фактури не били отчитани. Само едно от дружествата за една година не е внесло над 380 000 лева данък. Иззети са 150 хиляди лева и турски златни монети, посочи Гешев. \r\n\r\n Предмет на друго разследване е дали е плащано на кметове да избират тези фирми. Санирани и ремонтирани са детски градини, почиствани са корита на реки. А самите фирми са регистрирани на социално слаби. Главиница, Върбица и Лисиче са сред общините, в които има сключени такива сделки. \r\nРемонтите са правени 2017-2018 година, а стойността е в 6-цифрени суми. \r\nСамо тази година от спецпрокуратурата са запорирани над 50-60 млн лева. Това е важна насока на работата. А един от най-сериозните способи за борба с организираната престъпност е да удариш някого по джоба, каза Гешев. \r\n\r\n Работещите в спецпрокуратурата не заслужават това, което се пише и говори за тях напоследък в публичната сфера, обобщи той. \r\n \n\t\t\t\t\t\t", "date": "2018.12.20", "title": "Разкриха организирана престъпна група за данъчни престъпления!"}
{"url": "http://www.bnews.bg/article/253993-bsp_vnese_v_ks_byudzheta_na_nzok", "text": "\n \r\nБСП сезира Конституционния съд за Закона за бюджета на НЗОК. Причината е, че с него в преходните и заключителните разпоредби се променят 17 структуроопределящи закона. Депутатът Филип Попов, който е един от вносителите, коментира, че не може чрез бюджета на здравната каса да се променят закони, които нямат нищо общо с него.  \r\n\r\n \"Единият от промените закони, да речем, е Изборния кодекс. Това е прецедент в практиката! Искаме да спрем издевателството над законодателния процес, което се случва постоянно в тази легислатура в това Народно събрание.\" \r\n\r\n Депутатът от БСП, професор  Георги Михайлов, коментира, че много от предложенията в закона уреждат форми на организация на дейността на Министерството на здравеопазването, което няма нищо общо с НЗОК и   отбеляза, че със закона се закрива Фондът за лечение на деца и неговият Обществен съвет, както и че се създава мегаагенция за медицински надзор \"която вкарва в себе си дейности, които са абсолютно противоречиви и нямащи нищо общо едно с друго – одита, трансплантационните проблеми, регистрацията на лечебните заведения. \r\n\r\n Този агенция тепърва трябва да се структурира. Тя ще създаде много проблеми в нейните действия, тъй като много от проблемите, които тя вкарва в себе си, изобщо не са решени до момента, реално\". \r\nВ отговор министърът на здравеопазвавено Кирил Ананиев обясни пред Хоризонт, че промените в няколко закона през Бюджета на Здравната каса целят да се ускори преструктурирането на здравния сектор, съобщи БНР. \r\n\r\n \"Направихме измененията,  с цел да ускорим условията, при които е необходимо да се извърши реформирането и преструктурирането на здравния сектор. Всички тези промени водят до повишаване ефективността в разходването на средства и контрола. Ако ние не създадем тази основа, какъвто и модел да въведем от 2020 година, той няма да успее\". \r\n  \r\n \n\t\t\t\t\t\t", "date": "2018.12.20", "title": "БСП внесе в КС бюджета на НЗОК"}
{"url": "http://www.bnews.bg/article/253966-zriteli_prizovaha_viktor_nikolaev_da_mine_na_uspokoitelni", "text": "\n Виктор Николаев да мине на успокоителни, апелират зрителите на сутрешния блок на Нова ТВ. Напоследък журналистът все по-трудно контролира емоциите си и демонстрира непрофесионализъм, избухвайки срещу гостите и колегите си в ефир. \r\n\r\n Зрителите призовават Николаев да се кротне и да започне да си гледа работата, без да създава излишно напрежение. Писмата и коментарите им, които пишат в официалната страница на предаването във „Фейсбук“, обаче системно са подминавани от екипа, който явно не държи на обратната връзка, писа „Ретро“. \r\n\r\n Колеги на журналиста издават, че непрекъснатата му нервност се дължала както на лични проблеми, така и на неразбирателствата му с Аделина Радева и хора от бекстейджа на предаването. \r\n\r\n За последно Виктор избухна именно срещу редакторите и шефовете на сутрешния блок, като се развика в ефир: „Какво да давам, бе, хора?! Върша работа за трима!“. ТВ водещият бил недоволен, че му се налагало непрекъснато да поема и задълженията на партньорката си Аделина, както  и да дава акъл на служителите зад кадър. \r\n\r\n Откакто Ани Цолова и Радева си смениха местата, нервните изблици на водещия значително са зачестили.   \r\n \n\t\t\t\t\t\t", "date": "2018.12.20", "title": "Зрители призоваха Виктор Николаев да мине на успокоителни "}
{"url": "http://www.bnews.bg/article/253977-putin_govori_pred_mediite_za_poroshenko_skripal_idil_zhaltite_zhiletki_i_yadrena_voyna", "text": "\n Руският президент Владимир Путин изрази съжаление за тенденцията да се подценява опасността от ядрена война. Президентът отбеляза, че Русия не търси предимство във въоръжаването, а се стреми да поддържа баланс, предаде ТАСС. \r\n\r\n Руският лидер предупреди за тенденцията да се намалява прагът за използване на ядреното оръжие, което може да доведе до глобална катастрофа. \r\n\r\n Путин все пак смята, че човечеството има достатъчно здрав разум да не допусне световна война. \r\n\r\n Това президентът на Русия каза по време на традиционната си годишна пресконференция за руски и чуждестранни журналисти (1702 тази година - рекордно много), които Путин сравни с разузнавачите - и двете общности боравели с информация. \r\n\r\n Журналистка от \"Уолстрийт Джърнъл\" заяви, че на Запад виждат в Русия заплаха и попита дали наистина тя иска да управлява света. \"Разбира се\", пошегува се Путин. Той подчерта, че обвинението към Русия, че желае да управлява света е западно клише, което се налага на обществото. \r\n\r\n Путин назова главната цел на външната политика на Русия - да осигури благоприятни условия за развитието на страната и да бъде равностоен партньор в света. \r\n\r\n На друг въпрос Путин отговори, че страната му ще се стреми към сключване на мирен договор с Япония, каза Путин. Япония и Русия се интересуват от пълното уреждане на отношенията, подчерта председателят на Руската федерация. Но той също така изрази загриженост от плановете за разполагане на система за американската противоракетна отбрана в Япония, тъй като тя е част от нападателната инфраструктура на САЩ. \r\n\r\n Същевременно Путин отказа да коментира случващото се в отношенията между САЩ и Китай. \"Това е много деликатна област\", каза той. \r\n\r\n Но Русия и Китай постигнаха стокообмен от близо 100 милиарда долара, което според мен е важен показател и постижение, каза Путин в отговор на въпрос на китайски журналист. \r\n\r\n \"Ние оценяваме положително промените в Китай\", каза още президентът. \r\n\r\n Путин смята, че с провокацията в Керченския проток украинският президент Петро Порошенко се опитва да повиши рейтинга си за сметка на интересите на страната. Съдбата на задържаните украински моряци ще бъде решена в рамките на  наказателното производство, каза президентът. \r\n\r\n Путин отбеляза, че на Запад се говори за предполагаемото \"анексиране\" на Крим, но в същото време санкциите засягат жителите на полуострова. \"Те налагат санкции срещу местното население, срещу всички ... За какво, ако това е анексиране?\", пита президентът. \r\n\r\n В коментар за Мария Бутина (която се призна в САЩ за руски агент), президентът каза, че \"не разбира какво може да е признала там\". И добави, че рускинята не е изпълнявала никакви задачи, поставени й от държавата. \r\n\r\n Русия няма да \"задържа невинни хора\", за да ги разменя по-късно за руски граждани, задържани в чужбина, каза президентът в отговор на въпрос. \r\n\r\n Путин сравни световната реакция по случая \"Скрипал\" с тази след убийството на саудитския журналист Джамал Кашоги. В първия случай има санкции, а във втория - мълчание, отбеляза президентът и определи този подход като \"русофобски\", чиято цел е да ограничи развитието на Русия като конкурент. \r\n\r\n Путин изрази увереност, че руската икономика вече се е адаптирала към външните ограничения. Така той отговори на въпрос за санкциите срещу страната. \r\n\r\n \"Почти в цялата си история Русия живее в условията на ограничения и санкции, а това е свързано с ръста на могъществото на Русия и растежа на конкурентоспособността\", подчерта руският лидер. \r\n\r\n Путин смята, че руско-британските отношения са в застой и излизането от него е в интерес на двете страни. Нека решат какво да правят с Брекзит, това не е наша работа, току-виж ни обвинили в нещо, каза държавният глава. Той отбеляза, че Брекзит ще има минимално въздействие върху Руската федерация, но ще засегне европейските страни. \r\n\r\n В отговор на въпрос от \"Чикаго Трибюн\" Путин каза, че е съгласен с думите на американския президент Доналд Тръмп, че по принцип \"Ислямската държава\" е победена в Сирия. В същото време руският президент предупреди, че за опасност от терористична дейност, пренесена от Сирия към други територии. \r\n\r\n Във връзка с решението на САЩ да изтеглят военните си от Сирия Путин каза, че засега не вижда никакви признаци за такова оттегляне, но призна, че това е възможно да се случи. \"Ако решите да се оттеглите, тогава ще е правилно\", отговори президентът. \r\n\r\n Путин обяви, че Русия ще укрепи базата си в Таджикистан, докато ситуацията в Афганистан бъде разрешена. \r\n\r\n Зададен беше въпрос за евентуална \"дедоларизация\" и последствията от нея. Путин увери, че няма и няма да има забрана за разпространението на долара в Русия: \"Русия държи 69% от международните плащания в долари, което е над средното за света\". Той също така изрази увереност, че ролята на рублата в евразийското пространство ще се увеличи. \r\n\r\n Путин подчерта, че правителството е успяло да осигури стабилност на обменния курс на рублата и да задържи ниска инфлацията. Путин обясни, че в обменните бюра се променят означенията за курсовете, за да се свие сивият пазар. \r\n\r\n Путин обърна внимание на журналистка с плакат \"4 години не давате думата\". \"Виновен е Песков (говорителят на Кремъл), ще го накажем\", пошегува се президентът. Тя попита за ситуацията в световната Православие. \r\n\r\n В отговор Путин изрази увереност, че парите са водещият мотив на Вселенския патриарх Вартоломей (по въпроса за автокефалията на украинската църква). Президентът се опасява, че преразпределението на религиозни имоти в Украйна може да придобие \"кървав характер\". \r\n\r\n Според Путин това, което се случва в православната църква в Украйна, е \"неразбираемо за ума\". Той нарече това положение пряка намеса на държавата в делата на църквата. \r\n\r\n Във връзка с протеста на \"жълтите жилетки\" във Франция журналист от \"Комерсант\" попита дали в Русия ще поскъпнат горивата. Да оценяваме политиката на Франция е некоректно, каза Путин. \"Събитията във Франция са свързани с повишаване на цените на бензина, повече от 70% от гражданите подкрепят тези протести\", добави той. \r\n\r\n Путин изтъкна, че възстановяването на социализма в Русия е невъзможно. В същото време добави, че е необходима социална политика, справедливо разпределение на ресурсите, борба срещу бедността и т.н. \r\n\r\n Путин не изключи корекция на цените на бензина поради увеличението на ДДС от началото на 2019 г. с 1-1,5%. В същото време президентът подчерта, че правителството няма да допусне скок на цените на петролните продукти през следващата година. Путин обясни, че ръстът на цените на бензина в Русия тази година се дължи на покачването на цените на петрола на световните пазари. Той добави, че правителството е предприело мерки срещу поскъпването. \r\n\r\n Президентът отбеляза, че доверието в медиите в Русия до голяма степен се подкопава от процесите на комерсиализация. Той се обърна към журналистите с апел да бъдат \"възможно най-обективни\". \"Силата е в истината\", изтъкна Путин. \r\n\r\n Държавният глава заяви, че Русия продължава да държи на контрола върху разследването на смъртта на трима руски журналисти в Централноафриканската република (ЦАР), но информацията е недостатъчно. Президентът изрази съболезнования на роднините и близките на журналистите, починали в ЦАР. \r\n\r\n Путин коментира ареста на правозащитника Лев Пономаев, като отбеляза, че решението е взето от съда заради провеждане на неразрешени действия. \"Не искам да подлагам под съмнение решението на съда. Не поставям под въпрос справедливостта на решението\", каза Путин. \r\n\r\n Путин твърдо вярва в това, че отговорността в интернет трябва да бъде като тази извън интернет. \r\n\r\n Той разкритикува тези, които популяризират наркотиците. Според него за такава пропаганда не може да има прошка. Подобна пропаганда според президента води до \"деградация на нацията\". Неотдавна по тази причина Путин критикува рап изпълненията. \r\n\r\n Представител на телевизията от Рязан попита за преминаването към цифрова телевизия в страната. Президентът обеща, че работата по прехода към цифрово радиоразпръскване ще се осъществява равномерно и на малки стъпки, \"малките села няма да останат без телевизия\", успокои той. \r\n\r\n Путин отбеляза, че не е загрижен за известното забавяне на растежа на производството в земеделието. На въпроса защо няма национална политика в земеделието, Путин отговори, че селското стопанство вече е руски национален проект. Президентът обеща да продължи да подкрепя селското стопанство, като отбелязва, че то произвежда за стотици милиарди рубли. \r\n\r\n Във връзка с пенсионната реформа Путин каза, че е бил наясно, че увеличаването на възрастта за пенсиониране ще бъде посрещнато с критики. \"Такива неща са неприятни и е ясно, че те няма да предизвикат наслада, но са неизбежни\", изтъкна държавният глава. \r\n\r\n Путин смята, че реформата се налага заради намаляването на броя на работещите в страната и увеличаването на броя на пенсионерите. Той припомни, че в началото на века той категорично не е повишил възрастта за пенсиониране, защото тогава \"продължителността на живота е била по-кратка, а съотношението между работещото население и пенсионерите е било приемливо\". \r\n\r\n \"Сега това се е променило драматично, факт е, че тенденциите са такива, че броят на служителите става все по-малък и по-малък, а броят на неработещите пенсионери се увеличава... бихме могли да продължим така от пет до седем години, но тези 5-7 години ще минат и страната ще бъде принудена да го направи внезапно, без никакви преходни периоди, без каквито и да било привилегии, включително за жените - това е въпросът\", коментира Путин. \"Ако не бяхме наясно с тези тенденции, никога нямаше да позволя тази реформа\", подчерта той. \r\n\r\n Журналист от Life попита Путин кога ще се ожени и за кого. След като разбра, че самият кореспондент е женен, Путин се пошегува: \"Самият той е женен и иска същото и за мен.\" Президентът добави, че като порядъчен човек със сигурност ще се ожени някой ден. \r\n \n\t\t\t\t\t\t", "date": "2018.12.20", "title": "Путин говори пред медиите за Порошенко, Скрипал, ИДИЛ, \"жълтите жилетки\" и ядрена война"}
{"url": "http://www.bnews.bg/article/253987-zhena_zalya_mayka_si_sas_soda_kaustik", "text": "\n 36-годишна жена от град Рила е арестувана, след като е заляла майка си със сода каустик, съобщиха от Областната дирекция на МВР в Кюстендил. \r\n\r\n Сигналът за инцидента е получен вчера от съседи, които чули писъците на пенсионерката. При оглед в къщата на двете жени е открита бутилка с опасната натриева основа. \r\n\r\n Пострадалата е закарана за лечение в благоевградската болница, а дъщерята е задържана за 24 часа. \r\n\r\n По случая е образувано досъдебно производство, уведомен е дежурен прокурор. \r\n\r\n Майката е дългогодишна служителка на общинската администрация в град Рила, съобщи \"Струма\". Вчера между нея и дъщеря й избухнал скандал. Според съседи, 36-годишната жена никога не е работила.  \r\n\r\n     \r\n \n\t\t\t\t\t\t", "date": "2018.12.20", "title": "Жена заля майка си със сода каустик"}
{"url": "http://www.bnews.bg/article/253999-priemni_roditeli_prebivat_i_se_gavryat_s_detsata_za_koito_darzhavata_im_plashta", "text": "\n Шамари, побоища с пръчка, наказания, скъсано ухо след силно дърпане. Това е малка част от засечената агресия на приемни родители срещу децата, научи само и единствено „Дейли Прес“. \r\n\r\n Неправителствени организации констатират, че това е превърнато в ужасяващ бизнес, който за щастие все още не е завършил с трагичен край. Макар че това не е съвсем сигурно, защото вече има едно починало в приемно семейство дете на възраст до 3 години, а социалните не казват какви са причините. \r\n\r\n Приблизително 2000 деца годишно отиват при приемни родители, защото малките са отнети от биологичните им родители заради бедност, показва справка на Информационна агенция „Дейли Прес“. \r\n\r\n Социалните работници твърдят пред „Дейли Прес“, че нямат точна статистика за побоите над малчугани. \r\n\r\n От конфедерация, защитаваща правата на децата, твърдят пред топ журналистът ни Тодор Стефанов, че има много такива случаи. \r\n\r\n „Приемната родителка бе жена, тя бе взела две деца и когато някое от тях направи някаква беля, тя взема пръчка и ги удря. След което ги карала да се извиняват“, разказват от конфедерацията. \r\n\r\n Те недоумяват защо социалните си затварят очите пред подобни фрапиращи случаи. \r\n\r\n „Друга приемна родителка така се ядосала на малкото, че от дърпане му е скъсала ухото“, потресена разказва жена от неправителствената организация. \r\n\r\n Тя се натъкнала на още един не по-малко неприятен случай. Приемно семейство наказвало детето, като го държало гладно с ръце, вдигнати нагоре, точно до хладилника. \r\n\r\n „Голяма част от тези деца са българчета, а не ромчета“, споделиха от фондация, която защитава правата на децата. \r\n\r\n Причината била, че социалните работници не ходят в ромските махали, защото няма да им дадат децата, а условията там са предпоставка да се вземат почти всички деца. \r\n\r\n Социалните избягват гетата и защото ги е страх да не ядат бой. \r\n\r\n „Малките трудно преживяват раздялата с родителите, особено ако те са ги обичали истински и ги отнемат от тях поради липса на финансови средства“,обясняват от конфедерацията. \r\n\r\n Според нея най-желани за приемните родители били невръстните до три години. Причината била, че те не можели да говорят и съответно, ако се разкрие, че са ставали жертви на насилие, няма да могат да разкажат за случилото им се. \r\n\r\n Друго 4-годишно пък било карано от приемната родителка да рита биологичната си майка, когато я вижда. Настройването на децата към биологичните им родители било много честа практика при дела за връщане на малчугана при истинската му майка. Един от случаите, които шокирали конфедерацията бил на малко дете, което се обърнало към биологичния си родител с думите: „Защо ме гледаш като парче месо в месарски магазин?“. \r\n\r\n Немалко били и случаите на деца, които сами споделяли, че приемният родител им забранявал да се виждат с биологичните и да ги наричат „мамо и татко“. \r\n\r\n „Аз съм твоята майка. На мен може да ми викаш мамо, а на нея – не“, казвала приемната. \r\n\r\n За някои хора е достатъчно показателно, че приемни родители стават и възрастни хора. \r\n\r\n Такъв бил и случаят със 75-годишна жена, която станала приемен родител на малко дете. При разговор с хора от конфедерацията се оказало, че то не било научено на нищо, но можело перфектно да разказва турски сериали. \r\n\r\n По думите на запознати приемните родители винаги изглеждали прилежно. Те идвали добре облечени и пред персонала показвали перфектно отношение към детето. Немалко обаче били и тези, които още на първите срещи с децата показвали, че нямат търпение да ги вземат, за да получат първата заплата за тази „работа“. \r\n\r\n Медицинска сестра, работила дълги години в дом за деца, разказва, че много често екипът имал съмнения относно намеренията на приемните „мама и татко“. \r\n\r\n По думите й, ако наистина искаш едно дете да изпита какво е любов, то не трябва да се взема срещу заплащане. Важен фактор бил месецът, в който приемното семейство трябва да посещава детето, преди да го вземе. \r\n\r\n „Имаше един фрапиращ случай с мъж и жена, които искаха да бъдат приемни родители – спомня си медицинската сестра. – Идваха няколко пъти, тъй като задължително в продължение на един месец трябва да посещават детето. Идеята това да се прави е за да може да свикнат с него. Така когато дойде времето да го изпишем, то да е спокойно от това, че ще живее с тях. Явно на мъжа накрая много му беше омръзнало и директно се беше обърнал към една колежка с думите: „Давайте детето, трябват ни пари.“ Персоналът бил в шок, когато чул по телевизията как други кандидати са станали приемни родители: „Чухме за промоцията с децата и кандидатствахме.“ \r\n \n\t\t\t\t\t\t", "date": "2018.12.20", "title": "Приемни родители пребиват и се гаврят с децата, за които държавата им плаща "}
{"url": "http://www.bnews.bg/article/253957-tri_koli_byaha_izpepeleni_v_plovdiv_tazi_nosht", "text": "\n Три автомобила бяха изпепелени тази нощ в Пловдив. Сигналът за пожара е подаден малко преди 3 ч. сутринта. \r\n\r\n Хора от близкия жилищен блок чули силен шум и видели огромни пламъци през прозорците.  \r\n\r\n Работи се по версията за умишлен палеж. Пожарът е тръгнал от един автомобил и се е рaзпространил на други два паркирани до него. \r\n\r\n Инцидентът е станал на паркинг пред жилищен блок в район \"Южен\". \r\n \n\t\t\t\t\t\t", "date": "2018.12.20", "title": "Три коли бяха изпепелени в Пловдив тази нощ"}
{"url": "http://www.bnews.bg/article/253956-kakvi_sa_novite_predlagani_tarifi_za_taksimetrov_prevoz", "text": "\n 77 стотинки минимална дневна тарифа и 86 стотинки минимална нощна тарифа за таксиметровите превози, предлагат от Комисията по транспорт в Столичния общински съвет. \r\n  \r\nТемата повдигнаха отново от Синдиката на таксиметровите шофьори, които излязоха на няколко протеста с искане за въвеждане на минимални цени за София. Те поискаха минималната тарифа да бъде 98 стотинки. \r\n  \r\nСпоред председателя на транспортната комисия Екатерина Йорданова, предложението за 77 стотинки е широко обсъдено и са взети предвид и становищата на таксиметровите водачи. Предложението предстои да бъде утвърдено от Общинския съвет. \r\n \n\t\t\t\t\t\t", "date": "2018.12.20", "title": "Какви са новите предлагани тарифи за таксиметров превоз?"}
{"url": "http://www.bnews.bg/article/253954-42_godishnata_bilyana_dol_pokaza_seksi_dupe_a_bozhinov_se_pusna_po_slipcheta_snimki", "text": "\n Валери Божинов изкара любимата си Биляна Дол от Враца и я заведе не в София, а на море през зимата в Индийския океан – на о-в Мавриций,пише HotArena. \r\n\r\n Двойката е отседнала в 5-звезден хотел и очевидно е решила да избяга от зимата в България и да се порадва на още летни емоции. Имат и още по-основателна причина - с Валери са гости на ултра тузарска сватба, като Биляна дори кумува на младоженците, но не с футболиста, а с  с друг мъж. \r\n\r\n 42-годишната красавица побърза да се похвали със снимки по бански заедно с половинката си. Тя е заложила на бански от две части, като долнището е с прашка. Биляна показа как й стои отзад, като не пропусна да разкрие гледка и към задницата на Валерко, който е нахлузил бански тип „слип“. \r\n\r\n Двамата пуснаха фотоси и от щастливото събитие, пременени в модерни тоалети. Снимки вижте \r\n \n\t\t\t\t\t\t", "date": "2018.12.20", "title": "42-годишната Биляна Дол показа секси дупе, а Божинов се пусна по слипчета (СНИМКИ) "}
{"url": "http://www.bnews.bg/article/253965-pochitame_pametta_na_vazdushniya_geroy_dimitar_spisarevski_spasil_sofiya_ot_amerikanskite_bombardirovachi", "text": "\n Днес се навършват 75 години от последния въздушен бой на българския пилот-изтребител капитан Димитър Списаревски. Умишлено загърбван от родната историография в продължение на десетилетия, той е пример за себераздаване в името на родината, което отива даже отвъд смъртта. \r\n\r\n На днешния ден през 1943 г. десетки американски „летящи крепости” Б-24 „Либерейтър” с голям изтребителен ескорт летят над София, за да нанесат масиран удар на града. И самите съюзници признават, че този тип нападения имат изключително скромна военна стойност – целта е терор над населението и излизане на България от войната. \r\n\r\n Срещу въздушната армада се вдигат едва 36 български самолета – относително модерни „Ме-109Г”, но и морално остарели трофейни френски „Девоатин”. Целта е да не се позволи на бомбардировачите да нанесат прицелен удар по София. \r\n\r\n В един от месершмитите е младият капитан Списаревски. Родолюбец, който е непримирим противник както на подривните действия на комунистите, така и на политическото говорене, че войната срещу западните съюзници е само „символична”. \r\n\r\n Нашият летец сам атакува група от 20 самолета над село Долни Пасарел. Поразява една „летяща крепост”, като изстрелва в него целия боекомплект на оръдието и картечниците си. Насочва се към водача на групата и се врязва в него. При взрива на претоварения с бомби американски самолет загива. \r\n\r\n Целта обаче е изпълнена – бомбардировачите не успяват да нанесат планирания съкрушителен удар по София. \r\n\r\n „Невинаги се е говорело за Димитър Списаревски, той е един от примерите за забравен герой. Поради конюктурни причини, на Списаревски и на други т.нар „царски офицери” незаслужено им е отнета почитта на българите”, коментира пред камерата на bTV директорът на училището в Долни Пасарел Ивайло Кискинов. \r\n\r\n Той отбеляза, че и до днес Списаревски го няма в учебниците, но това не е най-важното: „Паметта би следвало да се почита не само чрез учебникарските материали, би следвало да стане част от т.нар гражданско образование, което би следвало да възпитава бъдещите граждани и личности на България”. \r\n\r\n Днес ученици от селото, курсанти от военния университет и школата на ВВС и признателни граждани се поклониха пред паметника на героя и се включиха в проход до лобното му място. \r\n \n\t\t\t\t\t\t", "date": "2018.12.20", "title": "Почитаме паметта на въздушния герой Димитър Списаревски, спасил София от американските бомбардировачи! "}
{"url": "http://www.bnews.bg/article/253973-shte_se_otnema_imushtestvo_i_pri_prekrateno_nakazatelno_proizvodstvo", "text": "\n Депутатите приеха окончателно промените в антикорупционния закон, които се отнасят до гражданската конфискация.  \r\n\r\n Гражданските дела за отнемане на имущество на лица могат да продължават дори при прекратено наказателно производство срещу тях. Това решение на народните представители беше записано в закона, за да обори тълкувателно решение на ВКС, според което не може да се търси сметка за имуществото на оправдани по наказателни дела. \r\n\r\n Днес основни противници на поправките бяха от БСП. Според левицата текстът е позор за конституционния ред. \r\n\r\n Красимир Янков коментира, че КПКОНПИ е превърната в инструмент за експроприация на лица, неудобни на системата.  \r\n\r\n Предложенията са срам за всяка правна професионална общност, отказ от правова държава, подкрепи го колегата му Валери Жаблянов, цитиран от БТА. Според него поправката означава човек, който е обявен за невинен от съда, да продължава да търпи санкции, да продължи производство, което да му налага санкции. \r\n\r\n ГЕРБ се отказа от законодателната инициатива за „вечната гражданска конфискация”. С окончателно гласуваните промени в Антикорупционния закон управляващите оттеглиха предложението си исковете за конфискация да могат да се внасят и след като е изтекъл срокът на проверката. \r\n\r\n В окончателния вариант се оттегли и предложението на ГЕРБ промените в антикорупционния закон да влязат в сила със задна дата, с което няма да има обратно действие на закона, съобщи БНР. \r\n\r\n   \r\n \n\t\t\t\t\t\t", "date": "2018.12.20", "title": "Ще се отнема имущество и при прекратено наказателно производство"}
{"url": "http://www.bnews.bg/article/253964-ananiev_prie_parvite_lineyki_po_proekta_za_modernizatsiya_na_speshnata_pomosht", "text": "\n Министърът на здравеопазването Кирил Ананиев прие първите линейки по инвестиционния проект за модернизация на спешната помощ. Директорът на \"София франс ауто\" Стоян Желев връчи ключовете на министър Ананиев на първите два санитарни автомобила. Те ще останат в София за нуждите на Центъра за спешна медицинска помощ. От март ще започне регулярна доставка на останалите линейки. \r\nЩастлив съм, че в навечерието на Рождество Христово сме заедно тук, за да направим първата реална крачка към изпълнението на инвестиционния проект за модернизация на спешната помощ, каза министър Ананиев. Днес приемаме двата типа линейки - B и C, като единият тип е за превозване, първоначално лечение и наблюдение на болния, а вторият - за интензивно лечение и наблюдение, добави той. По думите му до 2021 год. ще бъдат получени 280 линейки. \r\n  \r\nТози проект е на стойност 164 млн. лв., обхваща не само доставка на общо 400 линейки, а и оборудване и ремонт на филиали, центрове и спешни приемни отделения, припомни министър Ананиев. В центровете ще има съвременна медицинска техника, така че персоналът и пациентите да се чувстват наистина обгрижени, увери той. Ананиев благодари на Европейската комисия, която е направила всичко възможно за осъществяването на проекта и допълни, че проектът е бил одобрен от ЕК без никакви забележки. \r\nВсички линейки, които ще бъдат доставени, трябва да бъдат и правилно експлоатирани, а екипите ще бъдат обучени. Ще има възможност за обучение и на парамедици, които също ще работят с тях, обясни Деница Николова, заместник-министър на регионалното развитие и благоустройството \r\n  \r\nПрез следващата година ще има увеличение на заплатите на работещите в системата на спешната помощ, увери министър Ананиев. \r\n \n\t\t\t\t\t\t", "date": "2018.12.20", "title": "Ананиев прие първите линейки по проекта за модернизация на спешната помощ"}
{"url": "http://www.bnews.bg/article/253969-predstaviha_osmoto_izdanie_na_reytingovata_sistema_na_visshite_uchilishta", "text": "\n Все още повечето млади висшисти у нас през първите три години след завършването си работят на позиции, за които не се изисква висше образование. Макар техният дял да намалява, те все още са 51%. Това сочат данните от осмото издание на рейтинговата система на висшите училища, което беше представено днес в МОН. \r\nНай-ниска безработица сред висшистите се отчита при завършилите медицина, фармация, стоматология и военно дело. А най-висока е сред завършилите туризъм, сочат данните на рейтинговата система. Най-добра е реализацията при инженерно-техническите професионални направления. При тях и доходите са най-високи. Затова и министърът на образованието Красимир Вълчев призова младите хора да учат математика и природни науки. \r\n  \r\nИма три типа професионални направления, отчете Георги Стойчев, ръководител на екипа, изготвил рейтинговата система. При първия е важно не какво, а къде се учи. Тук например попада специалността икономика, защото разликата в реализацията след това в зависимост от различните учебни заведения е в пъти. Втората група професионални направления са тези, в които е важно не къде, а какво се учи, където например попада специалността медицина. При третата група не е толкова важно професионалното направление, колкото изборът на конкретна специалност. \r\nРейтинговата система показва и какви професии упражняват най-често младите хора в първите години след завършването на университета. Тук прави впечатление, че 11% от завършилите история работят като продавачи. \r\n  \r\nПълното издание на рейтинговата система може да се види на сайта на МОН. \r\n \n\t\t\t\t\t\t", "date": "2018.12.20", "title": "Представиха осмото издание на рейтинговата система на висшите училища"}
{"url": "http://www.bnews.bg/article/253962-ivaylo_ivanov_vstapi_v_dlazhnost_kato_glaven_sekretar_na_mvr", "text": "\n Ивайло Иванов официално заема поста на главен секретар на МВР. Вътрешният министър Младен Маринов обяви по време на професионалния празник на българската Гранична полиция, че президентът е подписал указа за назначаването на досегашния шеф на СДВР. \r\n  \r\nДа се повиши професионалният капацитет на служителите на МВР и повишаването на доверието на обществото към полицаите са сред приоритетите на новия главен секретар. \r\n \n\t\t\t\t\t\t", "date": "2018.12.20", "title": "Ивайло Иванов встъпи в длъжност като главен секретар на МВР"}
{"url": "http://www.bnews.bg/article/253963-otkradnaha_statuyata_na_apolon_medikus_ot_tsentralna_banya", "text": "\n Бронзовата статуя на Аполон Медикус, до чешмите с минерална вода в идеалния център на столицата, е открадната. Извършителите се издирват. \r\n  \r\nОсвен произведението на изкуството, липсват и почти всички месингови чучури от чешмите на бившата минерална баня, днес музей. Посегателствата са извършени в рамките на няколко дни, информира БГНЕС. \r\n\r\n Задигането на статуята Аполон Медикус е заснета от видеокамери. Кадрите са предоставени на МВР. \r\n  \r\n„Престъпленията са две. Едното е извършено на 5, а другото на 16 декември. Първо са откраднати чучурите и няколко дни по-късно е отмъкната и статуята. И двете кражба са извършени през нощта. Пазарната цена от метала е незначителна. По-скоро това е хулиганска постъпка. Не е ясно дали двете деяния са извършени от един човек”, каза пред NOVA заместник-кметът на София Тодор Чобанов. \r\n\r\n „Ако статуята и чучурите не бъдат върнати, ще се направи нова отливка. Разговаряхме и с автора на произведенията – скулпторът Георги Чапкънов. Така ще възстановим откраднатото\", допълни Чобанов. \r\n  \r\nБизнесменът Павел Дамянов предложи на крадците да изплати анонимно в десетократен размер сумата, която те биха спечелили от бронза. За него това са емблематични чешми, които радват софиянци. \r\n\r\n Статуята на Аполон Медикус, дело на скулптора Георги Чапкънов, бе поставена след реконструкцията на площад \"Бански\" през 2003 година. Тогава бяха направени 42 каменни чешми, кръгли пейки от камък, водна площ със скулптура на Аполон Медикус, вградено осветление, рампа за хора с увреждания и зелени площи. \r\n  \r\n \n\t\t\t\t\t\t", "date": "2018.12.20", "title": "Откраднаха статуята на Аполон Медикус от Централна баня"}
{"url": "http://www.bnews.bg/article/253926-reni_zabi_vesna_zmiyanats_v_zemyata", "text": "\n От доста време участията на сръбската легенда Весна Змиянац преминават на плейбек. Поредното такова бе този уикенд, в столично заведение, което посетила и родната ни звезда Рени. За никого не е тайна, че освен колежки, те са и приятелки. Рени се слави с живото пеене на концертите си, преминаващи под съпровода на живи оркестри. \r\n\r\n В разгара на купона, по време на емблематичния хит \"Сто живота\", Весна подаде микрофона към Рени, но усетила контраста между живото включване на нашенката и вървящия плейбек, Весна бързо взема нещата в свои ръце и тактично тръгва към другия край на кръчмата, надявайки се гостите на не са забелязали разликата със записа. \r\n\r\n Сръбската икона не се свени да симулира пеене върху записите си, макар и направени преди близо три десетилетия. Разчитаща на стари лаври, тя е спокойна, че българите я боготворят и не полага усилия. В разрез с нейните разбирания Рени продължава да радва българите у нас и по света с неостаряващия си глас, като често включва и хора от публиката, подавайки им микрофона. \r\n \n\t\t\t\t\t\t", "date": "2018.12.20", "title": "Рени заби Весна Змиянац в земята "}
{"url": "http://www.bnews.bg/article/253941-asfaltirat_v_snega_ulitsa_vav_varna", "text": "\n Ударно се асфалтира улица във Варна при снеговалеж. \r\n\r\n 18 декември. Силен сняг и температури около нулата. По ул. \"Кракра\" се асфалтират кръпки. \r\nПо същото време в града тече и още по-мащабен ремонт – цялостно асфалтиране на ул. \"Кап. Рончевски\". \r\n\r\n Петьо Станчев, гл. инженер на фирмата-изпълнител, обяснява: \"В края на деня само заваля снега и то на последния ни камион”. \r\n\r\n Обновяването на улицата струва на данъкоплатците над 600 хил. лева. От общината вече извършват проверка. \r\n\r\n \"Ако резултатите от проверката са неприемливи за възложителя фирмата ще бъде санкционирана и дейността ще бъде повторно извършена в по-подходящи условия\", обясни Петър Гърбузов, дирекция \"Инженерна инфраструктура и благоустрояване\" към Община Варна. \r\n\r\n Само преди дни беше установено, че същата фирма е ремонтирала некачествено тротоари по друга варненска улица – \"Драгоман\". \r\n \n\t\t\t\t\t\t", "date": "2018.12.20", "title": "Асфалтират в снега улица във Варна"}
{"url": "http://www.bnews.bg/article/253975-lilyana_pavlova_veche_ne_e_ministar", "text": "\n Народното събрание освободи Лиляна Павлова като министър на европредседателството. \r\n\r\n Въпреки трудното си придвижване, точно в 9 без 5 Лиляна Павлова се яви в парламента събрание, за да бъде освободена като министър.  \r\n\r\n Премиерът Бойко Борисов не дойде да представи промените в кабинета. Това беше сторено от вицепремиера и външен министър Екатерина Захариева. „Изказвам специална благодарност към г-жа Павлова от името на цялото правителство”, изтъкна Захариева.  \r\n\r\n Опозицията нарече освобождаването на Павлова закъсняло и не спести критиките към кабинета. „Част от основните спонсори, хората, които се ангажираха с реализацията на председателството, днес са или в ареста, или са издирвани от Интерпол”, каза Кристиян Вигенин от БСП.  \r\n\r\n За председателството бяха отпуснати 166 млн.лв, от тях са спестени 22 млн лева. \r\n\r\n След час дебат Павлова беше освободена със 190 гласа „за”. Решението влиза в сила от 1 януари. \r\n\r\n   \r\n \n\t\t\t\t\t\t", "date": "2018.12.20", "title": "Лиляна Павлова вече не е министър!"}
{"url": "http://www.bnews.bg/article/253978-sadat_opravda_lekarka_za_smartta_na_bebe", "text": "\n Апелативният съд във Велико Търново отмени присъдата на гинеколожката д-р Нина Байчева, обвинена за смъртта на бебе в Тетевен, и я призна за невинна.  \r\n\r\n 58-годишната лекарка, която е с над 30-годишен стаж и бе шеф на АГ-отделението в тетевенската болница, бе обвинена затова, че на 22 април 2015 г. при водене на раждане, поради немарливо изпълнение на работата си като дежурен лекар и по непредпазливост е причинила смъртта на новородено момиченце на 24 април. \r\n\r\n Бебето на родилката Наташа Габровска почина в плевенската болница два дни след раждането в Тетевен. Причината за смъртта е тежка асфиксия при раждането, придружена с родови травми и кръвоизлив, които довели до полиорганна недостатъчност, шок и неонатална кома. \r\n\r\n Делото започна в Окръжния съд в Ловеч през април 2016 г. и няколко месеца по-късно магистратите признаха д-р Байчева за виновна, като я осъдиха условно - на 2 г. \"лишаване от свобода\" с 3-годишен изпитателен срок. Съдът обаче постанови подсъдимата да бъде лишена от право да упражнява лекарска професия за срок от две години, пише Дир.бг. \r\n\r\n Апелативнят съд във Велико Търново обаче е признал д-р Байчева за невинна, като я оправдава изцяло по повдигнатото й от Окръжната прокуратура в Ловеч обвинение. \r\n\r\n Присъдата подлежи на обжалване и протест пред Върховния касационен съд. \r\n \n\t\t\t\t\t\t", "date": "2018.12.20", "title": "Съдът оправда лекарка за смъртта на бебе"}
{"url": "http://www.bnews.bg/article/253972-zasecheni_sa_opiti_za_vavezhdane_na_neverni_danni_pri_preobrazuvaneto_na_vinetki", "text": "\n Засечени са първите опити за въвеждане на неверни данни при преобразуване на хартиени винетки в електронни, съобщи Агенция „Пътна инфраструктура“. Голяма част от случаите са опити за конвертиране към е-винетка със срок на валидност 31 декември 2019 година, а такава възможност не съществува. Системата не допуска грешки и засича подобни неточности, тъй като подадената информация се верифицира. \r\nВ същото време въведените верни данни са обработени и съответните хартиени винетки са конвертирани. В момента се разработва бутон, чрез който на уеб сайта на Националното тол управление www.bgtoll.bg шофьорите ще могат да проверят дали хартиените стикери на автомобилите им са преобразувани в електронни винетки. \r\n  \r\nВече са подадени над 16 000 заявления за конвертиране, а за първите четири дни от началото на продажбата са купени 786 електронни винетки за над 78 000 лева. \r\nПътната агенция напомня, че преобразуването на хартиени в електронни винетки не е задължително, а препоръчително. Водачите, които не го направят, няма да бъдат глобявани. Без значение дали хартиеният винетен стикер е преобразуван, той трябва да остане на предното стъкло на автомобила до изтичане на неговата валидност. \r\n \n\t\t\t\t\t\t", "date": "2018.12.20", "title": "Засечени са опити за въвеждане на неверни данни при преобразуването на винетки"}
{"url": "http://www.bnews.bg/article/253949-parlamentat_zakri_ministerstvoto_na_evropeyskoto_predsedatelstvo", "text": "\n Парламентът прие решение за структурни и персонални промени в Министерския съвет, с които закри Министерството на Българското председателство на Съвета на Европейския съюз 2018 и освободи Лиляна Павлова от поста министър. Решението влиза в сила от 1 януари 2019 г. \r\n  \r\nМотивът за закриване на министерството и освобождаване на Павлова като министър е това, че ротационното председателство на съвета от триото Естония - България - Австрия приключва на 1 януари 2019 г. \r\n  \r\nПри представянето на проекторешението вицепремиерът Екатерина Захариева благодари на Лиляна Павлова за работата. Създаването на министерство за българското председателство показа, че моделът е успешен, смята тя. Оценките за българското председателство показват, че България се справи изключително успешно с първото си европредседателство, каза още Захариева. \r\n \n\t\t\t\t\t\t", "date": "2018.12.20", "title": "Парламентът закри Министерството на европейското председателство"}
{"url": "http://www.bnews.bg/article/253967-simeonov_i_protezhetata_mu_kasabov_i_mitev_obsluzhiha_za_poreden_pat_oligarhiyata_i_dps", "text": "\n Депутатите от партийката НФСБ за пореден път обслужиха олигархията. Това стана по време на дебатите на Закона за устройство на територията. Изгонения от народа вицепремиер Валери Симеонов реши да си връща на министъра на туризма Николина Ангелкова и с гръмки фрази и слова за момчета с дебели започна \r\nда громи предлаганите поправки за отлагане действието на Закона за концесиите с още две години. \r\n\r\n Въпреки, че от ГЕРБ като че ли са разбрали пагубното действие на този закон и че отдаването на един плаж на концесия за повече от 35 години на практика обрича на гибел развитието на морския туризъм. \r\n\r\n За Валери Симеонов и партийните му протежета Касабов и Митев Законът за концесиите е много добър закон. Явно и тримата бяха забравили, че по време на 43-то Народно събрание именно тяхната политическа сила определи този закон като закон обслужващ олигархията. \r\n\r\n При изказването си Симеонов удобно не декларира конфликт на интереси, чрез фирмата СКАТ РеТеКом- ООД, която е със седалище в хотел Лагуна в Свети Влас. Вероятно ако беше декларирал такъв на Симеонов щеше да му се  наложи да обяснява не за дебеловрати момчета, а за розови преживявания със сегашен вицепремиер, а и за това как една плажна територия никога не стана обект на шумните му проверки. \r\n\r\n Симеонов и неговите партийни протежета, както винаги използваха гръмки слова и подобаващ популизъм, но пропуснаха да заявяват, че всички сигнали на изгонения от народа вицепремиер Симеонов до прокуратурата бяха отхвърлени с гръм и трясък. \r\n\r\n Обслужването на корпоративните и олигархични интереси от партийката НФСБ е гарнирано и с черешката на тортата по този казус, тъй като с отхвърлянето на поправките в ЗУТ на практика Валери Симеонов обслужи интересите на Доган, които не са тайна за гражданите по черноморието. \r\n\r\n Сега ,след като Доган стана горд собственик на ТЕЦ-Варна, той ще има вече възможност да се поздрави и с дългогодишна концесия на някои от българските плажове и да си построи поредния сарай! \r\n\r\n Така за пореден път лъснаха патриотаро- депесарските обвързаности и зависимости  \r\n  \r\n \n\t\t\t\t\t\t", "date": "2018.12.20", "title": "Симеонов и протежетата му Касабов и Митев обслужиха за пореден път олигархията и ДПС! "}
{"url": "http://www.bnews.bg/article/253951-80_ot_balgarskite_mazhe_zhiveyat_do_30_godishni_s_roditelite_si", "text": "\n Осемдесет процента от младите български мъже на възраст 16-29 години, или 8 от всеки 10 представители на силния пол у нас, живеят заедно родителите си. При младите жени този показател е много по-нисък - едва 60 на сто от представителките на нежния пол у нас се задържат при родителите си до 30-годишна възраст. Средната възраст, на която младите българи са напускали родителите си, е била 30 години. \r\nБългария не прави голямо изключение по средния показател за съжителство деца-родителиза страните от ЕС. И там 73 на сто от младите мъже и около 60 на сто от младите жени са съжителствали с родителите си почти до 30-годишна си възраст, показват данни от анализ на Евростат. \r\nОсновната причина за това продължително съжителство между деца и родители е била ангажираността на младите хора с образованието им и логистичната помощ, която по-възрастните са им оказвали при тяхното следване. Втора основна причина е бил показателят \"риск от бедност\". Тенденцията е - колкото повече бедност - толкова повече поколения под един покрив. \r\n \n\t\t\t\t\t\t", "date": "2018.12.20", "title": "80% от българските мъже живеят до 30-годишни с родителите си"}
{"url": "http://www.bnews.bg/article/253974-detsa_sabraha_pari_za_nova_invalidna_kolichka_na_svoya_sauchenichka", "text": "\n Ученици от Монтана събраха пари от продажба на приготвена от тях храна, за да може 14-годишната Симона да има нова инвалидна количка. \r\n\r\n Идеята е на ученици от Финансово-стопанската гимназия в града. Те купуват продукти, приготвят храна у дома и я предлагат. „Бяхме помолили съучениците си да не излизат да си купуват закуски през междучасията, а да дойдат да купят от тук, за да помогнат”, разказа една от ученичките, участващи в инициативата. \r\n\r\n Продават всичко само за няколко часа. Събрани са 1138,70 лв. \r\n\r\n Парите са за съученичката им Симона. Тя е на 14 години и е с детска церебрална парализа. От раждането си досега, детето претърпява 12 операции. Сама може да направи само няколко крачки. \r\n\r\n Майка й освен за нея, се грижи за по-малката й сестра и за баща им, който след тежък инсулт остава напълно неподвижен. Симона не ходи на училище – то идва при нея. Учителите я обучават в дома й в село Безденица. \r\n\r\n Симона е много добра ученичка. \r\n\r\n Когато получи новата си количка първо ще се разходи съвсем сама някъде, където никога не е била. А когато порасне, ще продължи да мечтае. \r\n \n\t\t\t\t\t\t", "date": "2018.12.20", "title": "Деца събраха пари за нова инвалидна количка на своя съученичка"}
{"url": "http://www.bnews.bg/article/253952-putin_se_izpravya_pred_mediite_v_razgara_na_krizata_sas_zapada", "text": "\n Руският президент Владимир Путин ще даде днес традиционната си ежегодна пресконференция и ще отговаря на най-различни въпроси, предаде Франс прес. \r\n  \r\nАкредитирани са повече от 1700 журналисти от почти всички руски региони, както и от Азия, Европа и Америка. Това е четиринадесетата пресконференция за Путин от идването му на власт през 2000 г. Очаква се тя да продължи няколко часа. Първата му пресконференция като президент през 2001 г. продължи час и половина, тази през 2004 г. - повече от три часа, а през 2008 г. - повече от четири. \r\n  \r\nОчаква се тази година Путин да бъде питан за обтегнатите руско-американските отношения, за отношенията със Запада като цяло, за кризата в Украйна, икономиката, увеличаването на цените на комуналните услуги, непопулярната пенсионна реформа. \r\nГоворителят на Кремъл Дмитрий Песков каза, че президентът се подготвя активно за срещата с медиите, работи до късно през нощта, за да се запознае с материалите, подготвени от министрите и експертите на президентската администрация. \r\n \n\t\t\t\t\t\t", "date": "2018.12.20", "title": "Путин се изправя пред медиите в разгара на кризата със Запада"}
{"url": "http://www.bnews.bg/article/253953-poreden_vlakov_intsident_zaradi_padnala_skala", "text": "\n Пътническият влак от Септември за Добринище се е ударил в паднала върху железния път земно-скална маса. След удара е дерайлирал локомотивът на теснолинейката с първа талига, съобщиха от БДЖ. Заради инцидента от 06:12 часа днес е преустановено движението на влаковете в участъка между гарите Якоруда и Белица. \r\nНяма пострадали пътници и служители на националния железопътен превозвач. \r\n  \r\nДо възстановяване на движението влаковете ще се движат в участъците Белица - Добринище и Септември - Якоруда. Направена е организация за превоз с автобуси на пътниците между Белица и Якоруда. \r\nАварийни екипи и възстановителна техника на Национална компания „Железопътна инфраструктура“ са на мястото за отстраняване на щетите. \r\n  \r\nПреди месец движението на теснолинейката беше спряно заради нестабилност на скален откос. Тогава от Националната компания „Железопътна инфраструктура“ съобщиха, че екипи на компанията ще правят проверка на потенциално опасни участъци по линията преди преминаването на всеки влак. \r\n\r\n   \r\n \n\t\t\t\t\t\t", "date": "2018.12.20", "title": "Пореден влаков инцидент заради паднала скала"}
{"url": "http://www.bnews.bg/article/253961-dzhizasa_ne_plashta_izdrazhka_za_sina_si", "text": "\n Благой Георгиев не плаща издръжка на бившата си жена Есмер за отглеждане на сина им Елай.Малчуганът остана в Русия при майка си, а бившият футболист все по-рядко се обаждал да чуе как е, а за виждане и дума не казвал. \r\nОмерова в началото много се изнервяла на отношението на Джизъса към детето им, но вече все по-рядко се впечатлявала от издънките на Георгиев като баща. В началото той давал пари, след което изпаднал във финансово затруднение и започнал през месец-два да праща финанси, докато в един момент издръжката съвсем секнала, пише „Телеграф“. \r\nВ момента новият любим на Есмер се грижи както за нея, така и за детето й. Самата Омерова смятала, че новата любов й е подарък от съдбата за всичко, което изтърпя докато беше с Благой. Сега татарката е по-щастлива отвсякога и не спира да качва снимки в социалните мрежи с любимия си, на които демонстрират чувствата си. \r\nВ същото време Благой има връзка с плеймейтката Златка Райкова, обиди майката на другите си две деца, като я заплаши в ефир, че ще й разбие муцуната.   \r\n  \r\n \n\t\t\t\t\t\t", "date": "2018.12.20", "title": "Джизъса не плаща издръжка за сина си"}
{"url": "http://www.bnews.bg/article/253958-v_sandanski_otnovo_protestirat_s_iskane_da_varnat_na_rabota_d_r_georgi_aleksiev", "text": "\n Десетки се събраха на пореден протест заради отстранения от работа лекар в Сандански. Този път той е пред сградата на общината, където заседава Общинският съвет. \r\n\r\n Протестът днес е заради решението на Медицинския съвет да не връща д-р Алексиев на работа в болницата. \r\n\r\n Хората не го приемат и днес са се събрали с настояване лекарят да се върне на работа. \r\n \n\t\t\t\t\t\t", "date": "2018.12.20", "title": "В Сандански отново протестират с искане да върнат на работа д-р Георги Алексиев"}
{"url": "http://www.bnews.bg/article/253945-real_madrid_e_vtoriyat_finalist_na_svetovnoto_klubno_parvenstvo", "text": "\n \"Реал\" Мадрид се класира за финала на Световното клубно първенство в ОАЕ, където в събота ще спори за трофея с домакините от \"Ал Аин\". \r\n\r\n В полуфинала \"Белия балет\" победи с 3:1 японския \"Кашима Антлърс\". Хеттрик за европейския клубен шампион реализира Гарет Бейл. Той се разписа в 44-ата, 53-ата и 55-ата минута. \r\n\r\n Почетния гол за \"Кашима\" вкара в 78-ата минута Шома Дой. \r\n\r\n Японският отбор ще си оспорва, също в събота, третото място с другия загубил полуфиналист - арженския \"Ривър Плейт\". \r\n \n\t\t\t\t\t\t", "date": "2018.12.20", "title": "\"Реал\" Мадрид е вторият финалист на Световното клубно първенство"}
{"url": "http://www.bnews.bg/article/253947-politsiyata_v_amerikanski_grad_izdirva_otkradnata_kashta", "text": "\n Полицията в американския град Сейнт Луис издирва малката къщичка на г-жа Меган Пану,която й била задигната от злосторници, съобщава Асошиейтед прес. \r\n  \r\nТърси се малка къща с височина 3,65 метра, която г-жа Пану сама си сглобила от кедър, като похарчила за нея 20 хиляди долара. \r\n\r\n Малкият дом на колела бил паркиран пред магазин за строителни материали в Сейнт Луис, когато внезапно изчезнал. \r\n  \r\nГ-жа Пану изискала записите от околните камери за наблюдение, но от крадците нямало и следа. Тя възнамерявала да мебелира малката си постройка и да се нанесе в нея напролет. Но злосторниците нарушили нейните планове. \r\n\r\n Във Фейсбук се появиха съобщения, че потребители са видели подвижната къща да бъде теглена от пикапче по магистрала номер 70 западно от Сейнт Луис. \r\n\r\n   \r\n \n\t\t\t\t\t\t", "date": "2018.12.20", "title": "Полицията в американски град издирва открадната къща"}
{"url": "http://www.bnews.bg/article/253942-korbin_nareche_mey_glupava_zhena", "text": "\n Лидерът на опозицията Джереми Корбин наречев британския парламент шепнешком Тереза Мей \"глупава жена\", но всички разбраха думите му. \r\n\r\n По време на поредните горещи дебати по брекзит министър-председателката отправи критики към председателя на Лейбъристката партия. \r\n\r\n  В отговор той клати глава и промърморва \"глупава жена\", но думите му се чуват. \r\n\r\n По-късно Корбин обясни на депутатите, че си е мислел за онези, които превръщат дебатите за брекзит в \"пантомима за глупави хора\". \r\n \n\t\t\t\t\t\t", "date": "2018.12.20", "title": "Корбин нарече Мей \"глупава жена\""}
{"url": "http://www.bnews.bg/article/253915-mariana_popova_zaryazva_bebeto_za_chng", "text": "\n Навръх Нова година Мариана Попова ще остави малката си дъщеричка Екатерина, за да радва феновете на площад „Александър Батенберг” в София. Компания ще й правят още Рут Колева, Орлин Павлов, Стефан Вълдобрев и други. Стана традиция на Нова година родните звезди да пеят по площадите. И тази година това няма да се промени. За доброто настроение ще се грижат още Софийски духов оркестър и танцов ансамбъл, а водещи ще са Стефан Щерев и Мария Андонова. \r\nРежисурата на шоуто на „Батенберг” е възложена на Борис Радев, който бе режисьор на юбилея на Христо Стоичков на стадион „Васил Левски”, както и на мюзикъла „Оркестър без име”, пише \"България днес\". \r\nВ Горна Оряховица пък ще се изявява рапърът и тв водещ Искрата. В Тетевен гражданите ще посрещат празника с Деница Караславова и Рафаел. Поп дуетът Павел и Венци Венц ще пеят в Бургас, в компанията на Дара. \r\nВ Пловдив пък ще забият момичетата от 4Magic, които са и родом от града под тепетата. А в Козлодуй с песните си ще радва Йоана. В Русе на площад „Свобода” ще забият рокаджиите от Б. Т. Р. А Влади Ампов — Графа ще посреща 2019 заедно с жителите и гостите на Албена! \r\n  \r\n \n\t\t\t\t\t\t", "date": "2018.12.20", "title": "Мариана Попова зарязва бебето за ЧНГ "}
{"url": "http://www.bnews.bg/article/253950-zapochva_proverka_na_dogovorite_na_letishte_sofiya", "text": "\n Министърът на транспорта, информационните технологии и съобщенията Росен Желязков разпореди одит на \"Летище София\" за проверка на договорите за доставка на стоки в търговските обекти и за анализ на вземанията на стойност над 10 000 лв., както и предприетите действия за тяхното събиране. Това съобщиха от ведомството. \r\nОдитът ще бъде извършен от Звеното за вътрешен одит към Министерството на транспорта, информационните технологии и съобщенията и следва да приключи в кратък срок. \r\n\r\n По 50 000 лева коледни премии ще получат тримата членове на Борда на директорите на Летище София – Владимир Рапонджиев, Ася Иванова и Мая Андреева, съобщава Offnews.bg. \r\n\r\n В същото време там тече проверка от Министерството на транспорта заради ексклузивен договор, според който фирма “Кита България” получава монопол да снабдява всички безмитни магазини на територията на летището по определени от нея цени. Договорът е сключен от Владимир Рапонджиев без обществена поръчка или друга публична процедура, информира сайтът. \r\n\r\n Фирмата е регистрирана на 5 септември миналата година, а на 18 септември подписва договор с Летище София. Тя има украински управител и български съдружник, регистрирана е с уставен капитал от 1000 лв, а на посочения от нея адрес в Пловдив, според Google, има гараж. \r\n\r\n По данни на Годишния финансов отчет на Летище – София за 2017 г. годишният оборот на безмитните магазини е 57 392 000 лв, а печалбата от продажбите е 9 млн. лева и съставлява 60,8% от цялата печалба на летището. \r\n\r\n Внимателният прочит на договора обаче оставя убеждението, че сега чрез монополно високите цени голяма част от печалбата вече ще я прибира КИТА. Летището ще получи за двегодишния срок на договора еднократно едва 135 000 евро за някаква неясна маркетингова подкрепа и то платими еднократно след 1 година (декември 2019 г.). \r\n \n\t\t\t\t\t\t", "date": "2018.12.20", "title": "Започва проверка на договорите на „Летище София“"}
{"url": "http://www.bnews.bg/article/253955-patrioti_za_obshta_upotreba_ili_prosto_obiknoveni_mishotsi", "text": "\n След като самоопределилите се за патриоти обиколиха всички медии и разпространиха за широката общественост намеренията си да поискат намаляване на данъка за автомобили с газови уредби, същите се покриха като истински мишки през зимата. Защо ли?  \r\n\r\n Оказа се, че след шумната медийна акция, така наречените патриоти са оттеглили тихомълком законопроекта си. Всъщност отдавна вече трябва да е ясно, че в парламента си имаме патриоти за обща употреба и обслужване на статуквото. По-интересното е, че всички казионни медии, които прилежно обслужиха \r\nлъжливите намерения на патриотарите сега услужливо мълчат и на практика се превръщат в съучастници по разпространението на патриотичните лъжи. \r\n\r\n Като се има предвид, че тези народни избраници станаха такива чрез разпространението на грандиозните лъжи за минимална пенсия от 300 лева, \r\nза борба с олигархията и монополите, няма нищо чудно, че продължават с лъжливите си послания! \r\n  \r\n \n\t\t\t\t\t\t", "date": "2018.12.20", "title": "Патриоти за обща употреба или просто - обикновени мишоци!"}
{"url": "http://www.bnews.bg/article/253960-ungarskata_agitka_ne_pomogna_na_levski_lukoyl", "text": "\n Баскетболните \"Левски Лукойл\" и \"Балкан\" Ботевград претърпяха тежки загуби при своите гостувания в срещи от втория кръг на група \"J\" от втората групова фаза на ФИБА Къп.  \r\n\r\n \"Сините\" отстъпиха с 56:89 на унгарския \"Алба Фехервар\" (23:19, 18:18, 20:10, 28:9). Българските шампиони получиха солидна подкрепа от местни привърженици на \"Левски\", но това не им помогна да запишат първа победа в тази фаза на турнира.  \r\n\r\n В Израел отборът на \"Ирони Нес Циона\" спечели със 100:73 (27:20, 29:19, 16:24, 28:10) срещу ботевградчани. \r\n\r\n   \r\n \n\t\t\t\t\t\t", "date": "2018.12.20", "title": "Унгарската агитка не помогна на \"Левски Лукойл\""}
{"url": "http://www.bnews.bg/article/253946-silno_zemetresenie_v_zapadna_gartsiya", "text": "\n Земен трус с магнитуд 5,2 разлюля снощи Западна Гърция, съобщи Европейският център за изследвания, предаде ТАСС. \r\nЕпицентърът е бил на 22 километра западно от градчето Метони, разположено на брега на Йонийско море в югозападния край на полуостров Пелопонес. Огнището е било на дълбочина от 10 км. \r\n  \r\nНе се съобщава за разрушения и пострадали. \r\n  \r\nВестник \"Прото тема\" дава малко по-различни данни - магнитуд от 4,5 и епицентър в същия район, 20 километра югоизточно от град Пилос. \r\n  \r\nСпоред вестника огнището е било на дълбочина от 41,1 км. \r\n \n\t\t\t\t\t\t", "date": "2018.12.20", "title": "Силно земетресение в Западна Гърция"}
{"url": "http://www.bnews.bg/article/253910-sinat_na_neli_rangelova_raznasya_toaletna_hartiya_po_domovete", "text": "\n Синът на Нели Рангелова е нейният повод за гордост – той е сред малкото звездни наследници, които не разчитат на славата и авоарите на фамилията, а си изкарват парите сами. 22-годишният младеж създава собствена фирма преди малко повече от година. За разлика от повечето си връстници не се насочва към предпочитаните сфери, а нахлува в напълно неразработена ниша, писа „Галерия“. \r\n\r\n Бочуков- младши се захваща с доставка на храна и домашни потреби по домовете на хората. Всеки, който иска, си въвежда адреса, след което избира всички стоки, които са му необходими – плодове, меса, млечни продукти, тоалетна хартия и всичко, което се предлага и в магазините, като цените са предварително обявени. \r\n\r\n Мартин работи с конкретна верига супермаркети, упомената в сайта му. След като клиентът направи поръчката, младежът и служителите му отиват до въпросния магазин, пазаруват всичко, което е по заявка, и го доставят на посочения адрес. Отзивите гласят, че синът на Нели Рангелова се справя перфектно.   \r\n \n\t\t\t\t\t\t", "date": "2018.12.20", "title": "Синът на Нели Рангелова разнася тоалетна хартия по домовете\r\n"}
{"url": "http://www.bnews.bg/article/253944-samo_17_strani_sred_tyah_balgariya_ne_podkrepiha_migratsionniya_pakt_v_oon", "text": "\n Общото събрание на ООН утвърди Глобалния пакт за миграцията, който бе приет в Маракеш миналата седмица, предаде БТА. Това е първият международен документ по проблема с миграцията. Той не е правно обвързващ. \r\n\r\n Пактът бе приет със 152 гласа „за”. Против гласуваха пет страни - САЩ, Израел, Унгария, Чехия и Полша. Въздържаха се 12 държави, сред които България, Австрия, Австралия, Швейцария и Италия. \r\n\r\n На конференцията в Маракеш на 10 декември пактът бе одобрен от 164 страни. \r\n\r\n Белгия гласува в подкрепа на пакта, въпреки че той предизвика оттеглянето на една от партиите в управляващата коалиция и това доведе до оставката на премиера Шарл Мишел. Бразилия пък обяви, че ще се оттегли от пакта щом избраният за президент Жаир Болсонаро встъпи в длъжност на 1 януари. \r\n\r\n САЩ отхвърлиха пакта с аргумента, че той придвижва глобалното управление за сметка на националните закони и интереси на отделните страни. Унгария пък заяви, че пактът е небалансиран и е насочен в подкрепа на миграцията. \r\n\r\n Какво представлява спорният документ? \r\n\r\n В изявление преди гласуването председателката на Общото събрание на ООН Мария Фернанда Еспиноса от Еквадор напомни, че този документ няма законово обвързваща сила и не нарушава суверенитета на никоя държава. \r\n\r\n Глобалният пакт на ООН за миграцията изброява редица принципи – защита на човешките права, защита на децата, признаване на националния суверенитет и други. Той предлага различни варианти на сътрудничество като обмен на информация и експертиза и интеграция на мигрантите. Пактът призовава за забрана на необосновани задържания и допуска арести само като крайна мярка. \r\n\r\n 258 милиона души по света са в постоянна мобилност или мигранти, което е 3,4 процента от населението на Земята. Над 80 процента от придвижванията от една страна в друга се извършват законно. По данни на ООН повече от 60 000 нелегални мигранти са загинали от 2000 г. \r\n \n\t\t\t\t\t\t", "date": "2018.12.20", "title": "Само 17 страни (сред тях – България) не подкрепиха миграционния пакт в ООН"}
{"url": "http://www.bnews.bg/article/253948-rusiya_privetstva_izteglyaneto_na_voyskite_na_sasht_ot_siriya", "text": "\n Решението да се изтеглят войските на САЩ от Сирия създава перспективи за политическо уреждане на сирийската криза, съобщи руското външно министерство, цитирано от ТАСС и Ройтерс. \r\n  \r\nСАЩ съобщиха, че са започнали да изтеглят войските си от Сирия, а американски официални представители заявиха, че Вашингтон обмисля да върне всичките си войници поради завършването на кампанията за освобождаване на територии от групировката \"Ислямска държава\". \r\nВъоръжената коалиция Сирийски демократични сили (СДС), която е съставена основно от кюрдски бойци, определи решението на САЩ да изтеглят войските си от Сирия като удар с нож в гърба, съобщи телевизия \"Скай нюз - Арабия\", цитирайки представител на командването на СДС. \r\n  \r\n\"Това е предателство и удар с нож в гърба\", заяви кюрдският представител. \r\n  \r\nИзраелският премиер Бенямин Нетаняху заяви, че страната му ще проучи решението на САЩ да изтеглят войските си от Сирия. \r\nНетаняху отбеляза, че в последните дни е обсъдил това изтегляне с президента и държавния секретар на САЩ. \r\n\r\n \"Те дадоха да се разбере, че имат други начини за влияние в района. Ще проучим сроковете на това изтегляне, начините на извършването му и, разбира се, какво значение ще има това за нас. При всички случаи ще се постараем да опазим сигурността на Израел и да осигурим защитата му\", каза израелският премиер. \r\n \n\t\t\t\t\t\t", "date": "2018.12.20", "title": "Русия приветства изтеглянето на войските на САЩ от Сирия"}
{"url": "http://www.bnews.bg/article/253943-petima_ot_zalovenite_ukrainski_moryatsi_ostavat_v_aresta_v_moskva", "text": "\n Апелативният съд на Крим остави в ареста петима от задържаните в Керченския проток украински моряци. Сред тях е и потомъкът на бесарабските българи Владимир Варимез. \r\n\r\n Украинските матроси са под арест за два месеца в Москва. Адвокатите на петима от тях, включително и на Владимир Варимез, обжалват това постановление, но съдът не прие аргументите им. \r\n\r\n Моряците са обвинени за нарушаване на руските граници и ще бъдат изправени пред съда. \r\n\r\n Украйна смята отново да изпрати свои военни кораби в Азовско море, каза секретарят на Съвета за национална сигурност и отбрана Олександър Турчинов. \r\n\r\n В интервю за Би Би Си Турчинов се аргументира, че една такава мисия е необходима, за да се попречи на Русия да установи контрол над водния басейн. \r\n\r\n Подобен ход би създал предпоставка за нов военноморски сблъсък между Украйна и Русия като този от края на миналия месец, който доведе до рязко изостряне на обстановката в целия регион, отбелязва БТА.  \r\n\r\n Руското министерство на външните работи нарече изявлението на Турчинов \"провокация\". Секретарят на Съвета за национална сигурност и отбрана на Украйна каза пред Би Би Си, че е изключително важно страната му да предприеме нова военноморска акция в Азовско море, защото ако тя бездейства, Русия ще установи пълен контрол над морски пътища и ще диктува волята си. \r\n\r\n На 25 ноември руската брегова охрана задържа три украински военни кораба, които се опитваха да влязат в Азовско море, и задържа членовете на техните екипажи - общо 24 души. \r\n \n\t\t\t\t\t\t", "date": "2018.12.20", "title": "Петима от заловените украински моряци остават в ареста в Москва"}
{"url": "http://www.bnews.bg/article/253959-zlatnata_hristiyana_otdahva_na_bali", "text": "\n Със заслужена ваканция на Бали се глези едно от „златните момичета” Християна Тодорова. Тя и гаджето й Мишо избягаха от студа, чак на другия край на планетата. Двойката избра Индонезия и по-точно Бали за своята ваканция. Гимнастичката и любимият й са в комплекс в Гианяр, където се наслаждават на вълнуващи преживявания. \r\nДвойката се радва на уединение и комфорт в малка вила сред природата, пише „България днес”. Двамата разполагат с пълни удобства и собствен плувен басейн. Тодорова и Михаил са заедно от две години като често се отдават на пътувания. Най-любима им е Италия, където често могат да бъдат засечени във Флоренция, Венеция, Рим, а когато имат време отскачат и до по-далечни кътчета от света. \r\nПреди да замине за Бали, Хриси се изяви в „Черешката на тортата”, където показ уникални кулинарни умения. Тя дори накара една от най-добрите актриси–кулинари–Катето Евро да си оближе пръстите, както и Ралица Паскалева, Ники Илиев и Георги Мамалев. \r\nСамата тя обаче се шегува, че точно заради храната едно време е била най-големият кошмар на Илиана Раева. А причината е постоянната битка на спортистите с килограмите и суровите диети, които трябва да спазват, пише „България днес”. \r\nРежимът на момичетата бил наистина много строг–по едно яйце на грил за целия ден при усилени тренировки. Гладът бил най-естествения й спътник, а това се отразило и на метаболизма й. \r\nКрасавицата установила, че това, което губи за седмица глад после качва само за ден нормално хранене. Имало моменти, в които волята й била на ръба, а веднъж, докато били на тренировъчен лагер във Варна, не издържала и си казала „Край!” Взела самолета за София, решена да прекрати всичко. \r\nЧовекът, който я накарал да се върне обратно била Илиана Раева. Тя я накарала да се прибере с думите: „Ние сме твоето семейство. Напускаш семейството си ли?”. \r\n  \r\n \n\t\t\t\t\t\t", "date": "2018.12.20", "title": "„Златната” Християна отдъхва на Бали "}
