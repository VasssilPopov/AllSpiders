{"url": "http://www.bnews.bg/article/255157-megz_pripadna_v_sadebnata_zala_sled_kato_chu_reshenieto_na_okrazhniya_sad_v_plovdiv", "text": "\n Дизайнерката Меглена Каканашева-Мегз припадна, след като чу решението на Окръжния съд, който остави Румен Рончев в ареста. \r\n\r\n Магистратите само потвърдиха решението на предходната инстанция, тъй като според тях може да се направи обосновано предположение, че Рончев е съпричастен към деянието. \r\n\r\n Припомняме, че бизнесменът Румен Рончев бе задържан по обвинение на прокуратурата за обсебване в големи размери. \r\n\r\n Самата Мегз също е обвинена от районната прокуратура в Пловдив в обсебване в особено големи размери и бе пусната на свобода с парична гаранция от 10 000 лева. \r\n\r\n Според прокуратурата през септември 28-годишната дизайнерка умишлено е склонила Рончев и още един мъж с инициали А.Л. да присвоят нейния лизингов джип, за който после била подадена жалба в полицията, че е откраднат. Според адвокатите на Рончев няма никакви доказателства, че клиентът им е замесен, защото договорът с лизинговото дружество е на името на Мегз. Бизнесменът не е карал джипа, нито го е притежавал. \r\n\r\n Адв. Стефан Атанасов се опита да оправдае подзащитния си, използвайки цитати от Виктор Юго. \"Правосъдната система е захвърлена в канавката. Всички сме в канавката, но някои гледат към звездите. Нека и подзащитният ми да може да гледа към звездите тази вечер,\" заяви Атанасов, цитирайки и Оскар Уайлд. \r\n\r\n Самият Рончев помоли за по-лека мярка и обеща, че няма да се укрива и ще съдейства на полицията. \r\n\r\n 20 години работя, за да развивам бизнеса си, а докато съм в ареста, той умира, каза Рончев. Въпреки исканията му, съдът го остави в ареста. Определението е окончателно, пише marica.bg. \r\n \n\t\t\t\t\t\t", "date": "2019.01.15", "title": "Мегз припадна в съдебната зала, след като чу решението на Окръжния съд в Пловдив"}
{"url": "http://www.bnews.bg/article/255166-polsha_skarbi_za_ubitiya_kmet_na_gdansk", "text": "\n Националните флагове бяха спуснати до средата на пилоните и хора се подписваха в книги за съболезнования в кметствата в Полша и полските дипломатически мисии в чужбина, докато страната скърби за смъртта на кмета на Гданск Павел Адамович, прободен публично с нож в неделя, предаде БТА, като цитира Асошиейтед прес. \r\n\r\n В Гданск граждани полагаха цветя и цветя и се подписваха във възпоменателна книга в кметството. Правителството започна седмичното си заседание във Варшава с едноминутно мълчание. \r\n\r\n Междувременно министърът на вътрешните работи Йоахим Бруджински съобщи, че полицията е арестувала трима души, призовавали в социални мрежи за още убийства след покушението срещу починалия в понеделник Адамович. Бруджински окачестви арестуваните като интернет тролове и \"нестабилни\" личности. \r\n\r\n Нападателят в Гданск използвал журналистически пропуск, за да доближи кмета \r\n\r\n В неделя вечерта по време на благотворителна проява бивш затворник се качи на сцената и прободе с нож Адамович три пъти в сърцето и коремната област. Преди да бъде задържан, нападателят каза по микрофона пред стотиците присъстващи, че това е отмъщение срещу опозиционната партия \"Гражданска платформа\", защото когато е била на власт, той е бил несправедливо вкаран в затвора през 2013 г. за банкови обири. \r\n\r\n Убийството на Павел Адамович хвърли Полша в потрес и скръб. То заплашва да засили политическото противопоставяне в страната, разделена между привърженици на управляващата дясна партия \"Право и справедливост\" и либералната \"Гражданска платформа\", отбелязва АП. \r\n\r\n Някои поляци казват, че управляващите също носят вина за покушението, защото често използват остри думи срещу своите критици, сред които бе Адамович. Представители на правителството и независими наблюдатели призовават към спокойствие, предвид криминалното досие на убиеца и неговото предполагаемо психично заболяване, отбелязва още АП.  \r\n \n\t\t\t\t\t\t", "date": "2019.01.15", "title": "Полша скърби за убития кмет на Гданск"}
{"url": "http://www.bnews.bg/article/255156-bogdana_karadocheva_v_shok_kato_uznala_che_e_gluha_i_pleshiva_alkoholichka", "text": "\n Богдана Карадочева не е от хората, които се жалват за щяло и нещяло, но има моменти, в които определено е готова да извика на целия свят, особено когато истината за нея започне да става дефицит. \r\n\r\n Откакто става популярна преди години певицата периодично чете за себе си какви ли не небивалици, за които от време на време е споделяла и в някои от интервютата си пред „ШОУ” през годините. Един от тиражираните слухове, които наистина успяват да шокират иначе уравновесената изпълнителка на „Дано”, е свързан с нейния слух. \r\n\r\n „Чела съм, например, че съм глуха или пък плешива, а на другия ден отивам при фризьора си и той не може да повярва на тези глупости”, споделя Карадочева, която добавя и за още прочити, предизвикали изумлението й: \r\n\r\n „А също и, че пия много или пък, че съм 100 килограма. Нито едното има общо с истината, нито другото. Чудят се какво да измислят. Че пия текила и уиски, а аз дори не знам какво е текила. Единственото, което пия и то много рядко, когато се събираме с приятели надвечер, това е малко бяло вино”. \r\n\r\n Разбира се, в палитрата и присъства и един особено колоритен слух, на който първоначално певицата се чуди да се ядосва ли, да се разсмее ли. \r\n\r\n „Нещо невероятно абсурдно - прочетох преди време, че съм изхвърлила мъжа ми Стефан през прозореца. Бога ми, как е възможно това?”, диви се искрено певицата и признава, че славата така и не е успяла да я промени. Тя е все така здраво стъпила на земята. „Не съм позволила на славата никога да ме променя. Няма и да позволя. Неприятно ми е само, когато чета всякакви изписани глупости за себе си, но от един определен момент нататък ги приемам като забавление за себе си”. \r\n \n\t\t\t\t\t\t", "date": "2019.01.15", "title": "Богдана Карадочева в шок като узнала, че е глуха и плешива алкохоличка "}
{"url": "http://www.bnews.bg/article/255165-ochakva_ni_zrelishtna_karvava_luna", "text": "\n Пълно лунно затъмнение ще може да бъде наблюдавано от Северна и Южна Америка, голяма част от Европа и Западна Африка през нощта на 20 срещу 21 януари, съобщава АФП. Следващото пълно лунно затъмнение ще е чак през 2022 г. \r\n\r\n За европейците и африканците пълното лунно затъмнение ще е към края на нощта, малко преди зазоряване. От източната част на континентите явлението няма да се вижда толкова добре заради изгряващото слънце.  \r\n\r\n Пълната Луна ще е в сянката на Земята от 3,34 ч до 6,51 ч. по Гринуич. През първия час тя постепенно ще бъде \"изядена\" от ляво. Затъмнението ще е пълно един час от 4,41 ч. по Гринуич по данни на НАСА. \r\n\r\n Фазата на пълното лунно затъмнение ще е с около 45 минути по-кратка от тази на голямото затъмнение през юли 2018 г., което ще остане най-продължителното за 21-и век. \r\n\r\n У нас частичните фази на затъмнението ще започнат на 21 януари в 5.37 часа българско време, уточни физикът Пенчо Маркишки от Института по астрономия с Национална астрономическа обсерватория при Българската академия на науките, цитиран от агенция \"Фокус\". В 6.41 часа ще бъде пълното лунно затъмнение. \r\n\r\n През пълното лунно затъмнение Луната няма да стане невидима. Тя ще е червена, както при всички пълни лунни затъмнения. Това оцветяване се дължи на факта, че слънчевите лъчи няма да я достигат пряко. Вместо това малка част от червените лъчи ще бъдат филтрирани от земната атмосфера и отразени към Луната. \r\n\r\n Същото явление оцветява в червено слънчевите изгреви и залези, гледани от Земята. \"Това ще е последната възможност за дълго време да наблюдаваме пълно лунно затъмнение\", отбеляза астрономът Брус Бетс. \r\n\r\n Следващото пълно лунно затъмнение, което ще се вижда от Европа, ще е на 16 май 2022 г. През това време обаче ще има частични лунни затъмнения. \r\n\r\n За пълно лунно затъмнение Земята трябва да е точно между Слънцето и Луната. \r\n \n\t\t\t\t\t\t", "date": "2019.01.15", "title": "Очаква ни зрелищна кървава Луна!"}
{"url": "http://www.bnews.bg/article/255167-zalichavat_5_turisticheski_sdruzheniya_ot_natsionalniya_registar", "text": "\n Министерството на туризма заличава 5 туристически сдружения от Националния туристически регистър (НТР), информираха от пресслужбата на ведомството. \r\n\r\n Причината за мярката е, че сдруженията не са подали задължителна декларация, съдържаща списък на действащи брой членове, информация за платения от тях членски внос за предходната година и доказателства за редовна организационна дейност, съгласно устава на сдружението. \r\n\r\n Според Закона за туризма организациите са задължени да предоставят тези данни всяка година до края на месец май. \r\n\r\n Припомняме, през миналата година туристическото министерство започна процедура по заличаването на 37 сдружения от националния регистър, които не бяха предоставили декларации. След като бяха уведомени за стартирането на процедурата по заличаване, някои от сдруженията успяха да предадат нужните документи в законов гратисен срок. Другите сдружения ще бъдат поетапно заличени от регистъра и ще им бъде отнето издаденото от министерството удостоверение. \r\n\r\n От министерството обясняват, че при заличаване на сдруженията имената им няма да бъдат премахнати от регистъра, но ще бъде вписана информация за заличаването им, за да е достъпна и видима за всички потребители. \r\n \n\t\t\t\t\t\t", "date": "2019.01.15", "title": "Заличават 5 туристически сдружения от националния регистър"}
{"url": "http://www.bnews.bg/article/255164-smartna_prisada_obtegna_otnosheniyata_mezhdu_kitay_i_kanda", "text": "\n Китай осъди вчера на смърт канадеца Робърт Лойд Шеленбърг за опит да изнесе от страната 230 килограма анфетамини в Австралия. \r\n\r\n През ноември 2018г. Шеленбърг получи присъда от 15 години затвор по същото дело, но изненадващо, съда в китайския град Далян промени решението си и издаде най-тежкото наказание, предвидено в закона - смърт. \r\n\r\n Скандалът си има предистория. Миналият месец в Канада беше арестувана Мън Уанджоу - финансов директор на китайския технологичен гигант Huawei и дъщеря на основателя на компанията. \r\n\r\n Задържането й е по искане на Съединените щати по подозрения, че Уанджоу е използвала дъщерни фирми, за да търгува с Иран, заобикаляйки наложените тогава американските санкции срещу иранската държава. Тя отрича обвиненията и е пусната под гаранция, но е под постоянно наблюдение, с електронна гривна на крака. \r\n\r\n Опасенията на Канада са, че именно казусът с Мън Уанджоу са принудили китайските власти да превърнат Робърт Лойд Шеленбърг в изкупителна жертва и инструмент за дипломатически натиск. След бурния дипломатически скандал, канадският гражданин ще има право на обжалване. \r\n\r\n Китай отхвърля тези версии и порица канадския премиер в опит за вмешателство в независимата китайска съдебна система и налагане на двойни стандарти. Развитието на скандала обаче показва абсолютно реципрочни ответни мерки, в това число и отправеното предупреждение от китайското външно министерство към пътуващите в Канада да \"направят добра оценка на риска\". \r\n\r\n Дипломатическият спор между Китай и Канада е поредният международен скандал, в който е замесено името на Huawei. \r\n\r\n В края на миналата седмица полските власти арестуваха двама служители в офиса на Huawei в Полша по подозрение в шпионаж за китайските тайни служби. \r\n\r\n Американското разузнаване от месеци твърди, че китайският технологичен гигант използва изобретенията си за правителствен шпионаж. Обвинения, които Huawei отрича.  \r\n \n\t\t\t\t\t\t", "date": "2019.01.15", "title": "Смъртна присъда обтегна отношенията между Китай и Канда"}
{"url": "http://www.bnews.bg/article/255162-nad_15_mln_lv_v_haznata_ot_e_vinetki", "text": "\n Досега са продадени 221 300 електронни винетки на обща стойност 15 016 090 лева, информираха от пресслужбата на АПИ. \r\n\r\n От продадените до момента е-винетки 135 008 са електронните винетки за леки автомобили и теглените от тях ремаркета, а 86 292 са винетките за камиони и тирове. \r\n\r\n От АПИ припомнят, че годишни винетки за тежкотоварни автомобили не се предлагат заради предстоящото въвеждане на ТОЛ за изминато разстояние от 16 август 2019 година. Най-дългосрочната винетка за камионите в момента е месечна, която струва от 80 до 174 лв. в зависимост от вида на тежкотоварното моторно превозно средство. \r\n\r\n Пик на продажбите на електронни винетки за леки автомобили се очаква в края на януари, когато изтичат годишните стикери на повечето шофьори. \r\n\r\n Припомняме, днес, 15 януари, изтича гратисният период, в който водачите в страната можеха да шофират без винетка по пътищата от републиканската мрежа заради проблемите при закупуването на е-стикери. \r\n\r\n Заради многобройните проблеми, които възникнаха при старта на продажбата на е-винетки, се стигна до оставките на председателя на УС на Агенция \"Пътна инфраструктура\" инж. Светослав Глосов, директора на Националното ТОЛ управление Антон Антонов, както и на още двама чиновници. \r\n\r\n Системата за продажба по електронен път на винетки трябваше да тръгне от 1 януари под шапката на новосъздаденото преди шест месеца ТОЛ управление. \r\n\r\n Още в първия работен ден обаче се оказа, че в цялата страна няма никаква готовност за продажба, системата не работи, а на граничните пунктове дори няма монтирани терминали. \r\n \n\t\t\t\t\t\t", "date": "2019.01.15", "title": "Над 15 млн. лв. в хазната от е-винетки"}
{"url": "http://www.bnews.bg/article/255153-makedoniya_izbira_prezident_na_21_april", "text": "\n Президентските избори в Македония ще бъдат насрочени до 8 февруари, като първият изборен кръг вероятно ще се проведе на 21 април, а вторият - на 5 май, съобщи Плусинфо, цитирайки председателят на парламента Талат Джафери. \r\n\r\n „Първият кръг трябваше да се състои на 14 април, вторият - на 28 април, но като се има предвид, че втория кръг съвпада с Великден, обмисляме да преместим датите със седем дни. Това означава първият кръг да се проведе на 21 април, а вторият - на 5 май. С това президентските избори трябва да бъдат обявени до 8 февруари“, каза Джафери. \r\n\r\n Крайният срок за встъпването в длъжност на новия президент, каза Джафери, е 12 май, защото тогава е последният ден от мандата на Иванов и за да се осигури приемственост на президентския пост, е необходимо изборите да приключат дотогава. \r\n\r\n Успоредно с президентските избори в три общини ще се проведат и местни избори за кметове, в които понастоящем са назначени действащи длъжностни лица. Кметове ще се избират в Ново село, където предишния кмет подаде оставка, както и в Охрид и Дебър, чиито кметове са починали. \r\n \n\t\t\t\t\t\t", "date": "2019.01.15", "title": "Македония избира президент на 21 април"}
{"url": "http://www.bnews.bg/article/255152-blago_i_zlatka_se_zhenyat_prez_lyatoto", "text": "\n Бившият футболен национал на България Благой Георгиев и годеницата му Златка Райкова ще станат официално семейство много скоро. Двойката, която в момента е на романтична ваканция в Дубай, се заема с организацията на сватбеното си тържество веднага след завръщането си от емирствата. Плановете им са да се врекат официално пред закона още това лято. Припомняме, че Благо и Златко се сгодиха през декември. На Коледа те запознаха родителите си, като са го уведомили за бъдещите си планове. Сред тях е и голямата мечта на Русата Златка – да стане майка. Тя дори отсега е решила, че следващото дете на Георгиев ще се казва Виктория – на баба си по майчина линия, пише Пик. Бъдещата булка все още се двоуми дали да възложи на професионалисти организацията на тържеството или самата тя да се заеме с всичко. Райкова има опит, тъй като преди години основа сватбена агенция, но не успя да се наложи с нея. \r\n  \r\n \n\t\t\t\t\t\t", "date": "2019.01.15", "title": "Благо и Златка се женят през лятото"}
{"url": "http://www.bnews.bg/article/255154-pravnata_komisiya_othvarli_prezidentskoto_veto_varhu_nk", "text": "\n Отхвърлиха поредното президентско вето. Правната комисия в парламента отказа да премахне текстовете, даващи възможност 48 часа да не се уведомява никой при арест на заподозрян. С промените в Наказателния кодекс се отлага уведомяването при арест на възрастен с 48 часа, а на дете - с 24 часа. \r\n\r\n От „Дондуков” 2 бяха категорично против. Емилия Друмева, секретар по правните въпроси в администрацията на президента, заяви, че той приветства усилията на законодателя в борбата срещу тероризма и усложнената престъпна дейност, но не възприема подхода му. \r\n\r\n От Министерство на правосъдието защитиха промените. Зам.-министър Евгени Стоянов подчерта, че те са вследствие на транспонирането на една от европейските директиви в областта на наказателното право, а предвидената временна дерогация ще се използва само при изключителни обстоятелства. \r\n\r\n От БСП подкрепиха президентското вето. От опозицията припомниха, че според Конституцията всеки има право на адвокат от момента на задържането му. На финала ветото беше отхвърлено. Предстои гледането му и в пленарната зала. \r\n \n\t\t\t\t\t\t", "date": "2019.01.15", "title": "Правната комисия отхвърли президентското вето върху НК"}
{"url": "http://www.bnews.bg/article/255158-ispanskata_politsiya_razkri_teroristichna_grupa", "text": "\n Испанската полиция проведе антитерористична операция в Барселона и близък град срещу клетка, заподозряна в заговор за нападение, съобщиха местните власти, цитирани от БГНЕС. Полицаите арестуваха 17 души в Барселона и Игуалада, на 60 километра западно от каталунската столица, съобщиха от полицията на Каталуния. \r\n\r\n \"Заподозрените възнамеряват да извършат нападение, но полицейската работа гарантира, че в нито един момент не са имали капацитет за извършване на тези действия\", каза министърът на вътрешните работи на Каталуния Мигел Буч. \r\n\r\n Повече от 100 офицери са участвали в антитерористичната операция, която започнала рано сутринта днес. \r\n\r\n Един човек бе арестуван в Игуалада, а останалите бяха задържани в Барселона. Полицията не дава никакви подробности за заподозрените, но испанските медии казват, че са северноафриканци. \r\n\r\n Антитерористичната операция е била разпоредена от Върховния съд на Испания, който отговаря за разследванията, свързани с тероризъм, и има акцент в работата си върху „престъпления на тероризъм, нарушения в системата на общественото здраве и организираната престъпност“. \r\n\r\n Барселона, която е най-посещаваният град в Испания, беше под тревога миналия месец, след като държавният департамент на САЩ предупреди за опасност от терористична атака по Коледа. \r\n\r\n Испанските медии съобщиха, по това време, че властите издирват мароканец с книжка на професионален шофьор, който може да кара и автобус, който може да се опита да вреже автобус или друго голямо превозно средство в тълпите по улиците на Барселона. Остава неясно дали този мъж е бил въобще в Испания. \r\n \n\t\t\t\t\t\t", "date": "2019.01.15", "title": "Испанската полиция разкри терористична група"}
{"url": "http://www.bnews.bg/article/255159-rusiya_udalzhi_aresta_na_chast_ot_ukrainskite_moryatsi", "text": "\n Съд в Москва удължи ареста на осем от 24-те украински моряци, пленени от руската брегова охрана в Черно море край бреговете на Крим, съобщава \"Асошиейтед прес\". \r\n\r\n Три украински кораба и техните екипажи бяха пленени, след като руската брегова охрана стреля по тях на 25 ноември, предизвиквайки ескалация на конфликта между Русия и Украйна, който тлее още от анексирането на Крим от страна на Русия през 2014 г. \r\n\r\n Окръжен съд в Москва постанови, че осем от 24-те моряци, включително капитанът на един от корабите, трябва да останат в руския арест до края на април. \r\n\r\n Русия настоява мъжете да бъдат съдени за нарушаване на нейните граници, нещо, което Украйна отрича. Киев ги нарича военнопленници, които са били незаконно арестувани. \r\n\r\n Заседанието на съда се проведе при закрити врата, но украинците бяха показани по руската държавна телевизия в ареста, охранявани от въоръжени маскирани охранители.  \r\n\r\n САЩ и Европейският съюз призоваха Русия да освободи моряците, но Кремъл настоя, че те трябва да бъдат съдени. Засега няма насрочена дата за започване на делото.  \r\n\r\n Русия окупира Крим, като Украйна и по-голямата част от света разглеждат това действие като незаконно. \r\n \n\t\t\t\t\t\t", "date": "2019.01.15", "title": "Русия удължи ареста на част от украинските моряци"}
{"url": "http://www.bnews.bg/article/255163-feysbuk_shte_investira_300_mln_dolara_v_proekti_svarzani_s_zhurnalistika", "text": "\n Фейсбук обяви днес, че ще инвестира 300 милиона долара в свързани с журналистиката проекти през следващите три години, предаде Франс прес. \r\n\r\n Една от целите на компанията е да стимулира местните медии, които страдат от цифровата революция. \r\n\r\n \"Ще продължим борбата срещу фалшивите новини, дезинформацията и нискокачествената информация, но освен това имаме възможността и отговорността да помагаме на местните медии да се разрастват и да успяват\", написа в публикация във Фейсбук Кембъл Браун, вицепрезидент на Фейсбук за сътрудничество с медиите. \r\n\r\n Фейсбук стартира в началото на януари 2017 г. своя проект за журналистиката, чиято основна цел е да засили връзките на компанията с медийната индустрия, информира БТА. \r\n\r\n Тогава ставаше дума най-вече за предложения на Фейсбук към медиите как да увеличат доходите си от своето присъствие в социалната мрежа и как да бъдат разработени механизми на сътрудничество между Фейсбук и медиите. \r\n\r\n Инвестираната сума по тази инициатива не беше съобщена. \r\n\r\n Фейсбук (който разполага с 2,2 милиарда активни потребители) реши да отиде още по-далеч и да вземе участие в още много медийни проекти, част от които тепърва ще бъдат разработвани. \r\n\r\n Освен това компанията ще създаде съвместно с центъра \"Пулицър\" специален фонд от пет милиона долара, който ще бъде предназначен да подкрепя финансово журналистически проекти на местни медии. \r\n \n\t\t\t\t\t\t", "date": "2019.01.15", "title": "Фейсбук ще инвестира 300 млн. долара в проекти, свързани с журналистика"}
{"url": "http://www.bnews.bg/article/255161-predpolagaema_kartina_na_mikelandzhelo_izchezna_ot_tsarkva_v_belgiya", "text": "\n Картината от 16 в. \"Светото семейство\", за която се предполага, че е рисувана от Микеланджело Буонароти, изчезна от църква във фламандския град Зеле, на около 60 км от Брюксел, съобщи в. \"Гардиън\". Според данни на Интерпол, картината е изчезнала на 11 януари между 5 и 6 часа сутринта. Платното е с размери 145 на 99 см и заедно с рамката картината тежи около 100 кг. Липсата е забелязана от две посетителки в църквата, дошли да поднесат цветя пред олтара, а местният пастор Ян Ван Рамдонк се е обадил в полицията.  \r\n\r\n Произведението е изчезнало ден преди планираното посещение на експерт в областта на изкуството - Мария Форчелино, която да определи дали наистина то принадлежи на бележития майстор.  \r\n\r\n На картината са изобразени Св. Йосиф, Богородица, спящият Младенец и Йоан Кръстител като дете. Тя е дарена на църквата преди 16 години от бивш белгийски сенатор Етиен Корман.  \r\n\"Не съм говорил за предположенията си относно картината в църквата. Чаках мнението на експертите и ако те потвърдяха, че авторът е Микеланджело, щях да подобря мерките за сигурност на храма. Споделих само с някои роднини, приятели и с църковния съвет. Това са 20 души, а никога не съм го споменавал публично,\" поясни местният пастор. Освен това, Ван Рамдонк е писал на няколко музея, но не е получил отговор. \r\n \n\t\t\t\t\t\t", "date": "2019.01.15", "title": "Предполагаема картина на Микеланджело изчезна от църква в Белгия"}
{"url": "http://www.bnews.bg/article/255141-dara_varti_domashni_supi_za_novoto_si_gadzhe", "text": "\n Певицата Дарина Йотова заби свой колега от музикалните среди. Изпълнителката го снима как хапва от домашно приготвените й гозби. Става дума за DJ-я от формацията „Dope Zoo“ Живко Гичев. \r\n\r\n Момчето е от Добрич и е завършило Стопанската академия в Свищов. Пуска хип-хоп музика из столичните клубове, а и в тези из цялата страна. Не е ясно от колко време двамата с Дара са заедно, тъй като доста се постараха да скрият отношенията си. \r\n\r\n Според запознати варненката не пропуска участия на Живко. Дори се осмелява в сторита в Инстаграм да пуска негови снимки как хапва от домашно приготвената й супа. „Яде сос с вилица“, написа бившата половинка на Папи Ханс и допълни описанието с три сърца, писа „Телеграф“. \r\n \n\t\t\t\t\t\t", "date": "2019.01.15", "title": "Дара върти домашни супи за новото си гадже "}
{"url": "http://www.bnews.bg/article/255148-v_keniyskata_stolitsa_izbuhnaha_dve_eksplozii_i_prestrelka", "text": "\n Две експлозии и престрелка избухнаха в луксозен квартал на кенийската столица Найроби, съобщиха местни медии, цитирани от Ройтерс. Засегнати са шикозният хотел \"Дусит\" и офис сграда. Местна телевизия показа пушек, който се издига над района. \r\n\r\n Взривът бил чут в радиус над 5 километра.Засега не е ясно за какъв тип нападение става дума.  \r\n\r\n Според частен охранител станалото е дело на \"бандити\". Подпалени били и няколко автомобила.  \r\nНачалникът на полицията в Найроби Филип Ндоло заяви, че районът е изолиран заради подозрения за обир. \r\n \n\t\t\t\t\t\t", "date": "2019.01.15", "title": "В кенийската столица избухнаха две експлозии и престрелка"}
{"url": "http://www.bnews.bg/article/255150-neochakvana_vakantsiya_za_uchenitsite_v_shumen_zaradi_gripa", "text": "\nГрипът продължава да настъпва. От днес учебните занятия в Бургаска област са спрени до петък, включително. В грипна ваканция от утре до петък са учениците от областите Стара Загора и Шумен. Грипна епидемия е обявена за Стара Загора, Шумен, Бургас и Силистра.\r\n\r\nЗаради увеличаващия се брой на болните пред обявяване на епидемия са Русе, Ямбол, Перник и Пазарджик.\r\n\r\nВ шуменската Първа поликлиника от рано сутринта коридорите са препълнени с пациенти, повечето от които са с оплаквания от остри респираторни заболявания и грип. Само през последната седмица заболеваемостта в областта рязко се увеличи, като достигна 244 болни на 10 000 души.\r\nВ училищата отсъстващите по болест са много и от утре всички учебни заведения в областта са в грипна ваканция до края на седмицата. Заради епидемията се забраняват и свижданията в болниците.\r\n\r\nЗдравните власти всекидневно ще следят нивото на заболеваемост в Шуменска област до намаляване на броя на заразените. \n\t\t\t\t\t\t", "date": "2019.01.15", "title": "Неочаквана ваканция за учениците в Шумен заради грипа"}
{"url": "http://www.bnews.bg/article/255151-evakuiraha_uchilishte_v_sopot_zaradi_uraganen_vyatar", "text": "\nУраган в Сопот – заради риска от щети професионалната гимназия „Ген. Владимир Заимов” беше евакуирана. Силните пориви са счупили някои прозорци и са нанесени поражения по покрива на столовата.\r\n\r\nВ планините вятърът е ураганен, а в Пазарджик е със скорост от 100 км в час.\r\n\r\nСиноптиците обявиха код жълто за силен и бурен вятър от северозапад.\r\n\r\nИ утре ще остане ветровито \n\t\t\t\t\t\t", "date": "2019.01.15", "title": "Евакуираха училище в Сопот заради ураганен вятър"}
{"url": "http://www.bnews.bg/article/255160-turtsiya_se_obrashta_kam_interpol_za_da_iska_arest_za_basketbolist_ot_nba", "text": "\n Турските власти са решили да се обърнат към Интерпол, за да поискат задържането на турския баскетболист Енес Кантер, играещ в НБА в отбора на \"Ню Йорк Никс\", който е обвинен в принадлежност към \"терористична организация\", предаде АФП, като се позовава на Анадолската агенция, съобщи БТА. \r\n\r\n 26-годишният баскетболист редовно заявява подкрепата си за ислямския проповедник Фетхуллах Гюлен, когото турските власти обвиняват за организирането на опита за преврат в Турция през юли 2016 г. \r\n\r\n Истанбулската прокуратура е подготвила искане за екстрадиция, както и искане за издаване от Интерпол на червена бюлетина, която ще замени международната заповед за арест, издадена за баскетболиста. Прокуратурата е предала необходимите документи на компетентните власти в Анкара. \r\n\r\n Турция анулира през 2017 г. паспорта на Енес Кантер - явен противник на президента Реджеп Тайип Ердоган, и издаде заповед за арест на баскетболиста заради връзките му с Гюлен. \r\n\r\n Бащата на баскетболиста - Мехмет Кантер, бе задържан за кратко. \r\n\r\n Енес Кантер обяви на 5 януари, че няма да участва в пътуване на неговия отбор в Лондон, тъй като се страхува за живота си заради враждебното си отношение към Ердоган. \r\n\r\n Президентът на турската баскетболна федерация Хидайет Тюркоглу, който е и съветник на президента Ердоган, окачестви тези думи като \"клеветническа\" кампания срещу Турция. \r\n\r\n Турските власти преследват неотклонно привържениците на Гюлен, който живее в САЩ от около двайсет години. Десетки хиляди хора, заподозрени за връзки с Гюлен, бяха арестувани след опита за преврат. \r\n \n\t\t\t\t\t\t", "date": "2019.01.15", "title": "Турция се обръща към Интерпол, за да иска арест за баскетболист от НБА"}
{"url": "http://www.bnews.bg/article/255142-miro_prosti_zabezhkite_na_zlatka_kupi_y_apartament_v_sofiya", "text": "\n Плеймейтката Златка Димитрова стана новодомка. \r\n\r\n Златка и половинката й Миро се сдобиха с чисто нов апартамент в столицата, за който таткото на сина й се е охарчил с шестцифрена сума. \r\n\r\n  В момента двойката обзавежда новото си жилище. Те бяха хванати от екипа на предаването „Папараци“, как получават доставка на матрак за семейната си спалня. Интерес от кадрите предизвика и фактът, че въпреки новото си жилище, влюбените са запазили и старата си семейна къща, защото от кадрите се видя, че след ремонтните дейности Златка, Миро и техният наследник се качиха в колите и потеглиха към къщата, писа „Телеграф“. \r\n\r\n  По всичко личи, че плеймейтката и любимият й са забравили краткотрайната си раздяла това лято и вече отново гледат в една посока. Семейството се е настанило трайно в столицата и малкият Миро вече ходи на детска градина. Майка му пък вече намира време за себе си и редовно може да бъде забелязана в елитен столичен фитнес клуб, където поддържа форма. \r\n\r\n  Припомняме ви, че след като роди, Злати се запали по тренировките и дори миналото лято изненада феновете си с релеф на корема си. \r\n \n\t\t\t\t\t\t", "date": "2019.01.15", "title": "Миро прости забежките на Златка, купи й апартамент в София "}
{"url": "http://www.bnews.bg/article/255143-haos_po_letishtata_v_germaniya", "text": "\n Хаос по летищата в Германия – редица от тях ще бъдат блокирани от стачка на служителите по сигурността. \r\n\r\n Става въпрос за ключовите международни възли във Франкфурт и Мюнхен. \r\n\r\n Протестът ще засегне и летищата в Хановер, Бремен, Дрезден, Хамбург, Хановер, Лайпциг, Хале и Ерфурт. \r\n\r\n Синдикатите настояват за възнаграждения от минимум 20 евро на час. „Луфтханза” отмени стотици полети, включително до Хийтроу и Манчестър. „Бритиш еъруейз” и „Райънеър” също. \r\n \n\t\t\t\t\t\t", "date": "2019.01.15", "title": "Хаос по летищата в Германия"}
{"url": "http://www.bnews.bg/article/255149-sofi_marinova_se_omazhva_s_roklya_za_20_bona", "text": "\n Софи Маринова и Гринго най-накрая се решиха да минат под венчило. Двамата отдавна си говорят за сватба, но само преди няколко дни се спрели на конкретна дата. \r\n\r\n Пищното тържество е съвсем скоро – 24 март в София. Тези дни двамата седнали и провели сериозен разговор за бъдещите им отношения и как всеки от тях вижда живота си с другия. Сред разсъжденията изплувала отново идеята за сватба и влюбените гълъбчета решили да не отлагат повече, а да я насрочат за възможно най-скоро. \r\n\r\n Репортер на „ШОУ“ разбра, че Софи вече се е заела със списъка с гости. Поканила е малко над 500 души, като голяма част от тях са колеги. От известните изпълнители с пропуск за сватбата на годината са Глория, Бони, Джена, Илиян, Галена, Азис, Тони Стораро, Фики и т.н. Не случайно Софи е избрала да се венчае в неделя, когато повечето й колеги почиват и не са на участия, за да могат да я уважат. \r\n\r\n Бъдещето семейство се е спряло за кумове на пайнерската звезда Преслава и нейния възлюбен Павел. Двете песнопойки са приятелки от години и никога не са крили взаимната симпания. Софи многократно е споделяла, че песните на Преслава са й любими. Колежката й пък често по участия пее от старите и вечни хитове на ромския славей. \r\n\r\n Залата, в която ще се проведе тържеството е 385 кв. м. с височина 6 метра с впечатляващ дизайн (снимка по-надолу). Етрополската звезда вече е резервирала и половината хотел за родата и приятели, които пристигат от всички краища на страната. А сватбената рокля вече се шие по поръчка. Достоверни източници докладваха, че Софка се е бръкнала 20 бона за мечтаната рокля, цялата обсипана с камъни „Сваровски“. \r\n\r\n След сватбата Софи и Гринго се надяват най-накрая Господ да им изпрати благословията си за дете. „Претърпях една операция и трябваше да се пазя, но сега всичко е наред и дай Боже да си имаме бебенце тая година“, допълва тя. \r\n \n\t\t\t\t\t\t", "date": "2019.01.15", "title": "Софи Маринова се омъжва с рокля за 20 бона "}
{"url": "http://www.bnews.bg/article/255145-balgarka_na_koritsata_na_vogue", "text": "\n Топмоделът Ивелина Чоева е на корица на най-популярното списание за мода в света – VOGUE. 21-годишната българка е лице на януарското специално издание на модната библия в Украйна, в което е пубикуван годишния хороскоп за 2019. \r\n\r\n Ивелина притежава невроятна харизма и уникално излъчване, които са ключът към нейния успех. Именно това впечатлява и международния екип на VOGUE, които я избират за корицата на специалното издание на модната библия. \r\n\r\n В момента Ивелина работи в Лондон като маркетинг специалист за два световноизвестни модни бранда. Благотворителността също не е чужда за нея, а скоро предстои да представи новите си проекти и в България. \r\n \n\t\t\t\t\t\t", "date": "2019.01.15", "title": "Българка на корицата на VOGUE "}
{"url": "http://www.bnews.bg/article/255155-arheolozi_nameriha_grobnitsi_ot_rimskata_epoha_v_egipet", "text": "\n Египет обяви, че археолози са открили две древни гробници, датиращи от периода на Римската империя в западната пустиня на страната, информира \"Асошиейтед прес\". \r\n\r\n Министерството на антиките уточни, че разкопките са били извършени в археологическия обект Бейр ал Шагала в оазиса Дахла. \r\n\r\n Мустафа Уазири, генерален секретар на Върховния съвет по антиките, посочва, че гробниците са били построени с тухли от кал в различни архитектурни стилове. \r\n\r\n По думите му, археолозите са открили древни човешки останки и фрагменти от керамика в гробниците. Те също така са открили цветни погребални картини по стените на двете гробници. \r\n\r\n През последните години Египет силно популяризира нови археологически находки пред международните медии и дипломати с надеждата да привлече повече посетители в страната. Жизненоважният туристически сектор пострада от годините на политически сътресения след избухването на Арабската пролет през 2011 година. \r\n \n\t\t\t\t\t\t", "date": "2019.01.15", "title": "Археолози намериха гробници от римската епоха в Египет"}
{"url": "http://www.bnews.bg/article/255147-pokalnaha_pamukovite_semena_otneseni_na_lunata_ot_kitayski_aparat", "text": "\n Поредна голяма крачка към овладяването на Космоса. Памуковите семена, отнесени на Луната от китайския космически апарат Чанъе-4, са покълнали, съобщи Китайската космическа агенция. \r\n\r\n За първи път в човешката история биологична материя започва да расте на естествения спътник на Земята, в условията на слаба гравитация, силна радиация и висока температура. \r\n\r\n Китайският космически апарат кацна на 3 януари върху обратната страна на Луната. На борда му имаше контейнер със семена на различни растения. \r\n \n\t\t\t\t\t\t", "date": "2019.01.15", "title": "Покълнаха памуковите семена, отнесени на Луната от китайски апарат"}
{"url": "http://www.bnews.bg/article/255138-teodora_duhovnikova_tsitira_bozhigol", "text": "\n Лафовете на Божинката растат, но не стареят! Самата Теодора Духовникова цитира футболиста, вплита лафа му в разказа си за следпразничната умора. „Дечица снимат майка си. Майка им е леко ошашавена, щастлива и омаламощена. Дни след официалната Коледа тя все още не спира да посреща и изпраща гости… от шест до четиридесет и шест годишни. И да им носи, и да им пее, и да се излага, и да им чисти след това… И както беше казал един футболист ли беше, какво точно беше, не помня, но човек само когато знае к‘во му е, само аз си знам к‘во ми е?!“, цитира „България Днес“. \r\n\r\n Нищо чудно лафовете на Божинката съвсем скоро да влязат и в учебниците по български език и литература, както е тръгнало… \r\n \n\t\t\t\t\t\t", "date": "2019.01.15", "title": "Теодора Духовникова цитира Божигол "}
{"url": "http://www.bnews.bg/article/255140-katya_lertsa_shte_lezhi_2_g_i_4_mesetsa_za_ubiystvoto_na_politsay_na_patya", "text": "\n Върховният касационен съд потвърди окончателно ефективната присъда от 2 години и 4 месеца затвор, която окръжните магистрати в Пловдив постановиха за 40-годишната Катя Лерца, която прегази и уби полицай в града под тепетата.  \r\n\r\n На 13 май 2017 г. Лерца блъсна и уби на място 36-годишния пътен полицай Делян Палазов, докато охраняваше провеждащия се \"Народен събор\", организиран от община Пловдив и кметството на район \"Тракия\". \r\n\r\n Палазов дал знак да спре лек автомобил, но движилият се зад него с висока скорост джип \"Киа\", управляван от Катя Лерца, направил рязка маневра и го блъснал. Полицаят загина на място. \r\n\r\n В хода на разследването бе установено, че пловдивчанката се е движела с превишена скорост в населено място, не е реагирала своевременно на опасността от удар на униформения и вместо екстрено спиране е предприела смяна на лентата за движение на автомобила, като това са и причините за настъпване на произшествието.  \r\n\r\n По делото бяха събрани и доказателства, от които е видно, че Катя Лерца многократно е нарушавала и преди това правилата за движение по пътищата. \r\n\r\n По закон предвиденото наказание е от 2 до 6 години затвор. При съкратен процес, какъвто поиска подсъдимата, обаче присъдата се намалява с една трета. \r\n\r\n  С решението си, Върховният касационен съд потвърждава присъдата, и то е изпратено от прокуратурата за привеждането й в изпълнение. Лерца трябва да изтърпи наказанието си при първоначален общ режим, съобщи Дир.бг. \r\n \n\t\t\t\t\t\t", "date": "2019.01.15", "title": "Катя Лерца ще лежи 2 г. и 4 месеца за убийството на полицай на пътя"}
{"url": "http://www.bnews.bg/article/255146-zhurnalistat_dimitar_bayraktarov_s_novi_razkritiya_firmite_svarzani_s_karakachanov_sa_iztochvani_i_dalzhat_hilyadi_levove_na_darzhavata", "text": "\n \r\n\r\n Байрактаров публикува документ от който се вижда, че фирмата \" ФАЛАНГА-М \" ЕООД с едноличен собственик сдружението ВМРО, което е ръководено \r\nот Красимир Каракачанов е обявена в несъстоятелност. Причината за фалита на фирмата е задължение към държавата за 12091.59 лв. установено с ревизионен акт. Вместо да си изплати задълженията, Каракачанов и неговите политически авери начело с Джамбазки и Борис Ячев който към днешна дата оглавява парламентарната комисия за борба с корупцията, решават да обявят фирмата в несъстоятелност поради неплатежоспособност. Ето какво е публикувал журналиста Д.Байрактаров: \r\n\r\n \"Ето това е резултата от бизнес начинанията на Каракачанов ! Фалит и източване на фирмите собственост на управляваното от него сдружение ВМРО и краен резултат- задължения към държавата за хиляди левове! Внимание! Към днешна дата това лице е вицепремиер и министър на отбраната! Документите с които разполагам са потресаващи! Н.Банев е бледо копие ! Колеги от медиите, защо мълчите?\" \r\n\r\n \r\n  \r\n \n\t\t\t\t\t\t", "date": "2019.01.15", "title": "Журналистът Димитър Байрактаров с нови разкрития! Фирмите свързани с Каракачанов са източвани и дължат хиляди левове на държавата!"}
{"url": "http://www.bnews.bg/article/255144-nuleva_inflatsiya_za_dekemvri_2018", "text": "\n Индексът на потребителските цени за декември 2018 г. спрямо ноември 2018 г. е 100.0%, т.е. месечната инфлация е 0.0%. Годишната инфлация за декември 2018 г. спрямо декември 2017 г. е 2.7%, съобщиха от НСИ. \r\n\r\n Средногодишната инфлация за периода януари - декември 2018 г. спрямо периода януари - декември 2017 г. е 2.8%. \r\n\r\n През декември 2018 г. спрямо предходния месец цените на стоките и услугите в потребителските групи са се променили, както следва: хранителни продукти и безалкохолни напитки - намаление с 0.1%; алкохолни напитки и тютюневи изделия - увеличение с 0.5%; облекло и обувки - намаление с 1.1%; жилища, вода, електроенергия, газ и други горива - увеличение с 0.1%; жилищно обзавеждане, домакински уреди и принадлежности и обичайно поддържане на дома - цените остават на равнището от миналия месец; здравеопазване - цените остават на равнището от миналия месец; транспорт - намаление с 2.7%; съобщения - увеличение с 0.3%; развлечения и култура - увеличение с 4.3%; образование - намаление с 0.1%; ресторанти и хотели - увеличение с 0.3%; разнообразни стоки и услуги - намаление с 0.3%. \r\n\r\n През декември 2018 г. са се намалили цените на следните хранителни продукти: свинско месо - с 2.4%, малотрайни и трайни колбаси - съответно с 0.7 и 0.9%, прясна и охладена риба - с 0.5%, нискомаслено прясно мляко - с 0.1%, млечни масла - с 2.1%, олио - с 0.8%, цитрусови и южни плодове - с 9.8%, маслини - с 2.5%, кореноплодни зеленчуци (моркови и червено цвекло) - с 0.9%, леща - с 0.7%, шоколад и шоколадови изделия - с 1.0%, оцет - с 0.1%, минерална вода - с 2.2%, газирани напитки - с 1.7%, плодови сокове - с 1.7%, и други. \r\n\r\n През декември 2018 г. са се увеличили цените на следните хранителни продукти: ориз - с 1.4%, брашно - с 1.0%, хляб - с 0.2%, месо от едър рогат добитък - с 1.0%, месо от домашни птици - с 0.2%, мляно месо (кайма) - с 0.4%, пълномаслено прясно мляко - с 2.3%, кисели млека - с 0.1%, сирене - с 0.9%, кашкавал - с 0.7%, яйца - с 0.5%, маргарин - с 2.4%, домати - с 4.3%, краставици - с 3.2%, зеле - с 10.8%, зрял лук - с 11.8%, зрял боб - с 1.4%, картофи - с 5.2%, сол - с 0.8%, ракии - с 0.3%, вина - с 0.2%, и други. \r\n\r\n През декември 2018 г. в групите на нехранителните стоки и услугите е регистрирано намаление на цените при: облекло - с 0.9%, обувки - с 1.6%, газообразни и течни горива за битови нужди - съответно с 0.5 и 5.4%, готварски печки - с 1.1%, отоплителни уреди - с 0.3%, препарати за почистване на съдове - с 1.2%, прахове за пране - с 0.2%, дизелово гориво - с 6.6%, автомобилен бензин А95H - с 8.4%, автомобилен бензин А98Н - с 6.2%, газ пропан-бутан за ЛТС - с 8.5%, телевизори - с 2.4%, козметични продукти - с 2.0%, и други. \r\n\r\n През разглеждания месец в групите на нехранителните стоки и услугите е регистрирано увеличение на цените при: цигари - с 0.1%, въглища - с 1.7%, дърва за отопление - с 0.2%, климатици - с 0.5%, метан за ЛТС - с 0.4%, пътнически въздушен транспорт - с 43.5%, пакетни услуги за почивка и туристически пътувания - с 10.3%, услуги в ресторанти, кафенета и други - с 0.2%, услуги във ваканционни центрове и курорти - с 3.4%, продукти за лична хигиена - с 1.4%, и други. \r\n\r\n През декември 2018 г. цените на лекарските услуги са се увеличили с 0.2%, а цените на лекарствените продукти и стоматологичните услуги остават на равнището от предходния месец. \r\n\r\n Хармонизираният индекс на потребителските цени за декември 2018 г. спрямо ноември 2018 г. е 100.0%, т.е. месечната инфлация е 0.0%. Годишната инфлация за декември 2018 г. спрямо декември 2017 г. е 2.3%. \r\n\r\n Средногодишната инфлация за периода януари - декември 2018 г. спрямо периода януари - декември 2017 г. е 2.6%. \r\n\r\n Индексът на цените за малката кошница за декември 2018 г. спрямо ноември 2018 г. е 100.1%, а от началото на годината (декември 2018 г. спрямо декември 2017 г.) е 103.3%. \r\n \n\t\t\t\t\t\t", "date": "2019.01.15", "title": "Нулева инфлация за декември 2018"}
{"url": "http://www.bnews.bg/article/255137-liyana_pak_izostavena_ot_bogat_lyubovnik", "text": "\n Носи се упорит слух във фолк средите, че младото гадже на Лияна я е зарязало. А певицата е решила да теши мъката си с пеене, както прави при всяка раздяла. \r\n\r\n Лияна на няколко пъти прекратява кариерата си при появата на мъж в живота й, а след като я напусне – дава рестарт на професионалната си кариера на певица. \r\n\r\n Няколко години въртя любов с известния като Цецо Харема бизнесмен. Нейни приятелки издадоха, че дори се е стигнало до годеж и планове за морска сватба. Дали е била притисната от него да спре да пее, или пък е решила, че банковата сметка на човека до нея е достатъчно тлъста, че да не й се налага да работи нощно време. \r\n\r\n Братовчедката на Константин обаче за пореден път ще направи опит да се върне на музикалната сцена. Тези дни чалга дивата снима клип на нова песен. Заедно с тази новина тръгна и мълвата, че вече не е с Цветан. \r\n\r\n „Почне ли Лияна да пее, значи няма мъж до себе си“, съскат нейни колежки на новината, че отново ще им бъде конкуренция. „Давам й два-три проекта, докато не омотае следващия, който да я издържа. Лилето е мързелива, никога не е била от работещите повици. Гледала е мекото“, коментира пред репортер на Блиц една от ретро звездите на чалгата. \r\n\r\n Те помнят и голямата й любов с турския милионер Махмуд, от който има дъщеря. Няколко пъти се разделят и събират, а в южната ни съседка певицата живее като истинска кралица. Няколко пъти вече се залюбва с по-млади и красиви мъже, а Махмуд после си я прибира обратно. Прости й преди години забежката с футболиста Благой Георгиев, но сега бил категоричен, че повече няма да търпи фриволното й поведение. Отказал да й дава карти без лимит, а само издръжка за дъщеря им. \r\n\r\n Тепърва времето ще покаже дали отношенията на звездата с бизнесмена Цветан са приключили напълно или е някаква временна криза. Времето за размисъл Лияна ще оползотвори в създаването на нови проекти, с които се надява да бъде конкурентноспособна на топ имената в бранша. \r\n \n\t\t\t\t\t\t", "date": "2019.01.15", "title": "Лияна пак изоставена от богат любовник"}
{"url": "http://www.bnews.bg/article/255133-tisho_na_veneta_raykova_bashta_za_primer", "text": "\n Татко за пример се оказа бившият съпруг на Венета Райкова—Тихомир Георгиев. Тишо, както го наричат повечето хора, се грижи страхотно за сина си Патрик дори и след развода. Самата водеща споделя, че двамата са почти като женени дори и след края на брака си. Бизнесменът използва всяка минута, за да е до наследника си, като дори го взима и води на училище, пише „България днес”. \r\nИ предвид факта, че е запален пушач, Тишо си е купил дори електронна цигара, за да не трови детето, докато пътува с него. И макар да се държи на положение след развода с Райкова, факт е, че краят на брака му се е отразил. Бизнесменът е видимо подпухнал, качил е килограми и изглежда състарен. Освен това няма и следа от жизнерадостния човек, който беше преди години. \r\n  \r\n \n\t\t\t\t\t\t", "date": "2019.01.15", "title": "Тишо на Венета Райкова - баща за пример "}
{"url": "http://www.bnews.bg/article/255135-dvete_korei_veche_ne_sa_vragove", "text": "\n Северна Корея повече не е \"враг\" на Република Корея, макар че ядрената програма на Пхенян все още представлява заплаха за сигурността на страната. \r\n\r\n Това става ясно от нова \"Бяла книга\" на Министерството на отбраната на Южна Корея, която се публикува на всеки две години, информира АП. \r\n\r\n За първи път от 2010 г., когато 50 южнокорейци бяха убити при атака на КНДР, Сеул не посочва Пхенян като \"враг\", което е още един знак за подобряване на отношенията между двата съседа. \r\n\r\n \"Бялата книга\" на ведомството не квалифицира КНДР като \"враг\", \"настоящ враг\" или \"основен враг\", както е било в миналото. Подчертава се обаче, че оръжията за масово поразяване на Северна Корея са \"заплаха за мира и стабилността на Корейския полуостров\" - има се предвид ядрената и ракетна програма на Северна Корея. \r\n\r\n Терминологията \"враг\" отдавна е източник на омраза между двете Кореи. Пхенян го определя като провокация, с която Сеул демонстрира враждата си. \r\n\r\n За първи път Южна Корея нарича КНДР \"основен враг\" през 1995 г. Година по-рано Северна Корея заплаши да превърне Сеул в \"море от огън\". \r\n\r\n По време на период на разведряване на отношенията през миналото десетилетие Южна Корея избягваше да нарича КНДР \"враг\", но го върна в документите след атаката през 2010 г. \r\n\r\n От новия документ на Сеул става ясно, че неупоменати изрично сили заплашват суверенитета, територията, гражданите и имуществото на Южна Корея. \r\n\r\n Според военното министерство КНДР има 1,2 милиона войници, една от най-големите армии в света, в сравнение с 599 000 южнокорейски войници. Северна Корея е разгърнала около 70% от военните си активи и е сформирала ново специално звено за извършване на убийства, става ясно от документа. Освен това КНДР има 14 вида балистични ракети, включително и междуконтинентални. В документа се отбелязва, че изпитанията не са доказали дали КНДР е преодоляла голяма технологична пречка и дали има реални способности да порази САЩ. \r\n\r\n Южна Корея смята, че КНДР има \"значително количество високообогатен уран\" и около 50 килограма запаси плутоний, което според експерти е достатъчно за най-малко 8 бомби. \r\n\r\n През октомври 2018 г. южнокорейски министър заяви пред парламента, че КНДР има до 60 ядрени оръжия. \r\n \n\t\t\t\t\t\t", "date": "2019.01.15", "title": "Двете Кореи вече не са врагове"}
{"url": "http://www.bnews.bg/article/255134-kris_prat_se_sgodi_za_katrin_shvartseneger", "text": "\n Бурният романс между американския актьор Крис Прат и Катрин Шварценегер доведе до годеж, предаде Асошиейтед прес.  Звездата от „Пазители на галактиката“ публикува снимка на своята 29-годишна любима с годежния пръстен в Instagram и написа: \"Мила Катрин, толкова съм щастлив, че каза \"Да!\". Катрин е най-голямата дъщеря на Арнолд Шварценегер и Мария Шрайвър, уточнява БТА. Наред с изявите си като журналистка и блогърка, красавицата е авторка и на няколко книги. \r\nСред тях са детската книжка \"Маверик и аз\", издадена през 2017 г., и книгата за положително самочувствие, издадена през 2010 г. със заглавие: \"Разтърси това, което имаш: тайни да обичаме своята вътрешна и външна красота от някого, вече минал по този път\" (Rock What You've Got: Secrets to Loving Your Inner and Outer Beauty from Someone Who's Been There and Back).[Катрин Шварценегер] \r\nКатрин Шварценегер Gulliver/Getty ImagesКрис Прат е на 39 години. Той се разведе с актрисата Ана Фарис през 2017 г. след почти деветгодишен брак. Те имат син Джак, роден през август 2012 г. \r\n  \r\n \n\t\t\t\t\t\t", "date": "2019.01.15", "title": "Крис Прат се сгоди за Катрин Шварценегер "}
{"url": "http://www.bnews.bg/article/255136-bdzh_v_otlichno_sastoyanie_shte_naema_lokomotivi_i_vagoni", "text": "\n Прекратената обществена поръчка за доставка на 42 мотрисни влака на бившето ръководство на БДЖ, която бе обявена с рекорден бюджет от 675 милиона лева, вероятно изобщо няма да бъде рестартирана. \r\n\r\n Това се разбра от първата пресконференция на новия мениджмънт на националния жп превозвач. \r\n\r\n Според председателя на Съвета на директорите Григори Григоров нов подвижен състав в БДЖ няма как да има в следващите 5 години. А след това изобщо не е ясно дали компанията ще се нуждае от нови влакове. Причината е, че компанията съвсем скоро очаква да се изправи срещу конкуренти и при пътническите превози и в момента изобщо не е ясно дали и каква част от сегашния договор за осигуряване на обществена услуга ще изпълнява дружеството след 2024 г. \r\n\r\n За тази година в разчетите на БДЖ няма да бъде включен ресурс за закупуване на влакове. Но ще бъдат предприети действия за максимално ускоряване на ремонта на локомотиви и вагони. \r\n\r\n „Ние сме в недостиг на подвижен състав, за да изпълним напълно графика си. Каквото и да вложим към момента в ремонти, това ще е дълъг процес”, заяви изпълнителният директор на „Холдинг БДЖ“ Никола Василев. \r\n\r\n Според него в момента се проучват възможностите за наемане на локомотиви и вагони от други превозвачи за период между 6 месеца и година. По тази схема след обществена поръчка щели да бъдат наети 20 локомотива и 50 вагона. \r\n\r\n Идеята е след година необходимостта от тях да отпадне след ремонт на собствения подвижен състав на БДЖ. \r\n\r\n Към пренаписване отива и друга голяма обществена поръчка на националния превозвач. Става дума за ремонта на 50-те електрически и дизелови мотриси \"Дезиро\" на \"Сименс\", която е с бюджет от 137 млн. лева стои на трупчета вече две години. Според източници на OFFNews най-вероятно търгът ще бъде обявен в два отделни лота - един за дизеловите влакчета и друг за електрическите. \r\n \n\t\t\t\t\t\t", "date": "2019.01.15", "title": "БДЖ - в отлично състояние, ще наема локомотиви и вагони"}
{"url": "http://www.bnews.bg/article/255139-sporniyat_libiyskiyat_tanker_badr_otnovo_e_balgarski_vodi", "text": "\n Вътрешната проверка в РДГП – Бургас, образувана по отношение въвода в либийския танкер „Бадр” от 21.12.м.г., е приключила, като не са констатирани нарушения или използване на физическа сила и помощни средства от страна на граничните служители, обяви на нарочна пресконференция днес главен комисар Светлан Кичиков – Директор на Главна дирекция „Гранична полиция”, съобщиха от ОДМВР-Бургас. \r\n\r\n Той разясни, че към момента кораба отново е на рейд в Бургаския залив, след като вчера служители на „Морска администрация” и „Гранична полиция” са връчили на капитана разпореждане за връщането на плавателния съд, след почти двуседмичния му престой в извън териториални води без осъществяване на разрешения еднократен преход до ремонтна база в Тузла, Турция. \r\n\r\n Шефът на „Морска администрация” – кап. Живко Петров обясни в детайли процедурата по връщане на кораба „Бадр”, който към момента е собственост на „Булгаргеомин”, плаващ под панамски флаг и с украински екипаж. Според кап. Петров кораба е имал разрешение за еднократен преход до турска ремонтна база, , в която да се ревизират системите му и да се сертифицират документите за безопасно плаване. След близо двуседмичен престой в открито море и опасенията, че е възможно да се стигне до разлив и еко-замърсяване, кап. Петров издава разпореждане за връщане на кораба в Бургаския залив. \r\n\r\n Танкерът ще остане тук до абсолютната сертификация на документите за плаване, като не е определен максимален времеви период. Според изискванията кораба трябва да премине технически прегледи, като за това трябва да се погрижи флагът, под който е плавателния съд. \r\n \n\t\t\t\t\t\t", "date": "2019.01.15", "title": "Спорният либийският танкер \"Бадр\" отново е български води"}
{"url": "http://www.bnews.bg/article/255130-maya_manolova_nastoyava_za_zakonodatelni_promeni_za_tsenata_na_vodata", "text": "\n Омбудсманът Мая Манолова изпрати предложения за законодателни промени за цената на водата до министъра на регионалното развитие и благоустройството Петя Аврамова и до министъра на труда и социалната политика Бисер Петков. \r\n\r\n Предложенията идват след обществената дискусия, която се проведе в Шумен и на която се обсъди въпроса с цената на водата в цялата страна. \r\n\r\n В писмото до министър Аврамова омбудсманът настоява за промени в Закона за регулиране на водоснабдителните и канализационните системи, които да гарантират правата и икономическите интереси на потребителите на ВиК услуги. \r\n\r\n Според обществения защитник поскъпването на водата трябва да е обвързано с качеството на услугата и инвестициите във ВиК сектора. \r\n\r\n Тя посочи, че реформата, която се провежда в момента, се отнася само до повишаването на цените. \r\n\r\n Нищо не се променя към по-добро - нито качеството на водата, нито качеството на услугата, нито намаляват течовете, нито стават по-ефективни инвестициите, категорична е Манолова. \r\n\r\n Тя заяви, че за цялата 2017 г. инвестициите са стигнали за обновяване на само 0,5% от цялата водопреносна система, съобщи Нюз.бг. \r\n\r\n Това означава, че цялата система може да бъде обновена в рамките на 200 г., заключи омбудсманът и напомни, че загубите от течове са 62%. \r\n\r\n Общественият защитник изтъква четири основни точки - отмяна на принципа на единна цена на обособена територия, регламентиране на ясни критерии за определяне на социалната поносимост на цената на ВиК услугите, процедура за преразглеждане на бизнес плановете на ВиК операторите и въвеждане на лицензионен режим на ВиК операторите. \r\n\r\n Манолова настоява и за намаляване на цената на водата в област Шумен от страна на регионалното министерство, тъй като държавата притежава 51% от дяловете във ВиК Шумен. Със същото искане Манолова се обърна и към общините в областта, които имат дялове в капитала на местния ВиК оператор. \r\n\r\n Предложения за законодателни промени тя отправя и към социалния министър Бисер Петков. Манолова настоява за ясни мерки за социално подпомагане на лица с ниски доходи. \r\n\r\n Сред предложенията на Манолова са финансова помощ, забрана за прекъсване на водоподаването при неплатени сметки, целева помощ под формата на опрощаване на задължения за вода и социална тарифа - по-ниски цени за социално слаби хора. \r\n \n\t\t\t\t\t\t", "date": "2019.01.15", "title": "Мая Манолова настоява за законодателни промени за цената на водата"}
{"url": "http://www.bnews.bg/article/255129-denis_rizov_vinoven_za_kilogramite_na_nataliya_simeonova", "text": "\n Бившата водеща Наталия Симеонова разкри, че раздялата с Денис Ризов е била най-тежкия момент в живота й. След раздялата водещата спира да се храни и дори започва да посещава психотерапевт. Започва да пие антидепресанти и така хормоните й се объркали, писа „България Днес“. \r\n\r\n „Смятам, че всеки интелигентен човек би разбрал, че става въпрос не за липса на воля или лакомия, а просто здравословен проблем“, разкри борбата си с килограмите Симеонова в интервю. \r\n \n\t\t\t\t\t\t", "date": "2019.01.15", "title": "Денис Ризов виновен за килограмите на Наталия Симеонова"}
{"url": "http://www.bnews.bg/article/255116-ventsi_vents_sam_izrodil_dashterya_si_u_doma", "text": "\n Рапърът Венци Венц сам изродил първородната си дъщеричка у дома. Музикантът и приятелката му Мелани решили, че това е най-доброто решение, възмутени от факта, че медицината у нас се е превърнала в бизнес. \r\nСъбитието се случило в навечерието на Нова година, а изпълнителят признава, че е бил силно развълнуван, че участва в израждането на дъщеря си. Първочално той се колебаел дали да присъства, но половинката му Мелани го убедила, че така ще се чувства най-сигурна. \r\nМузикантът разчитал и на опитна акушерка, която да води процеса, а близките и на двамата били наблизо, за да реагират, ако нещо се усложни. \r\nПървоначално рапърът се притеснявал, че не е добра идея да присъства, но после подкрепил жена си. В крайна сметка дори се погрижил да почисти кръвта по време на раждането, пише \"България днес\". \r\nВ момента и майката, и бебето се чувстват отлично и се възстановяват в домашни условия. Всичко минало без усложнения, а гордите родители преди дни представиха и малката Агуая пред света. \r\nЗаради струпването на празниците и последвалото раждане, Венци почерпил за първородната си наследничка чак след Нова година. Музикантът обаче издава, че няма да живее с дъщеря си и майка й, а отделно от тях. \r\nГордият татко споделя, че връзката му с Мелани не е плод на някаква голяма любов. Двамата по-скоро започнали отношенията си като приятели, които искат да имат общо дете. „Направено е с много любов и приятелски чувства. Разбира се, че беше планирана”, споделя още дуетния партньор на рапъра Павел. \r\nВръзката на певеца с Мелани е сравнително отскоро. Младата майка също е в музикалните среди и дори е участвала в един от последните му клипове. Музикантът я определя като най-красивата жена и човек с красив ум. Двамата споделят много общи интереси, като едно от тях е правото на лична свобода. Именно Мелани е тази, която му предлага да имат общо дете, но без обвързване. На него пък му отнема около месец да свикне с идеята и да пристъпи към изпълнението й. \r\n  \r\n \n\t\t\t\t\t\t", "date": "2019.01.15", "title": "Венци Венц сам изродил дъщеря си у дома"}
{"url": "http://www.bnews.bg/article/255126-zhurnalistat_dimitar_bayraktarov_razmaza_karakachanov_i_dzhambazki_kato_gi_razoblichi_v_politichesko_litsemerie", "text": "\n \r\nЖурналистът Димитър Байрактаров размаза Каракачанов и Джамбазки като ги разобличи в политическо лицемерие! Ето какво публикува той на фейсбук профила си: \r\n\r\n \"От предишният ми пост разбрах, че има много чувствителни хора! Хайде сега да си кажем нещата право в очите. Сещате ли се коя е тази госпожа, а сещате ли се кое е това момче? \r\nЩе започна с момчето. Казваше се Даниел Тасев и завинаги остана на двадесет и пет години. За него никой не излезе да протестира! Защо? Защото смъртта го застигна в семейната фирма на госпожата, която виждате на снимката. Нейната семейна фирма по неведоми пътища се сдоби с договор за охрана на Народното събрание, което по закон се охранява от НСО. Май сте забравили коя е госпожата? Ами нали се радвате на Каракачанов и Джамбазки как щели да спират помощите на циганите! Какво лицемерие?! Госпожата се казва Султанка Петрова и е заместник министър в социалното министерство и отговаря за помощите, интеграцията, демографията и социалната политика! Лично назначение на Каракачанов! Защо досега всичко, с което ви баламосва Каракачанов, не е направено от Султанка? Тежко и горко на народ който толкова лесно може да бъде манипулиран! И за какво се хвалите с образованието си, когато дребни политически хитреци ви манипулират както си искат! Днес \"врагът\" са циганите, утре ще бъдат турците, а потърпевшите сме всички като народ и нация! Точно в такива моменти Левски е написал онова \"НАРОДЕ????\" \r\n\r\n Фейсбук: Димитър Байрактаров \r\n  \r\n \n\t\t\t\t\t\t", "date": "2019.01.15", "title": "Журналистът Димитър Байрактаров размаза Каракачанов и Джамбазки като ги разобличи в политическо лицемерие!"}
{"url": "http://www.bnews.bg/article/255122-me_i_kevr_zapochvat_proverki_na_trite_elektrorazpredelitelni_druzhestva", "text": "\n Министерството на енергетиката и Комисията за енергийно и водно регулиране (КЕВР) започват съвместни проверки от днес в трите електроразпределителни дружества. \r\n\r\n Проверките ще продължат 10 дни. Екипите на двете служби ще проверяват техническото състояние и експлоатацията на енергийните обекти, пише БНТ. \r\n\r\n Целта на съвместните проверки и да се констатира дали компаниите доставят реалната услуга, за която потребителите в страната заплащат. \r\n\r\n Проверките са във връзка с притесненията от страна на бизнеса за сериозно поскъпване на електроенергията на борсата. \r\n\r\n Припомняме, вчера на съвместен брифинг министърът на енергетиката Теменужка Петкова заяви, че МЕ ще търси възможност държавните енергийни дружества да осигурят допълнителни количества електроенергияна енергийната борса, така че да не се получават драстични скокове в цената. \r\n \n\t\t\t\t\t\t", "date": "2019.01.15", "title": "МЕ и КЕВР започват проверки на трите електроразпределителни дружества"}
{"url": "http://www.bnews.bg/article/255119-poreden_poboy_mezhdu_uchenitsi_v_uchilishten_dvor", "text": "\n Служители на полицейското управление в Стражица разследват сбиване между ученици. Сигнал за случая е получен на 14 януари, по обяд. \r\nОт проведеното разследване е установено, че вчера в двора на учебно заведение в града е възникнала разпра между двама ученици на 15 и 18 години, съобщава Дарик. \r\nПо-малкият е бил ударен с юмрук в областта на лицето и му е причинена средна телесна повреда. Образувано е досъдебно производство. Работата по изясняване на случая продължава. \r\n \n\t\t\t\t\t\t", "date": "2019.01.15", "title": "Пореден побой между ученици в училищен двор!"}
{"url": "http://www.bnews.bg/article/255120-lyubovta_na_geri_nikol_i_kapo_verde_piar_v_polza_na_rapara", "text": "\n Гери — Никол публично отрече връзката си с рапъра Капо Верде. Варненката още преди ден обяви, че е свободна и няма мъж до себе си. Цялата любовна история между двамата се оказала плод на умел пиар ход на мениджърите им. Младите изпълнители в продължение на месеци поддържаха мълвата, че са влюбени до уши и дори плъзна слух, че по Нова година ще се женят. \r\nОказа се, че не само нямат такива планове, но и дори не са гаджета. „Мариян не иска да говори за връзката си с Гери. Заедно са от няколко месеца и още не желаят да дават интервюта”, каза мениджърът на рап триото „БНР” чийто член е и Верде, преди няколко месеца. \r\nИсторията за връзката им се оказа пиар в полза на Мариян, за когото публиката до този момент така и не беше чувала, пише „България днес”. „Гери никога не е била нещо повече от приятелка с момче като Мариян. Всичко тръгна, когато решиха да си направят заедно татуси. Медиите решиха, че има нещо между тях и ги обявиха за двойка. \r\nГери не отрече от куртоазия, защото са си наистина близки, но не и двойка. Общо взето, придаде малко звезден блясък и слава на групата на Мариян”, споделя приятелка на русото изкушение. \r\nНа варненката обаче явно й писна да се прави на гадже на певеца и реши да каже истината. \r\n\r\n В последното си интервю тя призна „С Мариян сме много добри приятели. Не прекрачваме тази граница. Не сме гаджета. Нямам приятел. В момента предпочитам да се развивам като артист. Чувствам се добре и съм щастлива, но не заради мъж”, каза още изпълнителката на „Готина и луда”. \r\nИ за да бъде циркът пълен, рапърът се оказа обвързан с друго момиче, което въобще не било щастливо, че в името на славата трябва да търпи измислената афера на гаджето си с Гери. \r\nБрюнетката е на почивка заедно с Мариян и останалите от БНР в Дубай. И не се сдържа да пусне снимка на компанията, за да разсее всякакви съмнения кое е гаджето на Капо Верде наистина. \r\n \n\t\t\t\t\t\t", "date": "2019.01.15", "title": "Любовта на Гери-Никол и Капо Верде - пиар в полза на рапъра"}
{"url": "http://www.bnews.bg/article/255127-evakuiraha_gimnaziya_v_sopot_zaradi_uraganen_vyatar", "text": "\n Евакуираха учениците от гимназията в Сопот, предаде Нова телевизия. \r\n\r\n Причината е ураганният вятър, който е изпочупил стъклата на сградата. \r\n\r\n Междувременно от БНР съобщиха, че силният вятър е нанесъл щети и Смолян. \r\n\r\n Заради скъсан въздушен електропровод Средното училище \"Отец Паисий\" в града остана без ток. По тази причина кметът на общината издаде заповед днес да е неучебен ден за учениците на засегнатото училище. \r\n \n\t\t\t\t\t\t", "date": "2019.01.15", "title": "Евакуираха гимназия в Сопот заради ураганен вятър"}
{"url": "http://www.bnews.bg/article/255128-tramp_pak_se_ogleda_v_izteglyaneto_na_sasht_ot_nato", "text": "\n Президентът на САЩ Доналд Тръмп обмисля изтегляне на страната от НАТО. Това пише американският вестник \"Ню Йорк таймс\", който се позовава на помощници на държавния глава. \r\n\r\n През миналата година Тръмп многократно поставя под въпрос бъдещето на САЩ в НАТО. Ако Вашингтон се оттегли, това може да означава разпадане на организацията. \r\n\r\n Високопоставени представители от администрацията на американския лидер заявиха пред изданието на няколко пъти през 2018 г., че Тръмп е казал на частични срещи, че иска да изтегли Вашингтон от Алианса. Настоящи и бивши официални лица, които подкрепят военния съюз, се опасяват, че американският лидер може да възобнови заплахите си, ако съюзниците не изпълнят финансовите цели, поискани от Тръмп. \r\n\r\n Президентът на САЩ заявил пред своите съветници по национална сигурност в дните около срещата на върха на НАТО през лятото на 2018 г., че не вижда смисъл от военния съюз, тъй като изцеждал Съединените щати. \r\n\r\n Тогава екипът на Тръмп по национална сигурност, включително тогавашния военен министър Джим Матис и съветника по национална сигурност Джон Болтън, се е опитал да поддържа американската стратегия за намаляване на присъствието в Европа, но без да се споменава изтегляне от НАТО. \r\n\r\n Сега президентът на САЩ многократно повторил желанието си за изтегляне от организацията, което идва на фона на информацията, че Тръмп се е опитвал да държи разговорите си с Путин в тайна и да не ги споделя със съветниците си, и че ФБР разследва администрацията за връзки с Москва. \r\n\r\n Експерти смятат, че изтеглянето на САЩ от НАТО би било подаръкът на века за руския лидер Владимир Путин. \r\n\r\n На въпрос да коментира информацията на изданието, високопоставен служител от Белия дом е повторил изказването на Тръмп от юли, че ангажиментът на САЩ към НАТО е \"много силен\" и Алиансът е \"много важен\". \r\n \n\t\t\t\t\t\t", "date": "2019.01.15", "title": "Тръмп пак се огледа в изтеглянето на САЩ от НАТО"}
{"url": "http://www.bnews.bg/article/255132-i_vse_pak_sadat_reshi_trima_lekari_da_pregledat_valcho_arabadzhiev", "text": "\n Апелативният специализиран съд разпореди трима лекари - неврохирург, невролог и рентгенолог, да изследват здравословното състояние на сина на хотелиерите Ветко и Маринела Арабаджиев - Вълчо. Експертизата трябва да е готова до 24 януари. \r\n\r\n Специалистите, които ще преглеждат 21-годишния младеж, ще бъдат определени от директора на \"Пирогов\" проф. Асен Балтов, съобщи \"24 часа\". \r\n\r\n До разпореждането на магистратите се стигна, след като преди седмица защитата на Арабаджиев-син представи пред съда медицинска документация от изследвания и прегледи, извършени от 30 октомври 2018 г. досега. Адвокатите поискаха комплексна медицинска експертиза, която да каже дали здравословното състояние на Вълчо се е влошило в ареста и дали той може да остане задържан. 21-годишният младеж има гръбначно заболяване вследствие на катастрофа, която е претърпял в Лондон през 2016 г. \r\n\r\n Младежът е в ареста от 4,5 месеца, след като той и двете счетоводителки Ромелия Кирилова и Елена Караянева бяха задържани при акция в хотелите на Арабаджиеви в София - \"Маринела\", и в Пловдив - \"Марица\", и обвинени, че са част от престъпна група, занимавала се с укриване на данъци и пране на пари. \r\n\r\n Апелативният наказателен съд поиска на 25 януари прокуратурата да представи всички разпити по делото. Те са необходими, за да може магистратите да решат окончателно мярката за неотклонение на Вълчо Арабаджиев. \r\n \n\t\t\t\t\t\t", "date": "2019.01.15", "title": "И все пак съдът реши трима лекари да прегледат Вълчо Арабаджиев"}
{"url": "http://www.bnews.bg/article/255121-remontat_na_remonta_na_bul_konstantin_velichkov_zapochva_pak_nyama_vinovni", "text": "\n Поправят ремонтирания бул. \"Константин Величков\" в София, информира БНТ. \r\n\r\n Асфалтът по булеварда се е напукал само два месеца след полагането на настилката. \r\n\r\n Очаква се новият ремонт да започне до месец и половина. Това ще бъде трети ремонт на ремонта, според столичани. \r\n\r\n По думите им общината е разполагала с половин година да ремонтира трасето. \r\n\r\n Даниел Евлогиев от \"Транспортна инфраструктура\" към Столичната община обяснява, че заради лоши метеорологични условия не е положена фуга, като ремонтът ще бъде направен при благоприятни метеорологични условия. \r\n\r\n Сава Десподов, който отговаря за ремонтираното трасе, заявява, че пукнатините са се получили от трафика. \r\n \n\t\t\t\t\t\t", "date": "2019.01.15", "title": "Ремонтът на ремонта на бул. \"Константин Величков\" започва, пак няма виновни"}
{"url": "http://www.bnews.bg/article/255125-varnaha_severin_v_aresta_chakat_se_ekspertizi", "text": "\n До месец ще бъде готова съдебно-психиатричната и психилогична експертиза на Северин Красимиров - задържаният за жестокото убийство на журналистката Виктория Маринова в Русе, съобщи БТА. \r\n\r\n 21-годишният Красимиров бе настанен за изследване в психиатричното отделение на болницата за лечение на лишени от свобода към затвора в Ловеч, като решението бе взето от съда в края на ноември миналата година. Обвиненият от вчера е отново в русенския арест. \r\n\r\n Окръжният прокурор на Русе Георги Георгиев обясни, че се изчаква заключението от психиатричната и психологична експертиза и след това ще се прецени с какви действия да се продължи към финала на разследването.  \r\n\r\n Окръжният прокурор заяви, че разследването е към своя край. Според него в рамките на няколко месеца ще приключи досъдебното производство.  \r\n\r\n Престъплението бе извършено на 6 октомври миналата година. Тялото на Виктория Маринова бе открито в ранния следобед в обрасла с растителност зона край брега на Дунав. Четири дни по-късно в Германия за убийството бе задържан Северин Красимиров от Русе. \r\n \n\t\t\t\t\t\t", "date": "2019.01.15", "title": "Върнаха Северин в ареста, чакат се експертизи"}
{"url": "http://www.bnews.bg/article/255131-kuklite_na_dizaynerkata_tatyana_kamenova_hit_v_internet_model_s_dobrudzhanska_nosiya_otletya_za_sasht_galeriya", "text": "\n Младата дизайнерка Татяна Каменова дава живот на приказно красиви кукли. В ателието й в София се раждат уникални модели на ръчно изработени шедьоври. Татяна започнала да се занимава с ръчно изработени неща след раждането на сина си – нещо като терапия. Идеята за куклите пък се родила, след като решила наскоро да направи кукла за дъщеря си, но в социалните мрежи моделът бързо се превърнал в хит и заваляли поръчките. \r\n\r\n Любимите играчки на децата си имат и сертификат с дата и час на раждане, а собствениците сами избират името и го вписват в личния документ на куклата. Така вече има кукли Мия, Лили, Иси, Бела, Таня, Мая и още много други. Освен онлайн, скоро куклите ще се предлагат и в няколко магазина. Татяна ще обяви адресите им в сайта си \r\n\r\n Последният модел е поръчан от софтуерна компания за колекционер в Съединените щати. Куклата е облечена с добруджанска носия, изработена е само за два дни и днес вече пътува Зад Океана. \r\n\r\n Преди Коледа за там са отлетели общо 5 нейни „сестри“, но всичките спортно-елегантно или официално пременени. \r\n\r\n  „Куклата с добруджанската носия е поръчка от софтуерна компания и е подарък за американски клиент, чиито собственик е колекционер и събира традиционни предмети от различни държави. Изработихме я заедно с моята майка. Крайният резултат ни хареса и сега искаме да направим серия от кукли с народни носии от различни краища на България. Големината на уникалните кукли е 25 см. Дрешките се свалят, ръцете и краката са подвижни, което я прави подходяща за игра от децата. Цървулките на куклата са дело на баща ми. Избрахме да бъде с добруджанска носия, тъй като майка ми е детайлно запозната с нея. Спазихме основните елементи и детайли от носията – шивици, пендари, мъниста, ресните по забрадката. Ризата е обшита с дантела. Престилката е изработена от плата на много стара истинска престилка, принадлежаща на баба ми“, разказа пред bgtourism.bg Татяна Каменова. \r\n\r\n Куклите са ръчно изработени от текстил с пълнеж от силиконов пух. Всяка кукла е по индивидуална поръчка с избран от клиента тоалет. Размерите са – 25-30 см, а теглото – 150 гр. Косата им подлежи на термична обработка до 180 градуса, а срокът за изработка е до 10 работни дни. \r\n\r\n Младата дизайнерка споделя, че най-трудната част от целия процес е намирането на материали за дрешките и косите на куклите. Идеята й е след време да създаде академия, в която децата ще се учат как да изработват любимите си играчки. Обмисля и вариант, в който желаещите могат да си поръчат кутия с материали и сами да си направят своята кукла, но това все още е в сферата на мечтите. \r\n\r\n Освен куклите, Татяна Каменова създава уникални декорации за рожден ден, сватби или различни поводи, албуми, кутии, опаковки за сладкиши, топери и още много красиви неща, които биха направили празника на всеки един незабравим ден. Всички тези красоти можете да видите на сайта \r\n\r\n \r\n \n\t\t\t\t\t\t", "date": "2019.01.15", "title": "Куклите на дизайнерката Татяна Каменова - хит в интернет! Модел с добруджанска носия отлетя за САЩ (Галерия) "}
{"url": "http://www.bnews.bg/article/255124-na_21_yanuari_gledame_poslednata_karvava_luna_do_2020_g", "text": "\n Пълно лунно затъмнение ще може да бъде наблюдавано от Северна и Южна Америка, голяма част от Европа и Западна Африка през нощта на 20 срещу 21 януари, съобщи АФП. Следващото пълно лунно затъмнение ще е чак през 2022 г. \r\nЗа европейците и африканците пълното лунно затъмнение ще е към края на нощта, малко преди зазоряване. От източната част на континентите явлението няма да се вижда толкова добре заради изгряващото слънце. \r\n\r\n Пълната Луна ще е в сянката на Земята от 3,34 ч до 6,51 ч. по Гринуич. През първия час тя постепенно ще бъде \"изядена\" от ляво. Затъмнението ще е пълно един час от 4,41 ч. по Гринуич по данни на НАСА. \r\n\r\n Фазата на пълното лунно затъмнение ще е с около 45 минути по-кратка от тази на голямото затъмнение през юли 2018 г., което ще остане най-продължителното за 21-и век. \r\n\r\n У нас частичните фази на затъмнението ще започнат на 21 януари в 5.37 часа българско време, уточни физикът Пенчо Маркишки от Института по астрономия с Национална астрономическа обсерватория при Българската академия на науките, цитиран от агенция \"Фокус\". В 6.41 часа ще бъде пълното лунно затъмнение. \r\nПрез пълното лунно затъмнение Луната няма да стане невидима. Тя ще е червена, както при всички пълни лунни затъмнения. Това оцветяване се дължи на факта, че слънчевите лъчи няма да я достигат пряко. Вместо това малка част от червените лъчи ще бъдат филтрирани от земната атмосфера и отразени към Луната. \r\n\r\n Следващото пълно лунно затъмнение, което ще се вижда от Европа, ще е на 16 май 2022 г. През това време обаче ще има частични лунни затъмнения. \r\n \n\t\t\t\t\t\t", "date": "2019.01.15", "title": "На 21 януари гледаме последната кървава луна до 2020 г."}
{"url": "http://www.bnews.bg/article/255113-vlak_pregazi_mazh_kray_s_rakevo", "text": "\n Влак прегази мъж след жп прелез преди с. Ракево. Тежкият инцидент е станал на 14 януари в 22.55 часа. Сигнал за него е подал локомотивен машинист. \r\nПътнически влак, пътуващ по направление София-Лом, блъснал внезапно изскочилия на релсите човек. \r\nСмъртта на мъжа е констатирана от екип на Филиала за спешна медицинска помощ в Криводол. Установено е, че загиналият мъж е на видима възраст около 40 г., без документи за самоличност.  \r\nОбразувано е досъдебно производство, съобщи Дарик. \r\n  \r\n \n\t\t\t\t\t\t", "date": "2019.01.15", "title": "Влак прегази мъж край с. Ракево"}
{"url": "http://www.bnews.bg/article/255114-stachka_otmeni_poleti_ot_germaniya_do_sofiya", "text": "\n Стачка на германските летища днес се очаква да предизвика сериозен транспортен хаос в Европа.  \r\n\r\n Служителите по сигурността излизат на протест с искане за по-високи заплати. Стачката ще блокира летищата във Франкфурт, Мюнхен, Дрезден, Ерфурт, Хамбург, Хановер и Лайпциг, съобщи Офнюз. \r\n\r\n Очаква се да бъдат засегнати около 220 000 пътници. Синдикатът Ферди се бори за по-добро заплащане на своите над 23 000 членове. \r\n\r\n Луфтханза и Райънеър отменят следните полети от и до летище София: \r\n\r\n LH1429, излитащ от София за Франкфурт в 06:50 ч. \r\nLH1426, пристигащ от Франкфурт за София в 13:40 ч. \r\nLH1427, излитащ от София за Франкфурт в 14:25 ч. \r\nLH1428, пристигащ от Франкфурт за София в 22:15 ч. \r\n\r\n FR6405, излитащ от София за Хамбург в 17:30 ч. \r\nFR6406, пристигащ от Хамбург за София в 23:10 ч. \r\n \n\t\t\t\t\t\t", "date": "2019.01.15", "title": "Стачка отмени полети от Германия до София"}
{"url": "http://www.bnews.bg/article/255108-gen_shivikov_zashto_tryabva_da_malchim_kogato_edin_prestapnik_retsidivist_e_na_svoboda", "text": "\n \"Тази наглост вече преминава всякакви граници. Защо трябва да си мълчим когато един престъпник-рецидивист е на свобода? Последният случай е фрапиращ. Този самозабравил се циганин грабва брадва и започна да раздава по неговите закони „справедливост“. Преди дни имаше инцидент и с възрастен мъж от Павел баня\". Това заяви ген. Димитър Шивиков в сутрешния блок на Bulgaria ON AIR по повод последните цигански безчинства. \r\n\r\n \"Време е от първия човек в тази държава до последния да се осъзнаят. Не искам да насаждам етническа омраза, но е време за промени\", каза още той. \"Препоръчвам на господата, цигани, които се бяха събрали вчера пред Министерския съвет да идат в гетата. Да си почистят кварталите, защото там е ужас и да накарат децата си да идат на училище\", отсече ген. Шивиков. Джамбазки показа гнусни СНИМКИ от циганския квартал Столипиново  По думите му има виновни за случващото се: \r\n\r\n \"Има три направление, по които може да се търси вината за случващото се. Това са властта, неправителствените организации и самите цигани\". \"Не слагам цялата циганска общност под един знаменател. Да, те имат права, но трябва да спазват и законовите разпоредби на страната ни. Недопустимо е обаче по всякакви закони деца да раждат деца. Те сами си създават аутсайдери и маргинали. Как да очакваме да се случи нещо по-добро\", поясни още генералът. \r\n\r\n Според него за всички беди си има преломна дата: \"Преди 90-та година у нас имаше политика, според която циганите бяха сравнително добре социализирани – те живееха в големите квартали на градовете, живееха сред останалото общество и работеха, а много хора от тях бяха образовани. Но дойде прелома – 10 ноември. Тогава започна разрушаването на държавността, а най-потърпевши се оказаха циганите. Те бяха уволнявани и съкращавани, те бяха оставени на произвола на съдбата и те изпаднаха от обществото. Именно това породи тази среда, в която живеем днес\". \r\n\r\n \"Дано събитията от последните дни да не се окаже отварянето на Кутията на Пандора. Протестът ни във Войводиново целеше да изключим таймера на тази цъкаща бомба, но два дни след това пак бе включен\", каза още генерал Шивиков. \r\n\r\n \r\n  \r\n \n\t\t\t\t\t\t", "date": "2019.01.15", "title": "Ген. Шивиков: Защо трябва да мълчим, когато един престъпник-рецидивист е на свобода?"}
{"url": "http://www.bnews.bg/article/255110-shokova_prognoza_ochakva_se_seriozno_uvelichenie_na_tsenata_na_toka_za_bita", "text": "\n „От 15 до 20% по-високи сметки. Разбира се това е индивидуално, всеки консумира различно. Но средно това е оценката на енергийните дружества”. Това заяви в предаването „Здравей, България” енергийният експерт проф. Атанас Тасев. \r\n\r\n Той обясни още, че само с 1 градус по-ниски температури увеличават средното потреблението на енергия с 3%. \r\n\r\n „Сметките са свързани не с цената, а с количеството енергия, което потребяваме. Това е очаквано всяка година”, заяви проф. Тасев. \r\n\r\n „Моите опасения са, че това, което се случва на пазара с индустриалната електрическа енергия, ще рефлектират много лошо върху цената за бита. Очаквам сериозно увеличение”, заяви Еленко Божков, бивш член на КЕВР. \r\n\r\n Енергийните експерти прогнозират и ново поскъпване на тока за бита през април. \r\n\r\n Според Еленко Божков, бивш член на КЕВР, една от причините за очакваното увеличение се крие в технологичните разходи на електроразпределителните дружества. \r\n\r\n „Моите опасения са, че това, което се случва на пазара с индустриалната електрическа енергия, ще рефлектира много лошо върху цената за бита. Очаквам сериозно увеличение”, заяви Еленко Божков. „Увеличи се цената на свободния пазар в някои от дните близо 3 пъти, тоест превишихме някои от съседните борси с близо 40% като цена. Това е предпоставка за увеличаване на цената за бита”, обясни той. \r\n\r\n „Вторият фактор е, че в началото на миналата година беше променен начина за определяне на балансиращата енергия. Тя вече също зависи от цената на свободния пазар”, поясни Божков. „Третият фактор са технологичните разходи. Разпределителните дружества купуват на цена на свободен пазар и имат право и вероятно ще искат да бъдат компенсирани спрямо прогнозните цени”. \r\n\r\n   \r\n \n\t\t\t\t\t\t", "date": "2019.01.15", "title": "Шокова прогноза: Очаква се сериозно увеличение на цената на тока за бита!"}
{"url": "http://www.bnews.bg/article/255111-pri_zakriti_vrati_v_parlamenta_umuvat_za_iztrebitelite", "text": "\n Две парламентарни комисии ще разгледат предложението на кабинета за стартирането на преговори със САЩ за придобиване на изтребители F-16, предаде репортер на БГНЕС. \r\n\r\n Темата ще бъде дискутирана днес от 13.30 часа в Комисията по отбрана и от 15.30 часа в Комисията по бюджет и финанси, като и двете заседания ще се проведат при закрити врати. \r\n\r\n Справка на интернет страницата на Народното събрание показва, че проекторешението е внесено в деловодството на 10 януари, когато бе оповестено правителството решение да поиска от законодателния орган възлагане на мандат да преговаря със Съединените щати за придобиването на новите самолети за бойната ни авиация. \r\n\r\n Очаква се лично премиерът Борисов да определи преговорен екип, който да изготви международния договор и да влезе в контакт с американското правителство. \r\n\r\n Темата за модернизацията на българските ВВС се превърна в спорна, след като финалната права битката бе между американската „Локхийд Мартин“ и нейния изтребител F-16V Block 70 и шведската СААБ и изтребителя JAS-39C/D Gripen спечели   Gripen, но бе предпочетена американската оферта. \r\n\r\n Президентът Румен Радев многократно разкритикува начина на избор на американския изтребител и го определи като „триумф на лобизма“ и дори като \"троен удар по България“. \r\n\r\n Изборът на F-16 пък бе защитен от зам.-председателя на ГЕРБ Цветан Цветанов, според когото   F-16 е добър от стратегическа гледна точка, а процедурата е направена прозрачно и съгласно правилата. \r\n\r\n Аргументи се чуха и от други места. Опозицията, в лицето на „БСП за България“, заяви, че депутатите от парламентарната група ще гласуват „против“ проекторешението, обвинявайки правителството на Бойко Борисов в незачитането на Конституцията и решенията на българския парламент. \r\n\r\n Мнение по темата изказа и лидерът на НФСБ Валери Симеонов, чиято партията е част от „Обединени патриоти“ и коалиционен партньор в управлението. Според неговото лично мнение процедурата трябва да бъде прекратена и да се проведе нов конкурс. \r\n\r\n Лидерът на \"Воля\" Веселин Марешки също се противопостави на офертат, дори заяви, че България няма нужда от Министерство на отбраната и поиска оставката на Каракачанов. \r\n \n\t\t\t\t\t\t", "date": "2019.01.15", "title": "При закрити врати в парламента умуват за изтребителите"}
{"url": "http://www.bnews.bg/article/255105-slavi_trifonov_platil_za_plovdivskata_stsena_681_hil_leva_zashto_mamin_vanyu_totev_dade_2_miliona", "text": "\n Телевизионният водещ Слави Трифонов обяви във Фейсбук, че за същата сцена, използвана за церемонията по откриването на “Пловдив - европейска столица на културата”, през 2016 г. е платил три пъти по-малко. \r\n\r\n \"Гледах откриването на “Пловдив - европейска столица на културата” и си викам: \"Нещо не е наред\". Да оставим настрана това, че зрителите се сбиха за одеяла, че кукерите бяха кукери наполовина, а долу бяха обути с маратонки, че Теодосий Спасов свиреше на фона на някакъв кашон, че българският еврокомисар Мария Габриел говореше някакви глупости, че пловдивският кмет Тотев говореше още по-големи глупости.. И си викам – кое не е наред?! И изведнъж чатнах – сцената. Аз тази сцена я познавам. Аз съм я наемал, когато правихме концерт на стадион “Васил Левски”. Правихме го на същата тази сцена. Верно, беше построена хоризонтално, но това са плоскости, които могат да бъдат наредени нагоре или настрани. Затова се изненадах, когато в БТВ Новините съобщиха, че сцената за откриването струва 2 милиона лева. 2 милиона лева. А аз наех същата тази сцена, от същата немска фирма и тя, заедно с осветлението, видеостените, озвучаването и електрогенераторите, струваше 681 хиляди лева. Същата сцена, от същите хора, аз я взех за 681 хиляди лева. А държавните чиновници са дали 2 милиона. Искате ли да се сетите къде е отишла разликата от близо милион и половина лева? И за доказателство аз веднага мога да извадя фактурите, с които платих същата тази сцена, от същата тази немска фирма. Искам и европейските културни общинари от Пловдив да извадят фактурите и да покажат за какво точно са платили 2 милиона наши пари.\" \r\n\r\n От фондация \"Пловдив 2019\" отговориха на телевизионния водещ, като според тях сцената е струвала 219 053 лева без ДДС, а за цялото събитие са платени 1 842 024 лева без ДДС. \r\n\r\n Ето и пълното становище на Фондацията: \r\n\r\n \"В отговор на изказване на Слави Т. Трифонов на официалната му Фейсбук страница, касаещо сцената на спектакъла за откриването на Европейска столица на културата, предоставяме следната информация: \r\n\r\n 1. Изпълнител на откриващото събитие на „Пловдив 2019“ е германската компания за изпълнителски изкуства phase7, спечелила публичен конкурс за артистична концепция за събитието. \r\n2. Сцената под формата на кула е специално конструирана за големия откриващ спектакъл в Пловдив по проект на phase7. Такова съоръжение никога до момента не е било правено в България, както и подобен по мащабите си спектакъл. \r\n3. Изпълнител конкретно на конструкцията на сцената е швейцарската компания Nussli Group, която строи конструкции и скелета по цял свят. Екип на компанията пътува специално с предварително проектираната конструкция и се грижи за монтажа и демонтажа й на място. \r\n4. Конкретната сцена не е наемно съоръжение, което да се преотдава с пакет от оборудване. Оборудването е съобразено с концепцията на спектакъла, разработена от Свен Сьорен Байер – Артистичен директор на phase7.  \r\n5. Техническото обезпечаване на спектакъла е дело на българската компания „Жокер медия“, която е подизпълнител на phase7 и за подиумите към сцената. \r\n6. Както е обявено и на сайта на фондация „Пловдив 2019“, цената на сцената с прилежащите й подиуми e 219 053 лева без ДДС. \r\n7. Цялостното техническо обезпечаване на спектакъла, което включва озвучаване, осветление, видео оборудване, екип, е с общ бюджет 880 124 лева без ДДС. \r\n\r\n Според изискванията на българското законодателство тези данни са публични и налични на уеб страницата на фондация „Пловдив 2019“, както и целия бюджет на откриващото събитие.\" \r\n\r\n   \r\n \n\t\t\t\t\t\t", "date": "2019.01.15", "title": "Слави Трифонов платил за пловдивската сцена 681 хил. лева, защо мамин Ваню Тотев даде 2 милиона?"}
{"url": "http://www.bnews.bg/article/255115-aleks_sarchadzhieva_sabra_sili_i_se_varna_na_stsenata", "text": "\n Най-трудното представление в живота си изигра Алекс Сърчаджиева в неделя вечерта. \r\nСамо дни след смъртта на Иван Ласкин вдовицата му се качи обратно на сцената в постановката „Терапевти“. Алекс излезе пред пълен салон и събра цялата си сила, за да играе за публиката и да не покаже болката си. Въпреки тежкия момент актрисата не си е помисляла да излезе в отпуск. Тя репетира всички постановки, в които участва и не е отменила нито едно представление. \r\nСпоред Алекс сцената е единственият начин да се справи с поредния тежък удар в живота. Пред близките си тя споделя, че работата й в театъра е едно от малкото неща, които я крепят. След края на представлението актрисата излезе три пъти на бис. Всички зрители на крака викат Александра, за да й покажат, че сцената и животът я викат обратно и тя няма да бъде сама, пише „България Днес“. \r\n \n\t\t\t\t\t\t", "date": "2019.01.15", "title": "Алекс Сърчаджиева събра сили и се върна на сцената"}
{"url": "http://www.bnews.bg/article/255109-kray_na_gratisniya_period_bez_globa_za_elektronna_vinetka", "text": "\n Днес е последният гратисен ден, в който няма да бъдат налагани глоби на водачите без винетки след хаосът с продажбата им.. \r\n\r\n Електронните винетки бяха въведени от 1 януари 2019 г. без да се променя цената им. Те бяха пуснати в продажба още на 17 декември през сайта www.bgtoll.bg.  \r\n\r\n След скандала с винетките с постовете си се разделиха  двама ръководители в Агенция \"Пътна инфраструктура\" и един от съветниците на регионалния министър. С поста си се раздели и председателя на  УС на АПИ инж. Светослав Глосов.  \r\n\r\n Миналата седмица регионалният министър Петя Аврамова, заяви, че гратисният няма да бъде удължен, тъй като системата за закупуване на електронни винетки вече е в изправност. По думите й са отстранени всички грешки, които създадоха главоболия. \r\n\r\n Винетки вече могат да бъдат  закупувани на гишетата в големите бензиностанции, в пощенските клонове, а скоро ще  може да бъдат купувани и от около 2000 банкомата. Така до края на месеца електронни винетки ще могат да се купуват от над 4500 точки в страната. \r\n\r\n Шофьорите, които са заплатили няколко винетки за 1 автомобил, могат да си върнат парите, като подадат заявление в регионалното министерство, заедно с доказателствата, с които разполагат. \r\n\r\n   \r\n \n\t\t\t\t\t\t", "date": "2019.01.15", "title": "Край на гратисния период без глоба за електронна винетка"}
{"url": "http://www.bnews.bg/article/255094-ivana_strahovete_me_razbolyaha_sled_operatsiyata_zhivotat_mi_ne_e_sashtiyat", "text": "\n Неотдавна Ивана се подложила на операция на щитовидната жлеза, а причината била възел с доста големи размери. Именно заради това в последно време певицата на народа периодично бе подпухнала, което все предполагала, че е алергична реакция. Освен това, както самата тя сподели, се усещала тежка, задържала вода, а и чувствала някакво безпричинно напрежение.  \r\nИстинският проблем бил установен на не планиран преглед, на който хитовата пайнерка се решила, докато чакала в болницата резултатите от изследванията на майка й. Не след дълго се състояла и интервенцията, при която била отнета част от възела, като била запазена нормалната функция на щитовидната жлеза. Днес Ивана се чувства добре, но борбата й не приключила с успешната операция.  \r\nИзпълнителката на „Шампанско и сълзи”, която на 31 януари отбелязва 50-тия си юбилей, започнала да търси психологическата причина за случилото се и установила, че тя е съвкупност от страхове. Дали са осъзнати или не, дали са „изкопирано чуждо поведение”, Ивана не знае със сигурност, тъй като не се задълбочила в тази посока, а преминала към преодоляването им.  \r\n„Страхът дали няма да остана сама, дали ще имам пари... Както всеки нормален човек и аз си ги имам същите неща. Това, че съм популярна и разпознаваема, не ме прави с нищо по-различна от всеки един човек, който се пита: „Добре, де, ако другият месец ме уволнят и нямам работа?!”. Само че, когато минах през този етап, си казах: „Добре, с мислене, със самообвиненията, със страховете какво може да промениш?!”. Хайде да видим сега... Какво ще стане, ако сега остана без пари?! Аз съм курназ - влизам в първата кръчма и започвам да пея – все за хляба ще изкарам”, споделя Ивана. И допълва крайният извод, до който стигнала – не бива да се бои от нищо, цитира \"Уикенд\". \r\nИначе и като една от най-големите звезди в попфолк бранша, Ивана не харчи солидни суми за маркови дрехи и аксесоари. Убедена е, че това, което прави дрехата да изглежда скъпа, е осанката, начинът, по който я носиш, а не цената й. „Абсурд е да платя 4000 лева за чифт обувки или 800 долара за тениска. Обичам красивите неща, но намирам тази мания по лукса за нелепа. При толкова бедни хора у нас е грехота да се накиприш като елха и да носиш 50 000 лева по себе си. Минала съм и аз през този етап и днес ми е смешно. Колко малко му трябва на човек, за да се чувства щастлив?”, отсича обичаната певица.  \r\n  \r\n \n\t\t\t\t\t\t", "date": "2019.01.15", "title": "Ивана: Страховете ме разболяха! След операцията животът ми не е същият "}
{"url": "http://www.bnews.bg/article/255118-tsipras_garantira_mnozinstvo_za_prespanskiya_dogovor", "text": "\n Гръцкият премиер Алексис Ципрас има необходимото мнозинство за ратификацията на Преспанския договор и за получаването на вот на доверие за неговия кабинет след като депутатът от партията \"Река\" Спирос Данелис съобщи, че ще подкрепи правителството, въпреки позицията на ръководството на формацията. По този начин Ципрас може да разчита на поне 151 гласа в 300-местния парламент в Атина. \r\n\r\n Днес следобед ще стартира сесията за възстановяване на доверието към правителството в гръцкия парламент, по искане на министър-председателя на Гърция Алексис Ципрас и ще приключи с гласуване утре за вот на доверие. \r\n\r\n Въпреки че първоначално сесията беше насрочена за 10 часа сутринта местно време, стартът, по искане на лидера на Независими гърци, беше отложен в 12 часа, за да може да приключи церемонията по връчване на новата позиция в Министерството на отбраната. \r\n\r\n Дебатът трябва да бъде открит и приключен с реч на гръцкия министър-председател, а лидерите на политическите партии също ще имат обръщения въпроса. \r\n\r\n Утре, вероятно около полунощ, както най-често се случва в гръцкия парламент, депутатите трябва да решат дали ще дадат или няма да дадат вот на доверие на правителството, съобщава Канал 3. \r\n\r\n Говорителят на правителството и министърът без портфейл Димитрис Санакопулос заяви вчера, че правителството ще спечели доверието и ще може да продължи да ръководи страната. В интервю за гръцката телевизия Алфа той обясни, че вота на доверие на правителството не трябва да бъде свързан с ратифицирането на Договора от Преспа, тъй като това са две различни гласувания и едното не определя другото и добави, че и двата процеса имат мнозинство в сегашния парламент. \r\n\r\n Говорейки на конференция, посветена на Договора от Преспа, гръцкият премиер Алексей Ципрас, само часове след като Панос Каменос напусна коалиционното правителство и два дни след измененията в Конституцията, приети в македонската страна, поздрави македонския си колега и каза, че \"точно както съседите не са се оттеглили, така и Гърция няма да се оттегли”, защото смята, че споразумението е историческо, национално полезно и патриотично. \r\n\r\n Този, който, само заради споразумението, се оттегли от коалиционното правителство, Панос Каменос, остана без двама от своите депутати, след като министърът на туризма на Гърция Елена Кундура и заместник-министърът на земеделието Василис Кокалис казаха че ще гласуват положително за доверието в гръцкото правителство, след което бяха експресно отстранени от парламентарната група на Независими гърци. \r\n\r\n При утрешното гласуване на доверие към правителството, още двама депутати от Независими гърци ще заемат противоположна позиция от председателя си. \r\n\r\n Танасис Папахристопулос, който в миналото публично заяви, че подкрепя Договора от Преспа, в интервю за гръцката телевизия ЕРТ, повтори позицията си, че ще гласува „за“ и за двете - за доверието към правителството и за ратификацията, а след това ще отстъпи мястото си в парламента. \r\n\r\n Неговият колега Костас Зурарис вероятно ще подкрепи правителството, но не и Договора от Преспа. \r\n\r\n Говорителят на партия Река Спирос Данелис публично подкрепя споразумението между Македония и Гърция и заяви на конференцията в Атина, че сега е ред на Гърция след успешно гласуваните конституционни изменения от македонския парламент и при предстоящото ратифициране на Договора от Преспа в гръцкия парламент и отбеляза, че Ципрас, заедно със Заев, Кодзиас (бившият външен министър на Гърция) и Димитров (външен министър на Македония) пишат история.  \r\n \n\t\t\t\t\t\t", "date": "2019.01.15", "title": "Ципрас гарантира мнозинство за Преспанския договор"}
{"url": "http://www.bnews.bg/article/255106-opasno_vreme_dnes_zhalt_kod_za_buren_vyatar", "text": "\n Жълт код за бурен вятър е обявен в цялата страна. Поривите могат да стигнат до 90 км/ч. Вятърът ще бъде студен от северозапад. \r\n\r\n Температурите ще се понижават. Сутрешните ще бъдат от -6 до -1 градус. Максималните ще са от - 2 до + 3 градуса. Вятърът ще бъде с по-ниски стойности. \r\n\r\n Преди обяд ще бъде облачно в Източна България, където заедно с планинските райони, на места ще превали слаб сняг.  Следобед от запад на изток облаците ще се разкъсват и намаляват. В планините ще е по-облачно и на места ще превалява. Ще бъде ветровито с бурен вятър. Максимална стойност на височина 1200 м около - 8 градуса, на 2000 м. до - 13. \r\n\r\n В сряда остава ветровито, валежи няма да има. Дневните температури ще се повишават. А в четвъртък вече вятърът ще отслабне и рязко ще се затопли още. Максималните температури на места в Източна България и Предбалкана ще прескочат 10 градуса. До края на седмицата времето ще остане сравнително топло за периода и с много малка вероятност за валежи. \r\n\r\n Доста по-тежка остава обстановката в Централна Европа, където обилните снеговалежи, създават проблеми на автомобилния и въздушния транспорт. В Мюнхен снегопочистващата техника работи непрестанно. В алпийската част на Австрия и Германия е обявен червен код за обилни снеговалежи и нова снежна покривка до метър, съобщи прогнозата на Нова тв. \r\n \n\t\t\t\t\t\t", "date": "2019.01.15", "title": "Опасно  време днес, жълт код за бурен вятър"}
{"url": "http://www.bnews.bg/article/255123-natsional_vazdisha_po_dupeto_na_natali_trifonova", "text": "\n Футболният национал на България Божидар Краев лудна по синоптичката Натали Трифонова. 21-годишният талант е влюбен тайно в 6 години по-голямата от него блондинка. \r\nБожката все още търси своята голяма любов в живота. Той е много свенлив на нежния фронт и трудно разкрива чувствата си пред момичетата. Затова и не е започнал офанзива, за да спечели сърцето на чаровната водеща на прогнозата за времето по Би Ти Ви. Краев все пак следи профилите на Натали в социалните мрежи и харесва почти всяка нейна публикация. \r\nДвамата се запознали покрай бившия съотборник на Божката в \"Левски\" - Антонио Аниете. Испанецът имаше кратка любовна афера със синоптичката, докато риташе на \"Герена\". Краев е юноша на \"сините\", като в периода от 2014 до 2017 година записа 83 мача и 22 гола за отбора. След това бе продаден на датския тим \"Мидтиланд\". Докато футболистът води подготовка с отбора си, Натали си пече дупето по плажовете на Доминикана. Синоптичката за първи път показа задните си части по-разголени със суперизрязан бански. Тя е на почивка край Карибско море с приятеля си и се радва на топли слънчеви лъчи и много екзотика. \r\nЗа разочарование на Краев Трифонова има сериозна връзка. Голямата любов на секси синоптичката е турчинът Доан Хасан. Той е едва на 27 години, но участва в семейния бизнес, като върти 5 фирми за милиони. Двамата с Натали се загаджиха още като деца. Впоследствие са имали и различни други авантюри, но сега отново са двойка. Русото изкушение дори получи невероятен подарък от гаджето за рождения си ден през октомври. Тогава половинката на дългокраката красавица заведе любовта на живота си на романтична ваканция в Барселона. Другият проблем пред Краев е, че Натали подкрепя големия враг ЦСКА. Красавицата често е забелязвана сред феновете на \"армейците\". Блондинката слага шапка на \"червените\" и събира погледите на мъжката част от агитката. \r\nБожидар е сам в Дания и няма момиче до себе си. Той се слави със своята скромност. Роденият във Враца играч е известен с това, че не обича нощния живот и не излиза по дискотеки. Именно това го отличава от голяма част от съотборниците му в националния отбор. Краев предпочита след тренировка да се прибере вкъщи и да се радва на домашен уют. \"Не мога да говоря дали си има приятелка. Това са си негови лични работи, той си знае\", каза баща му Бойко Краев пред \"България Днес\". В началото престоят на Божката в Дания е много труден, тъй като не знае езика и няма никакви приятели. Поради тази причина татко му и майка му се редуват да ходят при него. \"Бях при него в Дания за 3 месеца. Майка му също ходи. Синът ми е възпитано и културно момче. Никога няма да се възгордее\", признава Краев-старши. \r\nБожидар успя да стане шампион в датското първенство с \"Мидтиланд\" още през първия си сезон в клуба. Халфът със сигурност вече е влязъл в полезрението и на най-страстните скандинавски фенки. \r\n  \r\n \n\t\t\t\t\t\t", "date": "2019.01.15", "title": "Национал въздиша по дупето на Натали Трифонова"}
{"url": "http://www.bnews.bg/article/255112-lavinna_opasnost_v_planinite_turistite_da_vnimavat", "text": "\n Има лавинна опасност, която вследствие на вятъра, най-вероятно ще се увеличи, предупредиха от Планинска спасителна служба (ПСС) към Българския червен кръст. Вятърът, който духа в момента, е север-северозападен, така че се очаква в южните и югоизточните склонове да се увеличи лавинната опасност. \r\n\r\n Няма инциденти през изминалото денонощие. \r\nИнформация за обстановката в планините можете да намерите на адреса на ПСС в интернет.  Телефоните на ПСС са: 02/ 9632000 и 088 1470.  \r\n \n\t\t\t\t\t\t", "date": "2019.01.15", "title": "Лавинна опасност в планините, туристите да внимават"}
{"url": "http://www.bnews.bg/article/255107-pik_na_gripa_v_kraya_na_yanuari_koi_oblasti_sa_pred_epidemiya", "text": "\n Грипна епидемия е обявена в четири области на страната. Вирусът, който ни атакува, е много близък до така наречения свински грип, известен още като \"Калифорния\". Областите у нас, които първи обявиха грипна епидемия, са Стара Загора, Шумен, Бургас и Силистра. Същевременно се увеличава броят на болните и в градовете Русе, Ямбол, Перник и Пазарджик, където също има опасност да обявят епидемия. Учебните занятия в областите Стара Загора и Бургас са спрени от 15 до 18 януари, включително. \r\n\r\n При грипа нещата са много динамични и в рамките на часове могат да се променят. До края на седмицата очаквам тези области, които са предепидемични, да стигнат епидидемични стойности и да бъде обявена грипна епидемия”, обясни в „Тази сутрин” главният държавен здравен инспектор д-р Ангел Кунчев. \r\n\r\n Това са Перник, Пазарджик, Русе и Ямбол. Възможно е да има и още области. Няма обаче да се стигне до пик на зобаляемостта през тази седмица, тъй като все още тя е по-ниска в сравнение с миналата година. Според очакванията това ще се случи в края на януари. \r\n \n\t\t\t\t\t\t", "date": "2019.01.15", "title": "Пик на грипа в края на януари, кои области са пред епидемия?"}
{"url": "http://www.bnews.bg/article/255117-balgarski_hakeri_razbivat_paroli_saytove_i_atakuvat_kakvoto_pozhelaete_sreshtu_anonimno_zaplashtane", "text": "\n Появи се сайт, който предлага професионални хакерски услуги. На страницата hacker-bg.com всеки може да си наеме хакер, който да изпълни определена задача. Това ставало съвсем лесно и анонимно. Специaлистите там предлагали голям брой услуги, срещу не много високо заплащане. Какво е хакер - Под хакер обикновено се разбира някой, който разбива определена компютърна система най-често с цел облага – независимо дали това е придобиването на информация, данни, присвояване на данни, създаване на неоторизирани / непозволени или изискани от поддържащите системата специалисти промени в системата, които често водят до нейния срив, недобра функционалност и т.н. \r\n\r\n Накратко в този сайт всеки може да намери помощ за: - Достъп до чужд фейсбук профил - Разбиване на АБВ и/или Gmail - Разпечатка на Виваком, А1, Теленор - Хакване на Viber, Instagram, WhatssApp - DDOS атака на сайт - DOS на мобилен или стационарен телефон - Изчистване на име в интернет пространството - Корпоративен шпионаж В природата на всеки човек е да иска да надникне там, където му е забранено. \r\n\r\n Наемането на хакер вече е по-лесно от всякога със създаването на този сайт. С използването на услугите на хакерите вие можете да сте сигурни във верността на вашата половинка,  да изчистите името си, ако някой е публикувал лъжи по ваш адрес или да получите информация за вашите конкуренти, пише Хот Арена. Всички поръчки и услуги се изпълняват с гарантирана анонимност, пишат на страницата. \r\n  \r\n \n\t\t\t\t\t\t", "date": "2019.01.15", "title": "Български хакери разбиват пароли, сайтове и атакуват каквото пожелаете срещу анонимно заплащане"}
