{"url": "http://www.bnews.bg/article/249105-neveroyatno_balgarski_snayperist_napravi_nevazmozhen_izstrel_i_shashna_natovskite_voynitsi", "text": "\n Снайперист от Българската армия се отличи с уникален изстрел, поставяйки рекорд. В състезание за военни снайперисти от НАТО, с участието на 19 нации, военнослужещият от 31-ви механизиран батальон ефрейтор втори клас Крум Хаджипетков прави точен изстрел на километър и половина с пушка, подпряна на раницата му и с една ръка по мишена 50 см на 1 м. \r\n  \r\nПостижението му е обявено за рекорд, тъй като стандартното разстояние за стрелба  по такава мишена е от 200 м до километър. При стрелба на най-къса дистанция от 106 м  ефрейтор Хаджипетков вкарва три куршума в една дупка - набити един в друг. Това според закона на балистиката се води, че е невъзможно. \r\n В Хасково има стрелкови полигон, където тренират с оръжия, които са на въоръжение в Българската армия. В Германия, където се провежда състезанието, ефрейтор Хаджипетков стреля на 830 м и на малко над 1 км с различни оръжия. Уникалното при изстрела му на 1,5 км е, че той стреля с пушка, подпряна на раницата му и с една ръка. Преди тази стрелба има крос от 21 км тичане със снаряжение и раница с пясък - общо около 25 кг. \r\n  \r\nТ.е. има цял куп неща, които реално пречат на точността за такава стрелба и въпреки това той реализира рекорд. На това разстояние стрелят още американци, холандци, финландци и др. Само българският снайперист обаче успява да уцели мишената и то още с първия изстрел. \r\n\r\n При толкова далечни изстрели се вземат предвид много показатели, дори въртенето на Земята и въздушните течения. Най-голямо влияние има вятърът. Той е най-непредвидим и може да духа от няколко посоки с различни скорости. В момента на изстрела на българина има сравнително лек вятър. \r\n  \r\nФинландец наблюдава и потвърждава попадението в мишената на 1,5 км, а германец изчислява разстоянието с прецизен лазерен далекомер и дава останалите специфични данни и замервания. Те двамата се подписват за рекорда, който българинът постига при стрелбата. \r\n\r\n Ефрейтор Хаджипетков е стрелял на най-къса дистанция - на разстояние 106 м, където вкарва три куршума в една дупка - набити един в друг. Това според закона на балистиката по принцип се води, че е невъзможно. На 252 м вкарва три куршума в обем от десет стотинки. На 500 м и малко над тях уцелва топче за тенис на маса. На 800 м уцелва портокал в центъра. Над 1 км е по стандартна мишена. \r\n  \r\nЕфрейтор Крум Хаджипетков признава, че да бъде снайперист е детската му мечта.  Още когато е бил на 7 години е искал да уцели капачка от бутилка, но не е знаел как да стреля. Тогава той стреля със спортна пушка с оптика с четирикратно увеличение, което е много малко. \r\n  \r\nСтреля по капачката на 50 м. Измисля си начин да стреля и успява да я уцели  с първия изстрел. Още пазя тази капачка и това ме мотивира да стана снайперист, спомня си днес ефрейтор Хаджипетков, съобщи Дарик. \r\n \n\t\t\t\t\t\t", "date": "2018.09.21", "title": "НЕВЕРОЯТНО: Български снайперист направи \"невъзможен изстрел\" и шашна натовските войници!"}
{"url": "http://www.bnews.bg/article/249095-gala_nenavizhda_novata_si_kolezhka_eva_veselinova", "text": "\n Гала е вдигнала мерника на новата си колежка Ева Веселинова. Любимата на Стефан Николов от „ВИП Брадър” нямала търпение да разкара младата блондинка от eкипа си, защото съзирала в лицето ѝ голяма конкуренция. Плевенчанката се притеснявала, че засуканата плеймейтка може някой ден да вземе мястото ѝ, а непоносимостта ѝ към Ева личи дори от малкия екран, пише „Уикенд“. Според запознати русата дама от Сливен била готова на всичко за малко популярност. Атрактивната Ева дълго време участваше в предаването „Сделка или не”, където отваряше кутии под зоркия поглед на Румен Луканов, а после започна работа като репортер в „Господари на ефира”. През новия тв сезон тя се включи в екипа на Гала, ала последната ужасно съжалявала, че го е позволила и нямала търпение да се отърве от конкурентката си. Че тв ветеранката ненавижда новото попълнение в „На кафе”, личи ясно от поведението й. Гала не пропуска възможност да се заяжда с далеч по-младата и сексапилна Ева, рядко ѝ дава думата и сякаш едва търпи присъствието ѝ. В началото Веселинова приемала спокойно нападките на колежката си, но в последно време напрежението взело връх. Напористата мома се оплакала пред хора от обкръжението си, че Гала се държи отвратително с нея, но нямала намерение да отстъпва и да се предава. Междувременно русата амбиция от Сливен не е изоставила работата си в „Господари на ефира”, а според запознати продуцентите на шоуто вече я подготвят за водеща в тандем с колегата ѝ Димитър Върбанов. Това никак не се харесало на останалите репортери от екипа – Боби Ваклинов, Влади Василев и Дани Йорданов. Те били бесни, задето Ева не направила нито едно сериозно разследване до момента, а вече се наложила в ефира - сутрин в „На кафе”, а вечер в „Господарите”. „Тя пробива единствено благодарение на външния си вид, а не на професионалните си качества!”, гневят се колегите на Веселинова. \r\n  \r\n \n\t\t\t\t\t\t", "date": "2018.09.21", "title": "Гала ненавижда новата си колежка Ева Веселинова"}
{"url": "http://www.bnews.bg/article/249106-avtobus_na_gradskiya_transport_se_zapali_v_dvizhenie_v_stolitsata", "text": "\n Автобус на градския транспорт в София се е запалил в движение, няма пострадали при инцидента, съобщиха от пресцентъра на МВР. Сигналът е подаден около 19.00 часа. \r\n\r\n Автобусът се е запалил в движение в района на метростанция \"Ал. Малинов“ в столичния квартал \"Младост“. Возещите се пътници в автобуса са слезли, няма пострадали. \r\n\r\n Екипи на пожарната служба са погасили огъня. По първоначални данни се касае за техническа неизправност, съобщи Канал 3. \r\n \n\t\t\t\t\t\t", "date": "2018.09.21", "title": "Автобус на градския транспорт се запали в движение в столицата!"}
{"url": "http://www.bnews.bg/article/249090-mitnichari_zatvoriha_alkoholniya_zavod_na_minyu_staykov_v_karnobat", "text": "\n Агенция „Митници\" запечатва данъчните складове за производство на алкохолни напитки в района на Карнобат. \r\n\r\n При проверка на митничарите са констатирани редица нарушения по Закона акцизите и данъчните складове. За да бъдат събрани доказателства, от Агенция „Митници” затваря обектите за първоначален срок от 48 часа, който може да бъде удължен. \r\n\r\n По-рано днес служители на „Винпром Карнобат” сигнализираха, че не ги допускат до работните им места. Те организират протест срещу затварянето на завода. \r\n\r\n   \r\n \n\t\t\t\t\t\t", "date": "2018.09.21", "title": "Митничари затвориха алкохолния завод на Миню Стайков в Карнобат"}
{"url": "http://www.bnews.bg/article/249087-zhenata_na_laskin_shikalkavi_za_tsirozata_otkazva_podrobnosti_za_sastoyanieto_mu", "text": "\n \"Нямам представа кой и какво е писал. Няма да говоря, писна ми да се занимавам с жълти вестници и простотии\", заяви пред ПИК Сърчаджиева, след като вчера бе разпространена информация, че Иван Ласкин е е бил приет по спешност в столичната 2-ра градска болница. \r\n\r\n Той е бил откаран там с чернодробна неостатъчност , след като е припаднал. Приет е в отделението по гастроентерология, предстои да му бъде направена операция, потвърдиха пред БЛИЦ от здравното заведение. В момента Иван Ласкин се нуждае от кръводаряване. Търси се рядката група А-, а съпругата му Алекс Сърчаджиева е дала кръв първа. \r\n \n\t\t\t\t\t\t", "date": "2018.09.21", "title": "Жената на Ласкин шикалкави за цирозата, отказва подробности за състоянието му"}
{"url": "http://www.bnews.bg/article/249093-stolichnoto_muzikalnoto_uchilishte_oshte_ne_e_otvorilo_vrati_zaradi_remont", "text": "\n Некачествен ремонт бави учебната година в Националното музикално училище \"Любомир Пипков\". Строителният надзор не одобрил начина, по който са налепени плочките, затова няколко пъти се налагало да се свалят и да се лепят отново, обясни директорът на училището Столина Добрева. \r\n  \r\nУчебните занятия ще започнат на 27 септември - 10 дни след първия учебен ден. Ремонтът се налагал заради разбитите плочки на едно стълбище, което според директора на училището е криво построено. \r\n  \r\nРемонтът е текущ и се финансира със собствени средства на училището. Фирмата изпълнител е избрана с обществена поръчка и ще понесе санкциите за неспазване на срока, предвидени в договора, поясни Добрева. Според нея преговорът и входните нива ще се направят в по-кратки срокове и забавянето няма да попречи на нормалното протичане на учебната година. \r\n  \r\nРемонтът НМУ \"Любомир Пипков\" ще приключи до края на седмицата, а учебните занятия ще започнат на 27 септември. \r\n  \r\n \n\t\t\t\t\t\t", "date": "2018.09.21", "title": "Столичното музикалното училище още не е отворило врати заради ремонт"}
{"url": "http://www.bnews.bg/article/249096-na_gerberski_kmet_sinoptitsite_mu_vinovni_che_nyamalo_turisti_v_pomorie", "text": "\n Спортните форуми по време на лятото и необективна прогноза за времето от страна на някои национални медии оказват влияние върху туристическия сезон. Това каза кметът на Поморие Иван Алексиев след среща на зам.-министър председателя Валери Симеонов с кметовете на черноморските общини и представители на институции и туристическия бранш. \r\n\r\n \"Това, което се представи като прогноза за времето за нашите черноморски курорти - че ще вали много, а в съседните държави, които са ни конкуренти, времето ще е прекрасно, се оказа грешно. При нас не валя чак толкова много, а наводненията станаха другаде. Това е лоша реклама за Черноморието ни. Молбата ми е медиите коректно да отразяват прогнозата за времето. На мен ми се обаждаха хора от София, които имат резервации, и на базата на прогнозата за времето на тези медии, хората се отказаха от резервациите си. Не можеш да си правиш шеги, особено на гърба на хората\", допълни още Алексиев. \r\n\r\n   \r\n \n\t\t\t\t\t\t", "date": "2018.09.21", "title": "На герберски кмет синоптиците му виновни, че нямало туристи в Поморие"}
{"url": "http://www.bnews.bg/article/249102-psihichno_bolniyat_hristo_brazitsov_koyto_prostrelya_politsaya_otiva_na_lechenie_v_psihiatriya", "text": "\n 21-годишният Христо Бръзицов, който преди дни простреля в лицето полицай от столичното 3-то РУП, ще бъде настанен за изследване в държавната психиатрична болница в Ловеч. Това реши състав на Софийския градски съд. Младежът е обвинен в опит за убийство на полицая Георги Йовчев. Той бе настанен с наранявания по лицето в „Пирогов“, пише \"Труд\". \r\n\r\n Христо Бръзицов страда от изключително тежка форма на параноидна шизофрения, обясниха трима експерти, които са прегледали и изготвили експертиза. Той отключва заболяването преди две години след интернет връзка с по-малко момиче. По онова време той е на 19 г., а тя на 17. Момчето отключило заболяването и смятало, че го мислят за педофил. Направил е два тежки опита за самоубийство. Първия път се ръгал с нож, който майка му Живка изтръгнала от ръцете му. Втори път опитал да сложи край на живота си като скочил от високо, но майка му отново го спасила навреме. Решение на върховен съд в Страсбург, където живее семейството, е постановил принудително и продължително лечение. \r\nХристо два пъти влизал в психиатрия, но не достатъчно дълго. Заради това майка му решила да се върне с него в България и да го лекува. Самата тя е подала сигнал в 3-то РУП още на 1 август, а няколко дни по-късно е образувана и прокурорска преписка, в която се казва, че той трябва незабавно да бъде настанен за принудително лечение. Изпълнението на мярката обаче се забавило и така на 18 септември полицията влиза в дома на семейството в столичния кв. „Илинден“. „Аз го направих, за да защитя майка ми и мен. Видях полицай на вратата и без да искам натиснах спусъка. Не искам да ходя в психиатрия“, заяви категорично Бръзицов. \r\n\r\n Според СГС няма нужда той да бъде настанен за изследване, а за лечение. Въпреки това обаче първо ще бъде изследван в Ловеч, за да бъде освидетелстван и ще бъде лекуван адекватно. Младият мъж бе доведен в залата с белезници на ръцете, пранги на краката и със засилена съдебна охрана. Решението на съда не е окончателно и може да бъде обжалвано. След края на заседанието майката Живка Бръзицова обясни, че два месеца се е срещала с кварталните полицаи от 3-то РУП. Тя подчерта, че целта на посещението на униформените в дома им на 18 септември била синът й да бъде настанен принудително в психиатрия. „Категорично не е стрелял срещу полицаи. Стреля по мен“, каза майката на Христо пред журналисти. Тя обясни, че са се прибрали в България, защото във Франция не може да бъде лекуван принудително, а тук има такава възможност.  \r\n  \r\n \n\t\t\t\t\t\t", "date": "2018.09.21", "title": "Психично болният Христо Бръзицов, който простреля полицая, отива на лечение в психиатрия"}
{"url": "http://www.bnews.bg/article/249100-baba_ivanka_osadi_obshtina_ruse_za_17_bona", "text": "\n Възрастна жена осъди Община Русе за 17 000 лева. \r\n  \r\nПрез февруари миналата година 72-годишната баба Иванка се подхлъзнала на заледен тротоар и си счупила таза. Жената отивала към спирка на автобуса, когато се подхлъзнала и пострадала сериозно. \r\n  \r\nДобри хора, свидетели на злополуката, й помогнали да стигне до болницата. Оказало се, че е се налага смяна на тазобедрената става. Манипулациите стрували 5000 лева, а цяла година жената се възстановявала, като и днес продължава да има болежки, предаде Дарик. \r\nТя решила да съди Общината и спечелила делото в Районния съд, но последвало обжалване и делото отишло на по-висока инстанция. От там го върнали в Районния съд, който отново излязъл със същото решение. \r\n  \r\nБаба Иванка обаче все още не може да повярва. Жената съветва всички попаднали в нейната ситуация да са инициативни и борбени и да не се отказват да търсят правата си в съда, защото така ще принудят Общината да си върши добре работата по контрола. \r\n \n\t\t\t\t\t\t", "date": "2018.09.21", "title": "Баба Иванка осъди Община Русе за 17 бона"}
{"url": "http://www.bnews.bg/article/249082-kray_na_fotoshopa_andrea_vliza_vav_forma_s_kalanetika", "text": "\n Андреа възражда любовта към каланетиката. Преди да се появят стотиците спортни течения—зумба, спининг, кардио, имаше едно единствено нещо за жените. Каланетика \r\n\r\n \r\nФолк певицата Андреа явно е решила да възроди спортния хит от 80-те и 90-те години на миналия век. Певицата дори облече подходящ тоалет за целта, пише „България днес”. \r\nНа най-новата си снимка Андреа се пусна по впито трико, както винаги супер обработена с фотошоп. \r\n \n\t\t\t\t\t\t", "date": "2018.09.21", "title": "КРАЙ НА ФОТОШОПА! Андреа влиза във форма с каланетика"}
{"url": "http://www.bnews.bg/article/249086-golyama_tragediya_nameriha_martva_izdirvanata_silviya", "text": "\n 18-годишната Силвия Петрова, която бе обявена за общодържавно издирване в началото на седмицата днес, е била намерена мъртва в парк \"Марица\", потвърдиха пред Дарик от полицията. В огледа на парка са участвали 30 полицаи и служители на Жандармерията, обясниха още от МВР в Хасково. \r\n  \r\nПо първоначална информация се касае за самоубийство. Тялото на момичето е открито на дърво в затънтено място в парка от полицаите, участвали в претърсването му. Тази вечер ще бъде направена аутопсия. \r\n18-годишната възпитаничка на Природо-математическата гимназия \"Иван Вазов\" бе в неизвестност от 15 септември. В първия учебен ден- 17 септември, бе обявена за общодържавно издирване, след сигнал от родителите й, подаден сутринта на същия ден. Съучениците на момичето разпространиха в социалната мрежа зов за помощ със снимката на Силвия и молба всеки, който разполага с информация за нея, да позвъни в полицията. \r\nВчера бе открит денонощен телефон, на който да се подава информация за изчезналото момиче и подробно описание с какво е била облечена в деня на изчезването й, както и че е била засечена на видеокамери в Димитровград. \r\nСъученици и познати на семейството описват Силвия, като изключително добро, кротко, свито, стеснително и затворено момиче. Почти цялото лято била при баба си на село. От там тръгнала в събота сутринта, като казала, че отива с приятелка на пазара, за да си напазарува необходими за училище неща. Родителите и по-малката й сестра били на почивка в Гърция, разказваха запознати. Веднага след като се прибрали, родителите подали сигнала в полицията, която незабавно започна издирване на момичето. \r\n \n\t\t\t\t\t\t", "date": "2018.09.21", "title": "Голяма трагедия: Намериха МЪРТВА издирваната Силвия!"}
{"url": "http://www.bnews.bg/article/249088-ot_babh_izpratili_neveren_doklad_do_svetovnata_organizatsiya_po_zdraveopazvane_na_zhivotnite_za_chumata", "text": "\n Земеделският министър Румен Порожанов е разпоредил проверка в Българската агенция по безопасност на храните заради некоректен доклад до Световната организация по здравеопазване на животните, представящ ситуацията по развитие на чумата по дребните преживни животни. Това съобщи министърът по време на парламентарния контрол: \r\n\r\n “Да, първоначалният доклад не съответства на реалната обстановка. Ще възложа на инспектората да провери именно длъжностни лица, които не са направили доклада коректен в информационната система на ОИЕ“. \r\n\r\n Докладът е изпратен на 13 септември т.г. и е подписан от директора на БАБХ Дамян Илиев. Неточността в него е, че се твърди, че стадо от 203 овце в Болярово, за което през юли е потвърдило наличие на вируса, е ликвидирано, а това не е вярно, обясни депутатът от БСП Кристиан Вигенин. Той поиска по-сериозни мерки спрямо Българската агенция за безопасност на храните: \r\n\r\n “Защото подобни информации, цялата поредица от действия във връзка с чумата по дребните преживни животни, нарушиха тотално и невъзвратимо доверието в Агенцията по безопасност на храните“, предаде БНР. \r\n  \r\n \n\t\t\t\t\t\t", "date": "2018.09.21", "title": "От БАБХ изпратили неверен доклад до Световната организация по здравеопазване на животните за чумата"}
{"url": "http://www.bnews.bg/article/249098-mrachna_prognoza_nova_finansova_kriza_predstoi_do", "text": "\n Новата финансова криза може да се очаква в близките 2 години, заяви за Business Insider американският милиардер и основател на инвестиционната компания Bridgewater Associates Рей Далио. По неговите думи икономическият цикъл се дели на няколко етапа. \r\n\r\n Първоначално дълговете растат заедно с доходите от производството, а стойността на активите се увеличава. Заради растящите дългове централните банки преминават към втвърдяване на парично-кредитната политика. \r\n\r\n По-нататък лихвите на практика се сриват до нулата. Икономиката навлиза във фаза на депресия, а централните банки преминават към политика на количествено смекчаване, закупувайки активи на безценица. \"Според мен, периодът, в който се намираме, много напомня на 30-те години от миналия век\", казва Далио, напомняйки за икономическата и политическата обстановка в света по време на Великата депресия. \r\n\r\n Той подчертава, че в подобни условия нараства разривът между бедните и богатите, което способства на ръста на популизма, отбелязва милиардерът.   Предходната глобална финансова криза, прераснала в глобална рецесия, възникна през 2008 г. след фалита на четвъртата по величина инвестиционна банка в САЩ Lehman Brothers, пише БЛИЦ. \r\n  \r\n \n\t\t\t\t\t\t", "date": "2018.09.21", "title": "Мрачна прогноза: Нова финансова криза предстои до..."}
{"url": "http://www.bnews.bg/article/249099-vsichki_sadii_v_sandanski_sa_si_napravili_otvod_zaradi_zadarzhaniya_advokat_po_imanyarskiya_obir_v_rozhenskiya_manastir", "text": "\n Всички съдии от Районен съд-Сандански, които са на работа днес, са си направили отвод по делото за разглеждане на мярката за неотклонение на четиримата задържани за опита за грабеж в Роженския манастир. Това съобщи Росица Калугерова, временно изпълняващ  длъжността председател на Районен съд – Сандански и посочи основната причина за отвода на съдиите:  \r\n“Това е, че един от задържаните е адвокат от района на Сандански с основна дейност в Сандански и са налице служебни взаимоотношения и поради това, за да се избегне всякакво съмнение в безпристрастността на съда, са си дали отвод“, уточни Калугерова, съобщи БНР. \r\n\r\n Заради отвода на съдиите е подготвено искане до Върховния касационен съд за определяне на друг съд, които да разгледа делото, уточни Калугерова. \r\n\r\n Четиримата, които прокуратурата привлече като обвиняеми в опита за грабеж в Роженския манастир бяха задържани за 72 часа. \r\n \n\t\t\t\t\t\t", "date": "2018.09.21", "title": "Всички съдии в Сандански са си направили отвод заради задържания адвокат по иманярския обир в Роженския манастир"}
{"url": "http://www.bnews.bg/article/249085-intsident_s_kolata_na_desi_tsoneva", "text": "\n „Кой нещастник ми надупчи гумите?!“, възмути се в социалната мрежа Деси Цонева. \r\n\r\n Репортерката на Гала си изпатила, докато изпълнявала професионалния си дълг в Нова телевизия. Зложелателят я издебнал, когато била в сградата на телевизията, а щом щерката на Митко Цонев се върнала обратно на паркинга, видяла, че гумите на колата й са безпардонно нарязани, пише, ПИК. \r\n\r\n Под гневната публикация на Деси във „Фейсбук“, издирваща виновника, се изказа и нейният приятел Шеф Петров. „Оператор, който си му паркирала на мястото“, отбеляза устатият готвач. Но Деси го поправи като уточни, че е паркирала на отсрещния паркинг, а не на служебния. „Просто виж камерите кой е паркирал там и му запали колата“, посъветва я кулинарят. Цонева обаче нямало да търси сметка на виновника, а просто се примирила, че ще хвърли излишна сума пари за нови гуми. \r\n \n\t\t\t\t\t\t", "date": "2018.09.21", "title": "Инцидент с колата на Деси Цонева"}
{"url": "http://www.bnews.bg/article/249061-mira_dobreva_hvanala_mazha_si_v_iznevyara_ne_bilo_samo_flirt_a_imalo_i_chuvstva", "text": "\n Мира Добрева била пред развод с дългогодишния си съпруг  Жоро Торнев заради изневяра от негова страна. ТВ водещата заловила режисьора в интимна сцена с по-млада от нея любовница, а разобличаването на извънбрачна афера на мъжа й я хвърлило в дълбока депресия. \r\n\r\n Унизената Мира била на сериозен кръстопът и се колебаела дали да зачеркне съпруга си, да му иска развод и да му вземе всичко, което е придобил по време на брака им, или да склони глава и да му прости. Въпреки че всичките й близки я съветвали да го натири, защото през годините отношението му към нея често минавало границите на добрия тон, тя не могла да постъпи толкова крайно и решила да му даде втори шанс, писа „Ретро“. \r\n\r\n Най-болезнено Добрева изживяла не самата изневяра, а фактът, че тя не била мимолента, а във връзката си с другата жена Торнев влагал чувства. С любовницата си той системно кръшкал на журналистката в период на повече от година. \r\n\r\n „Той ми изневери! Това беше изключително тежък период за нас и за връзката ни. Трудно се изживява подобно предателство, но въпреки всичко простих“, разкрива Мира. Въпреки че е дала прошка, Мира се потиснала, че не изглежда достатъчно добре. Наблъскала лицето си с ботокс и филъри и отслабнала ударно с 15 килограма. \r\n \n\t\t\t\t\t\t", "date": "2018.09.21", "title": "Мира Добрева хванала мъжа си в изневяра! Не било само флирт, а имало и чувства"}
{"url": "http://www.bnews.bg/article/249103-otneha_litsenza_na_skandalniya_pilot_romano_fenati", "text": "\n Международната федерация по мотоциклетизъм отне до края на годината лиценза на италианския пилот в Мото2 Романо Фенати. 22-годишният Фенати е наказан, след като се пресегна и хвана в движение лоста на спирачките на съперника си Стефано Манци по време на състезанието в клас Мото2 за Гран При на Сан Марино на пистата \"Мизано\" в Италия в началото на месеца. \r\n\r\n Пилотът и неговият адвокат са се явили на изслушване пред комисия на световната федерация, която днес оповести наказанието. \r\n\r\n \"Нов лиценз за сезон 2019 може да му бъде предоставен, ако покрие условията, определени в правилника на Световната федерация\", обявиха от организацията. \r\n\r\n Фенати вече беше наказан от националната федерация, а освен това беше освободен и от отбора си \"Маринели Снипърс\". \r\n \n\t\t\t\t\t\t", "date": "2018.09.21", "title": "Отнеха лиценза на скандалния пилот Романо Фенати"}
{"url": "http://www.bnews.bg/article/249097-troyan_v_priyatno_opiyanenie_zapochva_balkanskiyat_festival_na_slivata", "text": "\n С традиционното шествие предвождано от гайдари в  Троян тази вечер се открива Българският фестивал на сливата, който представя местните традиции и занаяти и ще продължи до 24 септември. \r\n\r\n Фестивалът се провежда паралелно и в Националното изложение на занаятите в село Орешак , посочи кметът на Троян Донка Михайлова: \r\n\r\n „Едно събитие, което българите свързват с прословутата троянска сливова ракия. Ще запалим казаните и всички наши гости ще могат да опитат от първака заедно с традиционни троянски мезета за сливова ракия. Ще видят как се вари известният троянски сливов мармалад.“ \r\n\r\n Над сто майстори занаятчии ще участват в Улицата на занаятите, а в Националното изложение в Орешак ще демонстрират и уменията си по грънчарство, тъкачество и дърворезба. \r\n\r\n „Само членове на задругите на майсторите и произвеждат уникати“. \r\n\r\n По време на тридневния фестивал е предвидена и разнообразна музикална програма, съобщи БНР. \r\n \n\t\t\t\t\t\t", "date": "2018.09.21", "title": "Троян в приятно опиянение - започва Балканският фестивал на сливата"}
{"url": "http://www.bnews.bg/article/249104-top_politolog_svarshi_ploskiyat_teatar_za_publikata_ili_tragvame_kam_ministerski_savet_ili_se_vrashtame_v_mraka_na_minaloto", "text": "\n Политическото жужене около Орбан и позицията на държавата, има ли я, няма ли, на думи ли е, законов акт ли е, умори слушателите и читателите. Кой лъже, кой много устат, а другият заради това не може да се ожени - за нея ли обаче, за друга ли, много не стана ясно. \r\n\r\n Кратко, точно и ясно обаче коментира във Фейсбук  многото приказки на политиците и реалната ситуация политологът Арман Бабикян. \r\n\r\n *Публикуваме без редакторска намеса. \r\n\r\n \"На едни хора, които са на власт, и на други, които са в опозиция, им харесва Орбан и политиката му към съда, медиите и т.н. Най-после официално стана ясно, че ГЕРБ, БСП, ВМРО, Атака и подобни споделят едни и същи ценности и политика. Свърши плоският театър за публиката. Те харесват нашите пари и тези на ЕС, но не правилата, закона и свободата. Единият разтрива ушите на Живков, а другият се снима до паметника му. Единият носи кученца в Москва, а другият си открива кампанията там, а третата харесва окупираният Крим... Всички строят Белене, а после се чудим, защо си тръгват българите от тук?! Или тръгваме към Министерски съвет, или се връщаме в мрака на миналото.\" \r\n \n\t\t\t\t\t\t", "date": "2018.09.21", "title": "Топ политолог: Свърши плоският театър за публиката. Или тръгваме към Министерски съвет, или се връщаме в мрака на миналото"}
{"url": "http://www.bnews.bg/article/249101-vnimanie_shofyori_golemi_zadrastvaniya_po_patishtata_v_tsyala_balgariya", "text": "\n В навечерието на празника на Независимостта и поредицата от почивни дни, има километрични задръствания по основни пътища в страната. Огромни колони от автомобили блокираха изходите на София в следобедните часове. \r\n\r\n Допълнителни полицейски екипи са разположени по пътищата в цялата страна. От Пътна полиция съобщиха, че на изходите на столицата, където е необходимо, ще бъде създадено реверсивно движение с 2 пътни ленти, за да може трафикът да бъде поет по-бързо. \r\n\r\n Очаква се движението да бъде най-натоварено във Велико Търново, там ще се проведе кулминацията от тържества, по случай Деня на Независимостта. \r\n\r\n Служители на реда ще следят за реда, както в малките населени места, така и в големите градове.  \r\n\r\n От КАТ напомнят на шофьорите да проверят алтернативните пътища. \r\n \n\t\t\t\t\t\t", "date": "2018.09.21", "title": "Внимание, шофьори! Големи задръствания по пътищата в цяла България"}
{"url": "http://www.bnews.bg/article/249077-borisov_kam_ninova_edinstveno_evrodeputatite_na_enp_i_nikolay_barekov_podkrepiha_ungariya", "text": "\n Във връзка с упреците на Корнелия Нинова, че лъже, Борисов заяви, че  публикациите на соцводачката са му много интересни. \r\n\r\n „ГЕРБ е партия на практическите действия, а не на постовете. 6 от 6-те евродепутати на ГЕРБ, въпреки взетото решение на ЕНП за гласуване срещу Унгария, те гласуваха против. „Точка. Всичко друго е голословие, нападки и лъжи. Ръководителят на г-жа Нинова, с цялото ми уважение към нея, не я послуша или тя не го послуша. Това не е ли двоен режим – вън да удряш по Унгария, а в България да говориш, че друг го прави. Единствено евродепутатите на ЕНП и Николай Бареков подкрепиха Унгария. А сега вие вижте кой е прав и кой е крив\", каза премиерът. \r\n\r\n Така беше обаче и за Истанбулската конвенция, напомни той. \r\n\r\n „Много е устата\", коментира още той относно Корнелия Нинова. \"Аз не мога да надговоря една такава жена, затова и не мога да се оженя втори път. Трудно е да се справиш с устата жена. Как да го обясня на друг език“, каза Борисов. \r\n\r\n Припомняме, че червената лидерка Нинова по-рано заяви: \r\n\r\n \"Втори ден министър-председателят на България лъже, че евродепутатите на БСП са гласували срещу Унгария. Ние имаме четирима евродепутати, от които само Сергей Станишев е гласувал \"за\" санкции срещу Унгария\" (Момчил Неков беше против, а Петър Курумбашев и Георги Пирински не гласуваха - б.р.). Това каза председателят на НС на БСП Корнелия Нинова пред журналисти в парламента. Тя призова премиера да се въздържа от подобни лъжи и да погледне своята група, защото Ева Майдел се е въздържала. \r\n\r\n \"В този случай най-важното е как България ще представи позицията си в Съвета, там може да се налага вето и този процес да бъде спрян. Думата там има министър-председателят Бойко Борисов\", уточни Нинова. Тя коментира, че от неговите досегашни изявления разбираме, че едно говори в България, а друго там - в чужбина. \"Очевидно, за да избяга от двойната външна политика, която прави, лъже за БСП\", каза още лидерът на левицата. \r\n \n\t\t\t\t\t\t", "date": "2018.09.21", "title": "Борисов към Нинова: Единствено евродепутатите на ЕНП и Николай Бареков подкрепиха Унгария!"}
{"url": "http://www.bnews.bg/article/249081-samo_opozitsiyata_uvazhi_maykite_na_detsa_s_uvrezhdaniya", "text": "\n Само депутати от опозицията уважиха поканата на майките на деца с увреждания, които отбелязаха 120 дни от протестите си в очакване на приемането на законите за хората с увреждания и за личната помощ. \r\n\r\n \"Зависимата независимост\" - така перифразираха мотото на празника в навечерието на 22 септември майките, които напомниха за крайния срок 1 октомври с пресконференция от палатковия лагер пред парламента. \r\n\r\n При тях се отзоваха само омбудсманът Мая Манолова и десетина соцдепутати, начело с Корнелия Нинова, както и председателят на социалната комисия в НС Хасан Адемов от ДПС. \r\n\r\n Нито един представител на мнозинството не дойде, нито пък от групата на Марешки, въпреки че майките са пуснали покани за събитието във всяка от пощенските кутии на 240 народни избраници. Жените се оплакаха, че народнте представители вече дори не ги забелязват, когато минават покрай тях. \r\n\r\n \"Прекарайте три дни с нашите семейства, прекарайте три дни с онкоболен, прекарайте три дни със сляп човек, седнете за три часа в количка и се опитайте да свършите някаква работа. И тогава влезте да гласувате. Сигурна съм, че ще имате друг поглед върху нещата\", разплака се майка на 20-годишно момиче с увреждане, \r\n\r\n която обяви пред всички, че се чувства изхвърлена от системата, защото се грижи за болно и за здраво дете и  за майка си, а ако не намери човек, който да й помогне, трябва да спре работа. \r\n\r\n \"Искам всички да си посипем главите с пепел и да признаем, че сме виновни\", заяви шефът на социалната комисия д-р Адемов пред майките и колегите си от БСП. \r\n\r\n Той призова заедно да изработят една програма, която да се следва поетапно, защото е ясно, че няма как наведнъж да се решат всички натрупани проблеми при хората с увреждания. Адемов обеща, че веднага след крайния срок за обществено обсъждане на проектозаконите по темата, който е на 26 септември, ще направи възможното за най-бързото придвижване на законопроектите през комисията. \r\n\r\n И Адемов, и соцлидерката Корнелия Нинова призоваха по този казус парламентът да не се дели на партии и групи. Нинова предупреди още, че ако не се действа бързо с приемането законодателството за хората с увреждания, има риск бюджетната процедура да ги изпревари и промените да останат без гарантираното финансиране, предаде Канал3.  \r\n \n\t\t\t\t\t\t", "date": "2018.09.21", "title": "Само опозицията уважи майките на деца с увреждания"}
{"url": "http://www.bnews.bg/article/249083-ginka_pak_si_iska_chez_otkaza_se_ot_fotovoltaitsite", "text": "\n Фирмата на Гинка Върбакова - \"Инерком България\", уведоми КЗК, че в нейното портфолио вече няма фотоволтаици. КЗК забрани сделката на \"Инерком\" за активите на ЧЕЗ в България, тъй като се опасява от концентрация, защото и двете фирми притежават соларни паркове. \"Инерком\" обжалва във Върховния административен съд, а делото беше насрочено за месец май 2019 г. Паралелно Върбакова започна поетапно да излиза от бизнеса със соларни паркове. \r\n\r\n От \"Инерком България\" съобщиха за \"24 часа\", че: \"След значителна промяна в обстоятелствата и отстраняването на всички предпоставки и изразени опасения от Комисията за защита на конкуренцията по предстоящата концентрация, \"Инерком България\" подаде в комисията ново уведомление. В групата на \"Инерком\" беше извършено преструктуриране, в резултат на което дружествата-производители на електрическа енергия от фотоволтаични централи не са част от портфолиото й. Планираната концентрация ще бъде осъществена въз основа на договора за покупка на акции, сключен на 23 февруари 2018 г. между „ЧЕЗ“ а.с. и „ЧЕЗ Бългериън Инвестмънтс“ БиВи от една страна, като продавачи, и „Инерком България“ ЕАД като купувач.Надяваме се на бързо решение от страна на КЗК след отстраняването на установените от Комисията предпоставки за създаване на концентрация\", съобщават от компанията на Върбакова. \r\n \n\t\t\t\t\t\t", "date": "2018.09.21", "title": "Гинка пак си иска ЧЕЗ: Отказа се от фотоволтаиците"}
{"url": "http://www.bnews.bg/article/249084-barekov_uchastva_v_nablyudatelska_misiya_za_prezidentskite_izbori_v_republika_maldivi", "text": "\n Евродепутатът Николай Бареков получи поредното признание. Той се срещна  с председателя на ЦИК на Република Малдиви, където е на наблюдателска мисия в местните президентски избори. \r\n\r\n Разговорите им са били на четири очи, за да обсъдят изборния ден и прозрачността на изборите, написа във Фейсбук евродепутатът. \r\n\r\n *Публикуваме без редакторска намеса. \r\n\r\n \"Бях специален гост на мистър Ахмед Шарив, председателя на ЦИК (Elections Commission) на Република Малдиви на международната презентация на Изборите за президент на 23 септември. Имах среща с него на четири очи, за да обсъдим изборния ден и прозрачността на изборите. Изпрати специални поздрави на колегите си от ЦИК в България. Участвал съм в над десет наблюдателски мисии на всички континенти от името на ЕС и ОССЕ и опитът ми е високо ценен по света. Екипът наблюдатели в островната държава включва близо 6000 души, а групата от Европа и Азия, която водя, наброява над 200 специалисти, депутати и наблюдатели на изборния процес. Аз ще присъствам с моята група в един от най-тежките изборни райони.\" \r\n\r\n \r\n \n\t\t\t\t\t\t", "date": "2018.09.21", "title": "Бареков участва в наблюдателска мисия за президентските избори в Република Малдиви"}
{"url": "http://www.bnews.bg/article/249063-zueka_zakopa_dashterya_si_s_krediti", "text": "\n Дъщерята на Васил Василев – Зуека, Девина, направи един от най-важните си избори. Талантливото момиче заминава да учи драматургия и режисура във Великобритания. В този решителен момент обаче до нея не застанал баща й. Вместо да плати на детето си половината семестър, който е 9 000 паунда, той заявил, че ще й дава по 490 паунда на месец. Пред колеги обаче се хвалел, че всичко плаща той, писа „Ретро“. \r\n\r\n Той стиснал кесията и не подкрепял Девина. Момичето кандидатствало за студентски кредит, но малко не му достигнало. Но пак щяла да кандидатства. Но за съжаление, преживяла разочарование от собствения си баща. \r\n \n\t\t\t\t\t\t", "date": "2018.09.21", "title": "Зуека закопа дъщеря си с кредити"}
{"url": "http://www.bnews.bg/article/249079-maya_manolova_sezira_sotir_tsatsarov_za_hitrino", "text": "\n Омбудсманът Мая Манолова лично подаде сигнал до главния прокурор Сотир Цацаров с искане за проверка на разходените публични пари, предоставени за пострадалото население на с. Хитрино, след взрива в края на 2016 г., предаде БГНЕС. \r\n\r\n Според обществения защитник множество жители на селото са потърсили съдействие от нея в мобилната й приемна заради съмнения за злоупотреби. \r\n\r\n Мая Манолова и председателят на Българския червен кръст Христо Григоров са предали на Сотир Цацаров и всички документи от работата на Националния обществен съвет по благотворителната кампанията на БЧК за с. Хитрино с настояване за пълна проверка на усвоените до момента суми. \r\n\r\n Тя допълни, че над 100 души са присъствали в нейната приемна, подали се близо 70 жалби. „Има огромно недоволство и хората искат пълна прозрачност и щателна проверка за това как се изразходвани средствата, които са вложени в ремонтите в Хитрино“, подчерта тя и даде пример с ремонти на сгради, които не са пострадали, и такива, които реално са имали щети, но дейностите по тях така и не са били довършвани. \r\n\r\n Кметът на Хитрино Нуридин Исмаил заяви преди дни в ефира на bTV, че не се притеснява от обвиненията и всичката информация е публична. Той подчерта, че ако бъдат установени нередности, ще подаде оставка, но призова Манолова за същото – в случай че не бъдат намерени данни за злоупотреби. \r\n \n\t\t\t\t\t\t", "date": "2018.09.21", "title": "Мая Манолова сезира Сотир Цацаров за Хитрино"}
{"url": "http://www.bnews.bg/article/249078-fronteks_razpolaga_granichari_po_granitsite_bez_da_pita_saotvetnata_darzhava", "text": "\n Европейската комисия потвърди днес, че предлага занапред да бъде възможно разполагането на граничари на ЕС (Фронтекс - б.р.) по външните граници на общността дори и без съгласието на властите в съответната страна. \r\n\r\n \"Предлагаме това да се предприема като крайна мярка, когато са засегнати интересите на ЕС\", уточни говорител на комисията. \r\n\r\n Той добави, че към подобна мярка би се пристъпило, когато дадена страна не успява да се справи с опазването на границите, ЕК е издала препоръки, но въпросната страна не ги е приложила. \r\n\r\n Разполагането на европейски граничари без съгласието на приемащата страна би било възможно, ако тази държава не е последвала препоръките на европейската гранична служба или е отказала да ги приложи. \r\n\r\n В подобни случаи пред ЕК би имало две възможности - или завеждане на наказателна процедура, или прилагането на чл. 29 от Шенгенския код. \r\n\r\n В този текст се посочва, че ЕК може да издаде препоръки за разполагането на европейски граничари или за затварянето на даден ГКПП. \r\n\r\n \"Не търсим възможност страните да бъдат изключвани от Шенген\", поясни говорителят по повод изявленията на президента на Франция Еманюел Макрон. \r\n\r\n В Залцбург вчера френският президент каза, че страните от ЕС, които не желаят укрепването на европейската гранична служба, \"ще излязат от Шенген\". \r\n\r\n Говорителят днес отбеляза, че ЕК предложи осигуряването на 11 милиарда евро бюджет за европейската гранична служба до 2025 година. Комисията предлага службата да разполага с 10 000 граничари. \r\n\r\n За декември е предвидена среща ЕС-Африка по въпросите на миграцията, допълни говорителят. По неговите думи е възможно догодина да бъде свикана среща по същите въпроси и с арабските страни. \r\n \n\t\t\t\t\t\t", "date": "2018.09.21", "title": "Фронтекс разполага граничари по границите без да пита съответната държава"}
{"url": "http://www.bnews.bg/article/249075-izprashtat_v_zatvora_za_2_5_g_bivshiya_oblasten_na_dobrich", "text": "\n Бившият областен управител на Добрич Динчер Хаджиев бе осъден на 2 години и 6 месеца лишаване от свобода, чието изтърпяване е отложено с 5-годишен \r\nизпитателен срок. С присъдата Добричкият окръжен съд наложи на Хаджиев и глоба в размер на 2500 лева. Наказанието на бившия управител е за \r\nизвършени престъпления по служба, свързани с продажбата на имоти - държавна собственост и на юридически лица, като случаят е особено тежък, а \r\nвредните имуществени последици за държавата - значителни. \r\nПрестъпленията по член 282 и 283а от НК са причинили значителни вредни последици в размер на 665 743, 44 лева и са извършени като продължавани \r\nдеяние в съучастие с Пламен Ганев, който действал като помагач и улеснявал Хаджиев в продажбата на имоти. Подсъдимият Ганев е бивш директор на дирекция „Административен контрол, регионално развитие и държавна собственост“ в областната администрация на Добрич по времето на Динчер \r\nХаджиев. \r\nДобричкият окръжен съд призна и Ганев за виновен за престъпления по служба, като случаят също е особено тежък и продължаваното престъпление е \r\nсвързано с продажбата на собственост на юридическо лице€ Настъпилите вредни последици са значителни - в размер на 665 743,44 лева. Той е осъден и \r\nза това, че в качеството на длъжностно лице, отново като помагач на областния управител, е съгласувал процедура по изготвяне на договор за продажба на \r\nдържавен имот с цел облага на 3 физически лица, както и за облага на юридическо лице. Съдът наложи на Пламен Ганев наказание 2 години и 6 \r\nмесеца лишаване от свобода, чието изтърпяване е отложено с 5-годишен изпитателен срок, като и му наложи глоба в размер на 2500 лева. \r\nТретият подсъдим по делото с изключителен обществен интерес, предаден на съд с обвинителен акт на Окръжната прокуратура в Добрич – бившият \r\nначалник-отдел на кадастъра, Костадин Костадинов, бе признат за виновен за продължавано престъпление по член 282, ал. 2, във връзка с ал. 1 от НК, като \r\nсъдът му наложи наказание 9 месеца лишаване от свобода с изпитателен срок от 3 години. С действията си Костадинов също е нанесъл значителни вредни \r\nпоследици за държавата – имуществени в размер на 135 102 лева. \r\nПрисъдата на трите длъжностни лица, заемали отговорно служебно положение, подлежи на обжалване и протест пред Апелативния съд в 15-дневен срок от \r\nднес. \r\n \n\t\t\t\t\t\t", "date": "2018.09.21", "title": "Изпращат в затвора за 2,5 г. бившия областен на Добрич"}
{"url": "http://www.bnews.bg/article/249080-prof_georgi_lozanov_balgarite_v_chuzhbina_sami_li_diskreditiraha_protesta_si", "text": "\n У нас възникна нов вид ксенофобия, която можем да наречем автоксенофобия – заедно с чужденците, изпитваш нетърпимост и към сънародниците си в чужбина. Тя избуя върху наследеното от комунизма отношение към тях като предатели, които трябва да лежат по затворите, но следва друга идеология – на национализма и иска да отнеме на напусналите родината само правото на мнение за това, което става в нея. \r\n\r\n Обявеният протест на българите в чужбина, чиято кулминация беше на площада пред Народното събрание, попадна именно в този капан и лесно беше дискредитиран – дотолкова, че немалко от сънародниците ни зад граница (поне много повече от протестиращите) побързаха да се дистанцират от него. За това кой точно го дискредитира обаче версиите са две. Според едната той – по замисъл или заради липса на каквото и да е политическа култура, е организиран така, че да се превърне в собствената си гротеска. Като се започне от видимо неизпълнимите му искания, които на моменти направо плашат с антидемократичността си, мине се през изтъркани популистки лозунги, останали на площада сякаш от предишни протести, и се стигне до присъствието на фашизоидни и путиново-сталиниски елементи, или вечни политически маргинали като Йоло Денев. Изглежда като че ли целта му е никой да не си и помисля, че българите извън страната са извън статуквото в нея. Така че в крайна сметка протестът им, който трябваше да сваля „управляващата мафия”, предизвика коментари от типа: „Много ми прилича на организиран от управляващата мафия”. \r\n\r\n Според другата версия автоксенофобията в случая е разпалвана от българските медии. Те са представили протеста като жалък и безсмислен, първо са го натоварили със свръхочаквания, а после са го свели до нелепи детайли, без да се интересуват от главното – срещу какво се бори. \r\n\r\n На същото мнение е и основният му организатор Емил Русанов, който на острова издава вестник „Будилникъ”. Там той пише, че протестът е бил обект на масова атака от „продажните грантаджийски „медии“, дезинформиращи и манипулиращи”. Може и наистина така да го е почувствал, макар че определението „грантаджийски” в устата на човек от Лондон звучи като нашепнато от София. \r\n\r\n Така или иначе, този протест охлади надеждата, че българите в чужбина могат да се превърнат в политическа сила, която да влияе на живота в страната. А може би просто още е рано за подобни надежди... Въпреки че ако за политиката е така, за журналистиката не е. Скандалът със задържането на журналиста Димитър Стоянов от „Биволъ” и румънския му колега Атила Биро показа, че когато разследващата журналистика у нас има подкрепа отвън, получава много по-голяма публична акустика, достига до световни медии от мащаба на „Ню Йорк Таймс” и „Вашингтон пост” и принуждава местните институции – искат или не – да следват дневния й ред. Явно бъдещето й е на износ на теми и внос на резултати. Защото ако хората все още могат да се разделят на такива от тук и на такива от чужбина, думите проникват навсякъде. \r\n\r\n Източник: OFFNews \r\n \n\t\t\t\t\t\t", "date": "2018.09.21", "title": "Проф. Георги Лозанов: Българите в чужбина сами ли дискредитираха протеста си?"}
{"url": "http://www.bnews.bg/article/249076-psihichno_bolen_ubi_s_izklyuchitelna_zhestokost_kuche_v_blagoevgrad", "text": "\n Психично болен мъж уби по жесток начин куче в Благоевград.  \r\nСигнал за убийството на четириногото е подаден от жители на улица „Трети март” в областния център. Те звъннали на телефон 112 към 15.30 часа в четвъртък. Съобщено е, че минути по-рано нестабилен психически мъж е убил кучето, след като го ритал зверски, а накрая започнал да скача върху него. \r\nВеднага на място са пристигнали полицаи, които са установили самоличността на извършителя. Уведомена за случая е и Районна прокуратура-Благоевград. Образувано е досъдебно производство за проява на жестокост и причиняване на смърт на гръбначно животно, съобщи Дарик. \r\n \n\t\t\t\t\t\t", "date": "2018.09.21", "title": "Психично болен уби с изключителна жестокост куче в Благоевград!"}
{"url": "http://www.bnews.bg/article/249067-shte_stoi_na_toplo_britanetsat_bludstval_s_6_godishno_dete_u_nas_ostava_v_zatvora", "text": "\n Британецът, блудствал с 6-годишно дете у нас, остава в затвора. Състав на Софийския градски съд не уважи искането на защитата за условно предсрочно освобождаване на оставащите му четири години, шест месеца и девет дни наказание затвор на подсъдимия британец Колин Такър. \r\nТой е осъден за изнасилване на шестгодишно момиченце в село Ново градище, община Стражица. \r\n\r\n Преди началото на днешното съдебно заседание, защитата поиска от съда делото да се гледа при закрити врата. \r\n\r\n От своя страна защитата посочи, че обвиняемият трябва да бъде предсрочно освободен от затвора, поради влошеното му здравословно състояние. Освен това са налице и положителни оценки за доброто му поведение и отношение в затвора, както и изпълняване на всички поставени задачи и отговорности по време на престоя му в затвора. \r\n\r\n От Държавното обвинение помолиха съда да оставят без уважение мотивите на защитата за предсрочно условно освобождаване от затвора, защото рискът от повторен рецидив е много висок. Стана ясно, че са налице данни за поправянето на лицето в престоя му в затвора. \r\n\r\n След кратко съдебно заседание, съдът отхвърли искането на защитата за гледане на делото при закрити врата и за условно предсрочно освобождаване на подсъдимия. \r\n\r\n Решението на съда може да бъде обжалвано пред Софийския апелативен съд в рамките на една седмица. \r\n \n\t\t\t\t\t\t", "date": "2018.09.21", "title": "ЩЕ СТОИ НА ТОПЛО! Британецът, блудствал с 6-годишно дете у нас, остава в затвора"}
{"url": "http://www.bnews.bg/article/249071-v_radev_sipmatizira_na_spiridonov_za_nov_glavsek_na_mvr", "text": "\n Новият главен секретар на МВР трябва да е горе долу с профила на Младен Маринов, каза пред журналисти в парламента вече бившият вътрешен министър Валентин Радев. От днес той се върна като депутат в Народното събрание и вероятно ще се включи в дейността на две парламентарни комисии - по отбраната и по вътрешна сигурност и обществен ред. \r\n\r\n Попитан за следващия главен секретар на МВР, който да наследи Маринов на поста, Радев заяви, че има поне три кандидатури, които са подходящи за поста. Двама от тях според Радев са директорът на ГДБОП Ивайло Спиридонов, директор на ГДБОП и шефът на Главна дирекция \"Национална полиция\" Христо Терзийски. \r\n\r\n \"Те са от кариерата и години наред са работили в МВР\", изтъкна Радев, цитиран от БТА. \r\n\r\n Самият Маринов тази сутрин каза, че все още не е избрал кой да бъде главен секретар, засега само сондирал, но не отрече, че избраникът му може да е или Спиридонов, или Терзийски. \r\n\r\n Името на шефа на ГДБОП беше замесено в скандал в последните дни - след няколкочасовото задържане на български и румънски журналист. Антимафиот №1 беше силно критикуван, особено след като заяви, че няма за какво да се извинява, защото служителите на МВР са си вършели работата - арестували репортерите, защото били на местопрестъпление. \r\n\r\n Междувременно самият Младен Маринов се срещна днес със синдикалните организации в МВР. Пред медиите той каза, че синдикатите са важни както за коректив на ръководството, така и за помощ на ръководството, както и за защита на интересите и законовите действия на колегите пред обществото. \r\n \n\t\t\t\t\t\t", "date": "2018.09.21", "title": "В.Радев сипматизира на Спиридонов за нов главсек на МВР"}
{"url": "http://www.bnews.bg/article/249073-1_godina_zatvor_za_ubiystvo_pri_katastrofa_prokuraturata_protestira_prisadata", "text": "\n \r\nПротест срещу размера на наложеното наказание лишаване от свобода за срок 1 година на пиян водач, причинил смъртта на свой познат в пътно-транспортно \r\nпроизшествие със скорост над 100 км в час, ще внесе в Апелативния съд Окръжната прокуратура във Варна. \r\n\r\n Вчера състав на Варненския окръжен съд постанови ефективна присъда от 1 година лишаване от свобода при общ режим на 58-годишния Иван Ф. Той бе \r\nлишен и от право да управлява МПС за срок от 4 години. Съдебният акт бе постановен при условието на съкратено съдебно следствие. \r\nНа 11 август преди пет години осъденият за престъпление по член 343, ал. 3, буква „б“ от НК – причиняване на смърт в пияно състояние, което се наказва с \r\nлишаване от свобода от 3 до 15 години, шофирайки със скорост 107 км в час, напуска пътното платно и се удря в дърво. Пътникът в автомобила – загиналият \r\nД.М., от удара изпаднал на пътното платно. \r\n\r\n Вследствие на удара мъжът починал от черепно-мозъчна травма и тежки увреждания на вътрешни органи. Установена била концентрация на алкохол в кръвта му 4 промила. \r\nПреди да се качат на автомобила, собственост на загиналия, двама мъже посетили редица селски магазини, където употребили значителни количества алкохол. По свидетелски показания е установено, че пиян е бил и осъденият Иван. Това е допустимо, ако липсват или е невъзможно да се съберат други доказателства в тази насока. \r\nОсвен на протест, присъдата на Варненския окръжен съд подлежи и на обжалване. \r\n  \r\n \n\t\t\t\t\t\t", "date": "2018.09.21", "title": "1 година затвор за убийство при катастрофа?! Прокуратурата протестира присъдата!"}
{"url": "http://www.bnews.bg/article/249074-nauchi_si_uroka_borisov_shte_saglasuva_s_prezidenta_kandidaturata_za_glaven_sekretar_na_mvr", "text": "\n Кандидатурата за главен секретар на МВР ще бъде обсъдена първо с президента Румен Радев, заяви премиерът Бойко Борисов. При посещение си в Габрово Борисов подчерта, че ще предложи добри професионалисти, които ръководят големи структури. \r\n\r\n “Преди каквото и име да се спомене, в удобно за него време ще го потърся, ще мотивирам кандидатурата, ще сложа няколко имена и тогава ще пристъпим към необходимите по закон съгласувателни действия. Системата има нужда от професионализъм, от спокойствие. Аз съм убеден, че и той ще погледне държавнически на тази задача, така че първо с него ще го обсъдя. Човека или хората, които ще му предложа като варианти са и сега добри професионалисти, ръководят големи структури и не би трябвало някоя от тях да пробуксува, ако примерно бъде отказано съгласуване“. \r\n\r\n   \r\n\r\n   \r\n \n\t\t\t\t\t\t", "date": "2018.09.21", "title": "Научи си урока: Борисов ще съгласува с президента кандидатурата за главен секретар на МВР"}
{"url": "http://www.bnews.bg/article/249068-es_i_velikobritaniya_sa_kato_vlyubeni_taralezhi", "text": "\n Европейският съюз и Великобритания трябва да се отнасят един с друг като два таралежа, които са влюбени и не искат да се наранят взаимно, каза пред австрийски вестници председателят на Европейската комисия Жан-Клод Юнкер, цитиран от Ройтерс. \r\n\r\n Трябва да бъдем внимателни, като два влюбени таралежа\", каза той, запитан за напредъка в преговорите за Брекзита в днешно интервю за няколко австрийски всекидневника, сред които \"Ди пресе\" и \"Залцбургер нахрихтен\".  \r\n\r\n \"Когато два таралежа се прегръщат, трябва да внимават да не се получат драскотини\", добави Юнкер.  \r\n\r\n Лидерите на ЕС се договориха на срещата си на върха в Австрия да положат усилия за споразумение за Brexit до следващия месец. Те обаче казаха на премиерката Тереза Мей, че ако тя не отстъпи по въпросите на търговията и ирландската граница до ноември, са готови да се справят и с хаотично излизане на Великобритания от съюза без споразумение.  \r\n \n\t\t\t\t\t\t", "date": "2018.09.21", "title": "ЕС и Великобритания са като влюбени таралежи"}
{"url": "http://www.bnews.bg/article/249066-sastaven_e_akt_na_uchitelkite_preveli_detsa_pred_preminavasht_vlak", "text": "\n Съставен е акт на двете учителки, които преведоха деца през прелез със спусната бариера малко, преди да премине влак. Паричната санкция е в размер от 20 до 150 лв. \r\n\r\n Преподавателките, както и децата, са основно училище „Неофит Рилски” във Велинград. \r\n\r\n След като са били разпознати, те са били призовани в Районното управление в града. Обяснили, че бързат, защото на някои от децата им се ходело до тоалетната. \r\n\r\n На клипа, заснет вчера към 13:30 ч., се вижда как учителки превеждат група деца през прелеза при спуснати бариери и при застрашително бързо наближаващ влак. Едната от преподавателките минава с част от децата, а колежката ѝ спира останалите заради влака, който вече е в непосредствена близост. \r\n \n\t\t\t\t\t\t", "date": "2018.09.21", "title": "Съставен е акт на учителките, превели деца пред преминаващ влак"}
{"url": "http://www.bnews.bg/article/249065-nay_malko_86_dushi_sa_zaginali_pri_potavaneto_na_feribot_v_tanzaniya_vchera", "text": "\n Най-малко 86 души са загинали при потъването на ферибот в езерото Виктория вчера. Това съобщиха властите в Танзания. \r\n\r\n 37 души са спасени. Предполага се, че на борда на плавателния съд е имало над 400 души. Няколко други кораба са отклонени, за да помагат в издирването на оцелели. \r\n\r\n Причината за потъването на ферибота засега не е установена. Подобни злополуки обаче на това място се случват сравнително често и се дължат на претоварване, отбелязва агенция Франс прес. \r\n \n\t\t\t\t\t\t", "date": "2018.09.21", "title": "Най-малко 86 души са загинали при потъването на ферибот в Танзания вчера"}
{"url": "http://www.bnews.bg/article/249059-modelkata_kristin_ilieva_pokaza_gadzheto", "text": "\n Моделката Кристин Илиева най-после показа мъжът до себе си. Бившата на Кристо, която преди година претърпя тежка катастрофа, все още се възстановява, но благодарение на приятеля си се чувства много по-добре. Стройната блондинка упорито мълчеше, кой е мъжът до нея. Тя и сега не разкрива много за него, за да не привлече излишно медийно внимание. \r\n„Скоро ще направим една година откакто сме заедно. След инцидента той беше плътно зад мен, подкрепя ме и през цялото време ми дава сила да се боря. Приятелят ми не е популярен, както предишната ми връзка с рапъра Кристо, но не ми се иска да казвам каквото и да е за него. \r\nВече не желая да афиширам интимните си отношения. Промених се”, споделя Кристин, пише \"България днес\".  Топ манекенката все пак публикува снимка с младежа, на която показа колко са влюбени един в друг. \r\n  \r\n \n\t\t\t\t\t\t", "date": "2018.09.21", "title": "Моделката Кристин Илиева показа гаджето "}
{"url": "http://www.bnews.bg/article/249060-papi_hans_sin_na_satrudnik_na_darzhavna_sigurnost", "text": "\n Поетът от младата вълна Константин Трендафилов, известен с псевдонима си Папи Ханс, е син на известния професор, преводач и преподавател по английска литература в Софийския университет Владимир Трендафилов.  В края на миналата година в арт средите гръмна чутовен скандал, когато уважаваният интелектуалец призна, че е бил вербуван навремето от службите и регистриран като агент с псевдоним Богдан, писа „Галерия“. \r\n\r\n Решението да направи публично това признание той взема, след като в края на миналата година получава писмо от Комисията по досиетата, в което го уведомяват, че е разкрит като „секретен сътрудник“. Професорът твърди, че на никого не е навредил с „доносите си“ и определя себе си като „честен човек“. Пишел „абстрактни глупости“ „при поискване“ и прекратява „докладите“ си в началото на 1989 г. \r\n\r\n Синът му Папи е от известната поетеса и писателка Кристин Димитрова. \r\n\r\n   \r\n\r\n Освен, че пуска песни „смешки“, както Константин ги определя,  той изкарва прехраната си като творчески директор в рекламна агенция, а идолът му е Мариус Куркински. Папи Ханс се раздели с приятелката си Дара, която научила, че късат, след като изгледала визитката му в пилотния епизод на предаването „ВИП Брадър“. \r\n \n\t\t\t\t\t\t", "date": "2018.09.21", "title": "Папи Ханс – син на сътрудник на Държавна сигурност!"}
{"url": "http://www.bnews.bg/article/249058-tsenko_chokov_stana_dyado_v_zatvora", "text": "\n Скандалния кмет на Галиче—Ценко Чоков стана дядо в затвора. Бившият градоначалник на Галиче научи щастливата новина от семейството си, докато излежава присъда за рекет, отвличане, побои и палежи \r\nНовият член на фамилията Чокови — Цветелин, се роди в столична клиника. Бебето е с перфектни мерки—тегло 3200, 50 см височина и носи името на баба си Цветелина и първата буква от името на дядо си, пише „България днес”. \r\nБаща на бебето е големият син на бившия кмет—Мартин и дългогодишната му приятелка Теодора пък са гордите родители. \r\nМартин, който беше под домашен арест получил разрешение да вземе жена си от родилното и сам отишъл до София за изписването й. В селото им разказват, че от колата били свалени огромни букети цветя и множество подаръци за майката и бебето. \r\nВ семейната къща пък роднините им организирали паметно празненство. Майката и бебето били посрещнати с жълти и сини балони и с голяма торта в бяло и синьо. \r\n„Благодаря ви много за прекрасните изненади, които ми бяхте подготвили. Обичам ви много!”, написа тя в социалните мрежи. \r\n \n\t\t\t\t\t\t", "date": "2018.09.21", "title": "Ценко Чоков стана дядо в затвора "}
{"url": "http://www.bnews.bg/article/249062-kolata_s_koyato_3_godishno_dete_pregazi_baba_si_ostavena_na_skorost_s_klyuch_v_kontakta", "text": "\n 3-годишно дете прегази с автомобил 63-годишната си баба. Инцидентът е станал в четвъртък вечер в благоевградското село Долно Лешко. Жената е починала на място. \r\n\r\n Автомобилът бил паркиран в двора на къщата на семейството с неработещ двигател. Ключът бил оставен на контакта, а колата била на скорост. Без родителите да забележат, детето се качило в колата, завъртяло ключа и автомобилът потеглил. Последвал фатален удар в 63-годишната жена. Тя е починала на място. \r\n\r\n Автомобилът e иззет от полицията. За случая е уведомена прокуратурата в Благоевград. \r\n \n\t\t\t\t\t\t", "date": "2018.09.21", "title": "Колата, с която 3-годишно дете прегази баба си – оставена на скорост, с ключ в контакта "}
{"url": "http://www.bnews.bg/article/249057-otkriha_pistolet_vav_vrachanskiya_zatvor", "text": "\n Откриха оръжие във Врачанския затвор. Това се случило в сряда вечерта при внезапна проверка. Пистолетът е открит на части, които са изпратени за анализ, за да стане ясно какво точно е оръжието. По неофициална информация пистолетът е газов, а намеренията били да бъде преработен в боен и с него да бъде извършено бягство. \r\n\r\n По случая е образувано досъдебно производство, разпитват се свидетели, а от прокуратурата отказаха коментар, защото разследването е на много ранен етап.  \r\n \n\t\t\t\t\t\t", "date": "2018.09.21", "title": "Откриха пистолет във Врачанския затвор"}
{"url": "http://www.bnews.bg/article/249064-kakvi_merki_vzema_patnata_politsiya_za_ochakvaniya_trafik", "text": "\n Пътната полиция обяви мерки за контрола на трафика преди утрешния празник и поредицата от почивни дни.  \r\n\r\n „По всички направления от републиканската пътна мрежа от днес след 14 ч. ще започнем да разполагаме полицейски екипи със сили на Пътна и Охранителна полиция, които при нужда да подпомагат движението. На изходите на столицата, където е необходимо, ще бъде създадено реверсивно движение с две пътни ленти, за да може трафикът да бъде поет”, обясни Петър Соколов от „Пътна полиция” – ГДНП. \r\n\r\n Служителите на реда ще следят за употребата на алкохол и наркотици, както и за превишаване на скоростта и неслагане на колани. \r\n\r\n Очаква се най-натоварени да бъдат автомагистралите, които водят към големите курорти в България. \r\n\r\n Ще бъде увеличено полицейското присъствие както в кварталите в големите градове, така и в малките населени места, включително и със служители на жандармерията. \r\n \n\t\t\t\t\t\t", "date": "2018.09.21", "title": "Какви мерки взема пътната полиция за очаквания трафик"}
{"url": "http://www.bnews.bg/article/249054-bez_sdelka_za_brekzit_ako_es_ne_omekoti_pozitsiyata_si_za_granitsata_s_irlandiya", "text": "\n Министърът на транспорта на Великобритания Крис Грейлинг обяви пред БиБиСи, че Обединеното кралство ще излезе от Европейския съюз без споразумение, ако Общността не омекоти позицията си по въпроса за границата с Ирландия. \r\n\r\n \"В момента това, което Европейският съюз иска в и около Северна Ирландия, е просто невъзможно да бъде прието от което и да е британско правителство. И всъщност, ако те се придържат към тази позиция, няма да има споразумение\", предупреди Грейлинг. \r\n\r\n Той обаче отбелязал, че \"все пак е уверен\", че двете страни ще могат да намерят компромис и да постигнат споразумение. \r\n\r\n Председателят на Европейския съвет Доналд Туск предупреди Обединеното кралство, че няма да има споразумение за Брекзит без правно обвързващо споразумение за ирландската граница, след като ЕС отхвърли предложението на правителството на Тереза Мей за бъдещите отношения между Брюксел и Лондон на неформалната среща на лидерите на ЕС в Залцбург. \r\n\r\n Междувременно главният преговарящ на ЕС Мишел Барние отбеляза, че Общността е готова да промени споразумението за Ирландия, за да зачита целостта на единния пазар на ЕС, както и конституционната цялост на Великобритания. \r\n \n\t\t\t\t\t\t", "date": "2018.09.21", "title": "Без сделка за Брекзит, ако ЕС не омекоти позицията си за границата с Ирландия"}
{"url": "http://www.bnews.bg/article/249042-boyat_mezhdu_uchenitsi_v_blagoevgrad_stanal_v_obednata_pochivka_na_ohranitelya", "text": "\n Десетокласник е в болницата в Благоевград, след като опитал да защити свой приятел. \r\n\r\n Боят става след коментар по адрес на момиче. Приятелят ѝ идва в двора на училището, придружен от група съученици, за да търси обяснение. Удря Мартин, но негов приятел опитва да го защити и попада в болница. \r\n\r\n „Боли ме целият гръб, имам болки в гърдите, в корема и главата. Исках да защитя моя приятел”, разказа Иван. По думите му нападателите са били 6-7. „Те просто си бяха намислили и дойдоха, даже не знам за какво, направо ме почнаха и избягаха след това”, допълни момчето.  \r\n\r\n Съученикът му Мартин дойде да го посети в болницата и да му благодари, че го е спасил. \r\n\r\n „Аз се опитах да ги разтърва, но мен ме удариха в ребрата двама. Паднах на земята да се пазя, а през това време другите трима-четирима го биеха. Всички други седяха и гледаха, цялото училище”, каза Мартин. \r\n\r\n „Много добри приятели сме. Ако стане същото с него, аз пак ще му помогна, и на неговото място да съм, няма да съжалявам, че съм му помогнал. Сега съжалявам, че той е на място, на което не трябва да е. Аз трябва да съм на неговото място, защото аз съм виновен за тази ситуация”, допълни той.  \r\n\r\n Родителите обвиняват училището в липса на охрана. \r\n\r\n „Като родител искам да кажа, че това дете съм го изпратил да се изучи като нормално дете. Оттам насетне училището трябва да има отговорност за охрана, как се учи, как се храни и така нататък. Не трябва да има хаос в училище”, категоричен е бащата на Иван – Георги Иванов.  \r\n\r\n „Това е един ужасен случай, който се случва, за съжаление, ежедневно във всички училища. Благодаря на Господ, че все пак е жив. Тези деца с какво са защитени, искам да попитам държавата, нали са ученици, там трябва да има охрана, трябва да има защита, по наше време беше така”, смята и майката на Иван – Яна Димитрова.  \r\n\r\n От училището отказаха да застанат пред камера и се оправдаха, че боят станал по време на обедната почивка на единствения охранител. \r\n\r\n Полицията работи по случая като започна разпити на всички участници и родителите им. \r\n \n\t\t\t\t\t\t", "date": "2018.09.21", "title": "Боят между ученици в Благоевград станал в обедната почивка на охранителя"}
{"url": "http://www.bnews.bg/article/249050-nad_500_kandidatki_napirat_za_misis_balgariya_2018", "text": "\n До 1 октомври 2018г., продължава онлайн кастинга за участие в 20-ото юбилейно издание на конкурса „Мисис България“. До тогава желаещите да се включат в надпреварата могат да изпратят кратко cv, актуална снимка, задължително телефон за обратна връзка на имейл: missisbg@abv.bg. \r\n\r\n До сега над 500 дами от цялата страна са заявили желанието си да участват в конкурса. Сред тях има домакини, учителки, адвокати, лекари, финансов инспектор. \r\n\r\n Прави впечатление , че повече от записалите се дами имат повече от едно дете и са активно работещи майки. Точно това е и идеята на „Мисис България“ - да покаже образа на съвременната жена,  която съчетава  ролята на майка, съпруга, професионалист и не на последно място на жена! \r\n\r\n На 3 октомври организаторите ще обявят и уведомят одобрените финалистки. Церемонията ще се състои в „Сити Марк Арт Център“ в София. \r\n \n\t\t\t\t\t\t", "date": "2018.09.21", "title": "Над 500 кандидатки напират за „Мисис България“ 2018 "}
{"url": "http://www.bnews.bg/article/249026-dzhastin_biybar_pya_kato_ulichen_muzikant_pred_bakingamskiya_dvorets_video", "text": "\n Джъстин Бийбър пя като уличен музикант за Хейли Болдуин пред Бъкингамския дворец в Лондон, съобщи в. \"Ивнинг стандард\". \r\n\r\n Канадският певец носеше акустична китара и остави калъфа й пред себе си на плочките. Около него бързо се струпаха хора. Хейли Болдуин стоеше отстрани и го насърчаваше. \r\n\r\n Китарата на Джъстин Бийбър е с няколко рисунки, инициалите му и надпис \"Purpose\", както се казва новият му албум, предава БТА. \r\n\r\n След това двамата отидоха на виенското колело \"Лондонското око\". Фенове ги разпознаха и там. \r\n\r\n Джъстин Бийбър и Хейли Болдуин избягаха в Лондон от въпросите дали са сключили брак. Те обикалят туристическите забележителности и заведенията. \r\n\r\n \r\n\r\n   \r\n \n\t\t\t\t\t\t", "date": "2018.09.21", "title": "Джъстин Бийбър пя като уличен музикант пред Бъкингамския дворец (Видео)"}
{"url": "http://www.bnews.bg/article/249044-pochina_prezidentat_na_vietnam", "text": "\n Президентът на Виетнам Тран Дай Куанг е починал на 61-годишна възраст, съобщават виетнамските държавни медии. \r\n\r\n Той е страдал от тежко заболяване, като е починал тази сутрин в болница в столицата Ханой въпреки усилията на местни и международни лекари и професори. \r\n\r\n Тран Дай Куанг е президент от 2 април 2016 г. Той беше номиниран от своя предшественик Трун Тан Санг и беше избран на поста от Народното събрание на Виетнам. \r\n\r\n Преди това е бил министър на обществената сигурност и заместник-директор на Комитета за превенция на ХИВ/СПИН. \r\n\r\n Той беше вторият по ранг политик в страната, като само генералният секретар на Комунистическата партия Нгуен Фу Тронг е по-висш и който е де факто лидерът на страната. \r\n \n\t\t\t\t\t\t", "date": "2018.09.21", "title": "Почина президентът на Виетнам"}
{"url": "http://www.bnews.bg/article/249047-grigor_shte_zashtitava_chestta_na_evropa_parvo_sreshtu_fransis_tiafo", "text": "\n След като зарадва хилядите привърженици на тениса в Чикаго с непринудено поведение, стил, класа и чар, Григор Димитров вече може да мисли само за представянето си на корта. \r\n\r\n Тази вечер (21 септември) в 21:00 ч. българско време роденият в Хасково тенисист ще брани не само собствената си част, нито тази на родината, а на... целия континент. Димитров е част от отбора на Европа в престижния турнир Лейвър Къп, който се провежда за втора поредна година. Вече е ясен и първият му съперник от Отбора на света. Това е американецът Франсис Тиафо. \r\n\r\n 20-годишният тенисист е номер 40 в света. С Григор са се срещали веднъж - през август в Канада, когато Димитров победи трудно след 2:1 сета и 2 тайбрека. \r\n\r\n Схемата на Лейвър Къп не е като на обикновен турнир. За всяка победа се дават точки. В първия ден (21 септември) тимовете ще вземат по 1 за всеки успех, във втория (22 септември) - по две, в третия (23 септември) - по три. Така до края на турнира нищо не е ясно. Всеки ден се играят 3 мача на сингъл и 1 на двойки. Те са във формат 2 от 3 сета, като третият сет е тайбрек до 10 точки. \r\n\r\n В миналото издание Европа триумфира с 15:9 точки. \r\n\r\n В отбора на Григор блестят имената на тенис легенди от най-висока класа - Роджър Федерер, Новак Джокович, Александър Зверев, Давид Гофен, Кайл Едмънд и Жереми Шарди. \r\n\r\n Те ще се изправят срещу сензации от цял свят - Кевин Андерсън, Джон Иснър, Диего Шварцман, Джак Сок, Ник Кирьос, Франсис Тиафо и Николас Хари. \r\n\r\n А победителят и носител на красивия трофей ще е само един! \r\n \n\t\t\t\t\t\t", "date": "2018.09.21", "title": "Григор ще защитава честта на Европа първо срещу Франсис Тиафо"}
{"url": "http://www.bnews.bg/article/249048-i_prokopiev_na_pat_da_podkrepi_mediayniya_zakon_na_peevski", "text": "\n \"Народното събрание не трябва да е ковачница, в която се коват закони, а трябва да е лаборатория, в която работят най-способните химици и пипат с кадифени ръкавици\". \r\n\r\n С този цитат на Петко Стайнов - български юрист, дипломат и политик, Симона Велева от Асоциацията на европейските журналисти (АЕЖ) се обърна към народните представители, а поводът беше проектът за Закон за задължителното депозиране на печатни и други произведения, станал известен като \"медийния закон на Пеевски\". \r\n\r\n Това стана по време на дискусия между собственици, главни редактори на медии и депутати по повод законопроекта, който беше приет от депутатите на първо четене през юли тази година. Той е изготвен от издателя и депутат от ДПС Делян Пеевски, Йордан Цонев, Хамид Хамид и бившия пиар на ДПС Велислава Кръстева, която също е депутат. \r\n\r\n По време на разискването проектът получи принципната подкрепа представителите на гилдията.  \r\n\r\n \"Новият медиен закон не си поставя задача да регулира медийни отношения в обществото. Чрез него целим да бъде ясно кой кой е – коя медия чия собственост е, как се разпространяват отделните издания\", коментира депутатът от ДПС Йордан Цонев, а по-късно добави: \"От предпазливост не искахме да сваляме кадифените ръкавици\". \r\n\r\n Какво предвижда проектът на ДПС? \r\n\r\n Новият закон предвижда всяко печатно издание да съобщи собственика си в началото на всяка календарна година, а информацията се вписва в регистър. Проектът предлага декларирането на източниците на финансиране и собствениците на медиите, като освен печатните, включва и онлайн изданията. Идеята е печатните, електронните и онлайн медии да трябва да посочват на сайтовете си информация за действителния си собственик и да декларират всяко получено финансиране в предходната календарна година. \r\n\r\n Медиите ще са длъжни да подават декларации не само за собствеността по Търговския регистър, но и т.нар. \"задкулисни собственици\". Ето какво пише в проекта: в случай че лицето, което \"фактически контролира съдържанието на медията или редакционната политика\", е различно от действителния собственик (този, посочен в Търговския регистър - б.р.), това се обявява в декларация, предлагат вносителите. \r\n\r\n Предвиждат се и санкции от 20 хил. до 30 хил. лв., ако не бъдат декларирани обстоятелствата по собствеността на медиите. Глобите ще бъдат налагани от Министерството на културата. Освен това се добавя задължение медиите да декларират и кредити, както и пари от европроекти, от държавата или от общините. \r\n\r\n Проектът цели и ограничение върху монопола в разпространението на печатните издания - нещо, за което самият вносител Делян Пеевски неведнъж е бил обвиняван. Ако се установи, че едно лице държи над 1/3 от всички обекти за продажба на дребно на печатни издания, Министерството на културата ще трябва да сезира Комисията за защита на конкуренцията. \r\n\r\n Какви бяха критиките и предложенията на медиите? \r\n\r\n Въпреки че измененията получиха принципната подкрепа на присъстващите, към него имаше и критики и предложения за допълнения. Основните бяха за това дали декларациите да се подават пред Министерството на културата. \r\n\r\n От Министерството на културата пък възразиха срещу задълженията, които този закон може да им вмени. \"Предлаганата нова парадигма поставя Министерство на културата във функция на наблюдение на всички медии, но това не му отива\", каза зам.-министъра на културата Румен Димитров и подчерта, че това може да се приеме като опит държавата да контролира медиите. Според него това трябва да се извършва от нови независими регулатори. \r\n\r\n Подобни мнения се изказаха и от представители на медии.  \r\n\r\n Йордан Цонев обаче възрази срещу притесненията. \"Никъде в законопроекта няма възложени функциите, които вие изброихте. Министерството се явява депозитар, трябва да съхранява. Санкцията касае тези, които не подават декларация - вие виждате, че няма декларация - има глоба. За разпространителите получавате всички декларации, виждате дали има 1/3 концентрация статистически и ако има - сезирате КЗК\", каза той. \r\n\r\n Председателят на правната комисия към парламента обаче също изрази позиция, че трябва да се помисли дали тези функции да бъдат вменени на министерството. \r\n\r\n От АЕЖ изразиха притеснения, че глобите са прекалено високи. \"Може малки медии, самостоятелни сайтове, блогове, които може напълно да бъдат приключени\", каза Велева. \r\n\r\n \"Ако целта на глобите е да са по мярка, какъв ще е смисълът от тях\", репликира Велислава Кръстева от ДПС. \r\n\r\n Критиките на АЕЖ спряха до тук. По думите ѝ не е ясно как точно може да се установи дали дадена медия е декларирала задкулисния си собственик. \"Кой и как ще установява разликата между фактическия собственик и задкулисия\", попита тя, но така и не получи отговор.   \r\n\r\n БНТ пък поиска ясен, прозрачен и публичен регламент за всички медии. Зина Трифонова от управителния съвет на обществената телевизия възрази срещу съществуващото законодателство, което има изисквания за радиата и телевизиите, но не и за онлайн медиите. \"Не може едни играчи на пазара да са поставени при много сериозни изисквания, а за други да няма никакви\", каза тя. \r\n\r\n Главният редактор и собственик на OFFNews Владимир Йончев пък постави друг медиен проблем - когато неизвестен сайт открадне дадена статия от друга медия в интернет и засегнатият реши да си търси правата, но не може да се разбере на кого е собственост неизвестният сайт. Идеята му е когато се стигне до такава ситуация и ГДБОП не може да установи кой е собственик на сайта, откраднал съдържание, да може достъпът да него да бъде блокиран, докато не се разбере на кого е.  \r\n\r\n \"Мисля, че е справедливо, но не знам дали това отговаря на европейския стандарт\", коментира председателят на парламентарната правна комисия Данаил Кирилов. Цонев пък обясни, че умишлено няма подобни санкции, защото тогава би могло да има притеснения, че идеята е ограничаване на свободата на словото. \"Материята на този закон е много тънка\", добави той.  \r\n\r\n \"В началото този закон ни изглеждаше като целенасочена акция да се обори, че господин Делян Пеевски контролира голяма част от пазара, включително на разпространението\", коментира Тео Захов от Съюза на издателите. Според него обаче след допълнителните промени нещата изглеждали по-добре, но \"разбира се - не е панацея\". \"Тази стъпка може да бъде положителна, но не трябва да е последната\", каза още той. \r\n \n\t\t\t\t\t\t", "date": "2018.09.21", "title": "И Прокопиев на път да подкрепи медиайния закон на Пеевски"}
{"url": "http://www.bnews.bg/article/249045-vodeshtata_na_natsionalnata_lotariya_se_fuka_s_godezhen_prasten", "text": "\n Водещата на Националната лотария Рая Пакова е сгодена за дългогодишната си половинка, волейболиста Николай Пенчев \r\nКрасавицата гордо носи огромен пръстен на дясната си ръка. За първи път тя се яви с него във Варна, където любимият й играеше на световното първенство. Плътно до Пакова бе друга волейболна съпруга – Силвия Зубева, известна като най-секси учителката. Те е жена на Тодор Скримов. Рая дори се е похвалила  пред колегите си в Нова, че ще става булка.  \r\nДвамата с Николай не са определили още дата за сватбата, но най-вероятно събитието ще е следващата година. Волейболистът се показал като истински романтик при предлагането на брак. С половинката му заминали за кратка почивка. Докато се разхождали по плажа Николай паднал на колене и извадил пръстена от джоба си, пише „България Днес“. Русокосата красавица на секундата казала „да“. \r\nНиколай живее в Полша,  където играе за местен тим, а красавицата отскача често до там, но няма намерение да се мести, тъй като не иска да се отказва от кариерата си.   \r\n  \r\n \n\t\t\t\t\t\t", "date": "2018.09.21", "title": "Водещата на Националната лотария се фука с годежен пръстен "}
{"url": "http://www.bnews.bg/article/249049-svetovni_zdravni_spetsialisti_shte_konsultirat_bezplatno_patsienti_na_parvoto_u_nas_bolnichno_izlozhenie", "text": "\n \r\n\r\n Майсторите в медицината ще предложат безплатни консултации и прегледи за български пациенти, страдащи от онкологични заболявания, гръбначни проблеми, диабет и други неволи. Откриването на Expo Hospitals 2018 е в НДК на 6 октомври от 10 часа. Сред най-интересните техники, които ще бъдат разкрити в рамките на изложението е и оперативното лечение на диабет тип 2. \r\n\r\n По този случай в София ще пристигне д-р Турул Демирел от Турция, който има частна практика и прави уникалната операция за лечение на много разпространената, особено сред възрастните хора, диагноза на захарната болест. Също от Турция ще се представи доц. д-р Зафер Токташ - един от най-видните неврохирурзи. Д-р Токташ е признат за водещо име в лечението на мозъчни тумори и гръбначни заболявания. \r\n\r\n Гостите ще бъдат у нас по покана на Звезделина Лютфи, управител на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината, като си партнират с едни от най-добрите лечебни заведения и специалисти от цял свят. Бъдещето на третирането на рака на простатата ще бъде без съмнение един от специалитетите на Expo Hospitals 2018, като се очаква този така важен за мъжете проблем и неговото разрешаване да са тема на срещи и консултации на 6 и 7 октомври. През последните години стана известно, че лечението на онкопроблемите с простатата никога не е било толкова напреднало и то благодарение на прецизността на т.нар. NanoKnife (нанонож), който с германската болница за рак на простатата Vitus Prostata Center Offenbach за първи път ще бъде представен в България в рамките на изложението. \r\n\r\n За разлика от традиционните лечения на рака на простатата, NanoKnife убива раковите клетки на простатата, вместо да премахва или облъчва целия орган. Става дума за процедура, която продължава не повече от един или два часа, а не седмици, колкото отнемат вече остарелите видове третиране! Няма странични ефекти, липсва инконтиненция, а също се изключва това, което най-много притеснява мъжете в активна възраст - импотентност. Една чешка клиники - Cellthera clinic - също ще участва в изложението Expo Hospitals 2018. \r\n\r\n От Украйна за изложението ще престигнат представители на Център за човешка репродукция BioTexCom. Центърът се състои от екип от високо квалифицирани специалисти, които използват най-новите техники и методи за лечение на безплодие. Те се занимават с най-безнадеждните случаи на безплодие. \r\n\r\n В BioTexCom сътрудничат с учени и акушери от цял свят, участници в международни програми. В Украйна сурогатното майчинство и даряването на яйцеклетка са напълно легални, провеждат се в съответствие с местното законодателство и имат висок процент на успех. Всички двойки успешно напускат болницата и се връщат вкъщи с бебета и правни документи. В общ сектор ще бъдат представени още доста турски здравни заведения и специалисти, сред които Batigoz - специализирана офталмологична киника, Memorial Hospital, които са една от най-големите вериги болници в югозападната ни съседка, Irmet Hospital, Medipol Mega University Hospital - една от най-големите частни университетски болници в Европа, университетска болница КОЧ и American Hospital. \r\n \n\t\t\t\t\t\t", "date": "2018.09.21", "title": "Световни здравни специалисти ще консултират безплатно пациенти на първото у нас болнично изложение"}
{"url": "http://www.bnews.bg/article/249036-intsident_4_godishno_dete_pregazi_baba_si", "text": "\n4-годишно дете прегази баба си, след като само се качило в автомобил и го подкарало.\r\n\r\nИнцидентът стана снощи в благоевградското село Лешко, съобщи кореспондентът на bTV в региона\r\n\r\nПо думите на хората от селото колата била паркирана край пътя. Ключовете били оставени на таблото.\r\n\r\nДетето е от Благоевград, било на гости на баба си и дядо си. \n\t\t\t\t\t\t", "date": "2018.09.21", "title": "ИНЦИДЕНТ! 4-годишно дете прегази баба си"}
{"url": "http://www.bnews.bg/article/249037-okrazhnata_prokuratura_kradtsite_sa_tarsili_sakrovishte_v_rozhenskiya_manastir", "text": "\n \"По оперативна информация крадците в Роженския манастир са търсили съкровище. По една от легендите в там има съкровище, скрито през 1901-ва година\". Това заяви за \"Здравей, България\" говорителят на Окръжната прокуратура в Благоевград Весела Стоилова.  \r\n\r\n Тя потвърди, че единият от задържаните за обира е адвокат, който е заподозрян, че е поръчителят на обира.  \r\n\r\n В момента в ареста в Сандански остават четирима души, на които е повдигнато обвинения за грабеж. Срещу единия обвиняем е повдигнато обвинение за държане на огнестрелно оръжие без надлежно разрешително. При обиск при него е намерен газов пистолет, преработен в боен. \r\n\r\n Като цяло информацията за арестуваните е оскъдна. Четирима от петимата задържани са тинейджъри. Петият, вероятно техен водач - 44-годишен адвокат от Сандански. Близките му отказаха коментар. Мъжете се опитали да разбият зазидан прозорец. Те влезли в манастира със стълба, покачили и разбили част от камъните. Очаква се в най-скоро време щетите да бъдат възстановени. \r\n\r\n „Не е чак толкова голяма щетата по отношение на сградата, така че съвсем лесно може да се поправи”, каза архимандрит Епифаний, игумен на Роженския манастир. \r\n \n\t\t\t\t\t\t", "date": "2018.09.21", "title": "Окръжната прокуратура: Крадците са търсили съкровище в Роженския манастир"}
{"url": "http://www.bnews.bg/article/249019-atanas_kolev_mariya_ilieva_me_napravi_mazh_na_16_byah_dosta_naiven", "text": "\n Поговорката „Хвани си кака, за да те отрака” важи с пълна сила за младия рапър Атанас Колев.Младежът, който се опитва да реди черни рими без особен успех за момента, признал пред приятели, че именно кака му Мара го открехнала в секса, писа „Уикенд”. \r\n\r\n „Започна да ме сваля, когато бях на 16 години, доста наивен и много хора се възползваха от това”, признал хип-хоп талантът. Наско Колев стана популярен покрай участието си в „Х Фактор”, където съдбата го срещна и с Мара Илиева. Тя го взе под крилото си, стана му продуцент, а сега се оказа, че го ползвала и за креватни удоволствия. 36-годишната тогава Мария е първата жена на Наско. Тя го обучила на някои техники в леглото, като го открехнала какво и как обичат жените.  \r\n\r\n Певицата, за която се знае, че която обича  млади и „зелени” момчета, в момента е сама и гледа малкия си син Александър. През януари 2019 г. бебокът ще навърши годинка, а родителите му вече са разделени. 27-годишният му татко Георги Михайлов вече има други жени в живота си и смени Мария с по-млади и атрактивни мацки. \r\n\r\n Запознати издават, че рапърът Атанас Колев се превърнал в същински звяр в леглото благодарение на Мария Илиева. Напиращият за слава музикант, чиято звезда изгря на сцената на „Х Фактор“, имал не една и две запомнящи се нощи с поп певицата, която му разкрила тайните на Кама Сутра, радват се неговите приятели.  \r\n\r\n Мария често и с носталгия признавала, че го е обучила добре за битки на любовния фронт, а сега други го използват наготово. Наско Колев обаче не съжалявал за края на отношенията с кака си. Той се радвал да бройка все по-вече и по-атрактивни мацки и да им показва уменията си в леглото. \r\n \n\t\t\t\t\t\t", "date": "2018.09.21", "title": "Атанас Колев: Мария Илиева ме направи мъж на 16, бях доста наивен "}
{"url": "http://www.bnews.bg/article/249056-po_skapo_parno_tsenata_na_toplata_voda_mozhe_da_skochi_mezhdu_2_i_9", "text": "\n Скок в цената на парното от 1 октомври. Според разчетите на енергийния регулатор, ако природният газ поскъпне, това ще довете и до по-високи цени на топлата вода - средно между 2% и 9%. \r\n\r\n Най-сериозният скок се очаква в Пловдив и София, а най-евтино ще бъде във Варна. От Комисията обявиха за NOVA, че токът няма да се поскъпва. Окончателно- новите цени ще станат ясни другата седмица. \r\n \n\t\t\t\t\t\t", "date": "2018.09.21", "title": "ПО-СКЪПО ПАРНО: Цената на топлата вода може да скочи между 2% и 9%"}
{"url": "http://www.bnews.bg/article/249040-zhenata_otkrila_strelba_v_merilend_e_pochinala_ot_ranite_si", "text": "\n Извършителката на вчерашната стрелба в американския щат Мериленд е починала от раните си. Първоначалната информация беше, че тя е тежко ранена. \r\n\r\n 26-годишната жена, чиято самоличност все още не се разкрива, уби трима души, след като откри стрелба в голям склад за лекарства в Мериленд. \r\n\r\n Мотивите ѝ все още са неизвестни. Първоначално се знаеше, че е била неутрализирана и ранена от пристигналите на място полицаи, но впоследствие стана ясно, че след като разстреляла колегите си, насочила оръжието и към себе си. \r\n\r\n Това е третият инцидент само за едно денонощие със смъртни случаи в Съединените щати. \r\n \n\t\t\t\t\t\t", "date": "2018.09.21", "title": "Жената, открила стрелба в Мериленд, е починала от раните си "}
{"url": "http://www.bnews.bg/article/249041-treskava_podgotovka_germaniya_v_ochakvane_na_milioni_gosti_na_oktoberfest_video", "text": "\n Текат последни приготовления за прочутия „Октоберфест”. Ден преди откриването на 185-тия ежегоден фестивал на бирата, Германия очаква милиони посетители. \r\n\r\n Мерките за сигурност са засилени. 600 полицаи ще се грижат за безопасността на събитието. Построени са нови заграждения, монтирани са голям брой охранителни камери. Беше издадена и забрана за внасяне на големи раници и чанти. \r\n\r\n Въпреки че се нарича „Октоберфест”, един от най-известните фестивали в света традиционно започва през септември и продължава до октомври. \r\n\r\n \r\n\r\n   \r\n \n\t\t\t\t\t\t", "date": "2018.09.21", "title": "ТРЕСКАВА ПОДГОТОВКА! Германия в очакване на милиони гости на „Октоберфест” (ВИДЕО)"}
{"url": "http://www.bnews.bg/article/249055-tehnicheska_povreda_zabavi_rabotata_na_nzok", "text": "\n Поради техническа повреда регистър \"Протоколи\" в информационната система на Националната здравноосигурителна каса (НЗОК) временно забави своята работа. \r\n\r\n Малко след 10 часа сутринта повредата беше отстранена и регистърът отново заработи. \r\n\r\n Заради проблема в системата районните здравноосигурителни каси не можеха да заверяват рецептурни книжки на хронично болни здравноосигурени, да изписват тест ленти на болните от диабет и да приемат документи за протоколи, които подлежат на разглеждане от комисия. \r\n \n\t\t\t\t\t\t", "date": "2018.09.21", "title": "Техническа повреда забави работата на НЗОК"}
{"url": "http://www.bnews.bg/article/249043-nay_mashtabnoto_shestvie_za_godinata_hilyadi_motoristi_shte_preminat_po_ulitsite_na_sofiya_v_sabota", "text": "\n Предстои най-мащабното моторно шествие за годината. 3000 мотористи за пореден път ще кръстосат улиците на София в събота вечерта, в памет на загиналите водачи на мотоциклети. Събитието се провежда вече четири години и цели да напомни на участниците в движението, че трябва да бъдат внимателни и толерантни към шофьорите на две гуми. \r\n\r\n Мероприятието е съгласувано със Столичната община и СДВР. Те ще обезопасят трасето. \r\n\r\n Участник в събитието сподели в ефира на \"Здравей, България\", че в последните години забелязва напредък в културата на мотористите.  \r\n\r\n „Нашето желание е да се разбере, че мотоциклетистът, пешеходецът, шофьорът на камиона и всички останали са заедно част от пътната система”, коментира автопилотът Крум Дончев. \r\n\r\n Шофьорите на две гуми допълниха още, че основната грешка на водачите на автомобили е, че не гледат в огледалата. \r\n \n\t\t\t\t\t\t", "date": "2018.09.21", "title": "НАЙ- МАЩАБНОТО ШЕСТВИЕ ЗА ГОДИНАТА! Хиляди мотористи ще преминат по улиците на София в събота"}
{"url": "http://www.bnews.bg/article/249039-bitata_uchitelka_ot_kaloyanovets_e_podala_ostavka", "text": "\n Учителката Весела Тодорова от училище „Отец Паисий” в старозагорското село Калояновец, която се оплака, че е била нападната и бита от родители на второкласник, е подала оставка и е освободено от директора. \r\n\r\n Причината за оставката е липса на подкрепа от страна на колегите и ръководството на училището, каза пред bTV Иванка Сотирова, зам.-кмет на Стара Загора. Тя е разговаряла с учителката след инцидента и по думите ѝ Тодорова е била много обидена от цялата ситуация. \r\n\r\n Директорът на училището Христо Белчев обясни, че се опитал да убеди учителката да не подава оставка, но тя била непреклонна и той ѝ прекратил договора. Белчев уточни, че до този момент не е имало оплаквания от учителката, за ученика пък знае, че е „прекрасно дете”. \r\n\r\n По случая продължава проверката на училищния инспекторат и на полицията, която се е отзовала на сигнал от бащата на детето, че то е било ударено. По-късно сигнал е подала и учителката, че родители са нахлули в класната стая на първокласници и са я удряли. \r\n\r\n Весела Тодорова отрича да е удряла второкласника, а неговите родители, че са били агресивни към нея. \r\n \n\t\t\t\t\t\t", "date": "2018.09.21", "title": "Битата учителка от Калояновец е подала оставка"}
{"url": "http://www.bnews.bg/article/249051-otpuskat_nov_vid_pomoshti_na_detsa_bez_edin_ili_dvama_roditeli", "text": "\n Деца с един или двама починали родители от началото на следващата година да получават месечна помощ, решиха на първо четене депутатите с приети единодушно на първо четене промени в Закона за семейни помощи за деца. Условието е те да нямат право на наследствена пенсия, поради липсата на съответния изискуем осигурителен стаж на починалия родител.  \r\n\r\n Помощта цели да гарантира достъп до финансова помощ при равни условия за всички деца без право на наследствена пенсия, пише в мотивите на вносителя - Министерския съвет. \r\n\r\n Новата месечна помощ ще може да се получава и с другите видове месечна помощи за деца по закона, разясни заместник-председателят на социалната комисия Светлана Ангелова. Тя уточни, че се предвижда за лицата, на които е отпусната новата помощ, да бъде прекратена персоналната пенсия, като ще има период на адаптация. Ще са нужни около 4 млн.лв,, които вече са разчетени в бюджета на НОИ, поясни Ангелова. \r\n\r\n Като вид семейна помощ новата месечна помощ ще отговаря на условията и принципите, на които се основава семейното подпомагане както по отношение на условията за достъп, така и по отношение на определянето на размера й. Парите ще се предоставят на другия родител или на настойника/попечителя, който отглежда детето. Те, както и детето, следва да живеят постоянно в страната. Детето, освен да няма право на наследствена пенсия, не трябва и да е настанено за отглеждане извън семейството. \r\n\r\n Изисква се също то редовно да посещава подготвителните групи в детските градини или в училищата за задължително предучилищно образование; до завършване на средно образование, но не повече от 20-годишна възраст, редовно да посещава училище, да има направени всички задължителни имунизации и профилактични прегледи, съобразно възрастта и здравословното му състояние. \r\n\r\n По данни от Единната система за гражданска регистрация и административно обслужване на населението към 23 февруари 2018 г. общият брой на децата до 20-годишна възраст с един жив родител е 29 992, 664 са децата с двама починали родители.  \r\n\r\n По данни на НОИ към 31 декември 2017 г. 22 099 деца до 20-годишна възраст получават наследствени пенсии.  \r\n\r\n Децата, чиито починали родители не са придобили необходимия осигурителен стаж, нямат право на наследствена пенсия. За тях Кодексът за социално осигуряване и подзаконовата уредба предвиждат възможност за отпускане на персонална пенсия, но има сериозно ограничително условие - годишният доход на член от семейството да е по-малък от сбора на гарантирания минимален доход, установен за страната през последните 12 месеца преди искането на пенсия. Например, размерът на гарантирания минимален доход до края на 2017 г. е 65 лв., а от 2018 г. е 75 лв. Това е сериозно ограничение, поради което, пак според НОИ, към 31 декември 2017 г. само 2693 деца до 20-годишна възраст получават персонални пенсии. \r\n \n\t\t\t\t\t\t", "date": "2018.09.21", "title": "Отпускат нов вид помощи на деца без един или двама родители"}
{"url": "http://www.bnews.bg/article/249052-izdirvat_18_godishno_momiche_ot_dimitrovgrad", "text": "\n Полицията в Димитровград издирва 18-годишно момиче. Силвия Петрова Петрова е в неизвестност от 16 септември. От следващия ден е обявена за общодържавно издирване. \r\n\r\n Според родителите й Силвия е висока около 178 см, слаба, с дълга права тъмно кестенява коса и бяло продълговато лице. Когато е видяна за последно, е била облечена с тъмно зелено яке, жълта блуза, черен спортен клин и червено-бели маратонки. Със себе си носи черна на цвят, средна по големина раница. \r\n\r\n „При наличие на информация за Силвия Петрова, гражданите могат да се свържат с дежурен полицай денонощно в ОДМВР Хасково на телефон: 038/640-640”, съобщават от МВР. \r\n \n\t\t\t\t\t\t", "date": "2018.09.21", "title": "Издирват 18-годишно момиче от Димитровград"}
{"url": "http://www.bnews.bg/article/249053-poroshenko_obyavi_padaneto_na_tretiya_rim_na_rusiya", "text": "\n Президентът на Украйна Петро Порошенко по време на реч във Върховната рада (украинския парламент) в четвъртък е обявил \"падането на Третия Рим на Русия\". За това свидетелства публикация в неговия профил в \"Туитър\". \r\n\r\n \"Значението на томоса (предоставяне на автокефалия на Украинската православна църква от Вселенската патриаршия, б. р.) излиза извън рамките на Украйна. Това е падането на Третия Рим като най-древната концептуална претенция на Москва за световна хегемония. Ние имаме по-различно разбиране за световното православие от руснаците - това е още една от причините, поради които не се разбираме\", коментира украинският държавен глава. \r\n\r\n Също така по време на речта Порошенко нарекъл Украйна \"най-голямата православна страна в Европа\". \r\n\r\n \"Ние като най-голямата православна страна в Европа ще покажем колко органично в един национален организъм съществуват източното православие и демокрацията\", добавил той. \r\n\r\n Порошенко прави опити Украинската православна църква да придобие самостоятелност от Московската патриаршия. \r\n \n\t\t\t\t\t\t", "date": "2018.09.21", "title": "Порошенко обяви падането на Третия Рим на Русия"}
{"url": "http://www.bnews.bg/article/249046-kali_oplyu_kolezhkite", "text": "\n Известната с острия си език певица Кали оплю колежките си от фолкжанра. Изпълнителката заяви, че няма да е част от традиционния концерт на телевизия \"Планета\" на 4 декември в зала \"Арена Армец\", защото няма какво ново да покаже на феновете си. За разлика от нея колежките й търсели изява на всяка цена. \r\n\r\n \"Излизат само за да си покажат новата рокля за няколко хиляди лева, а никой не знае песните им\", не пести критики Кали. \r\n \n\t\t\t\t\t\t", "date": "2018.09.21", "title": "Кали оплю колежките "}
