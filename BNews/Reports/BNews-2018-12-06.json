{"url": "http://www.bnews.bg/article/253254-preslava_se_natiska_za_zhuri_v_kapkite_sreshtu_120_bona_honorar", "text": "\n Преслава напира да влиза в журито на „Като две капки вода“. Певицата водела преговори с продуцентите, като се надявала да измъкне 10 хилядарки за всяко предаване с нейно участие. \r\n\r\n Епизодите са общо 12, така че звездата ще инкасира 120 бона от участието си в шоуто, ако изобщо сделката се финализира, писа „Уикенд“. От Нова тв все още не са обявили официално дали ще има седми сезон на предаването за музикални имитации, но отсега се знае, че вероятността пролетта да мине без „Капките“ е почти равна на нула. Това е най-рейтинговата програма на канала, който през актуалния тв сезон се опари жестоко с нечувано нисък рейтинг на иначе култовото си риалити „Биг Брадър“. \r\n\r\n Ето защо напролет се очаква опит да компенсира спада, залагайки на нови лица в „Като две капки вода“. Тази сума, която Преслава иска обаче, не е давана на никого. Ако случайно преговорите пропаднат, съществува вероятността да я поканят за участие само в едно или две предавания. \r\n\r\n Певицата вече е участвала в „Капките“ и като състезател. Това стана в сезон №4 на шоуто. Певицата стигна до финала, макар че през по-голямата част от времето търпеше жестоки критики от страна на Фънки като съдия. Оказало се, че именно тази „война“ между двамата привличала много зрители пред екраните. Затова се счита за добра идея схемата да се повтори с предстоящия сезон №7. Тъй като Петя няма как да влезе втори път кат състезател, единственият вариант бил да я вкарат в журито. \r\n\r\n През лятото се говореше, че Преслава се е готвила и за мястото на Камелия в „Гласът на България“, но русокоската в крайна сметка запази мястото си в предаването, а колежката й продължава да търси друга престижна позиция, на която да блести от малкия екран. \r\n \n\t\t\t\t\t\t", "date": "2018.12.06", "title": "Преслава се натиска за жури в \"Капките\" срещу 120 бона хонорар"}
{"url": "http://www.bnews.bg/article/253256-eltan_dzhon_zashtiti_bolnite_ot_spin", "text": "\n \r\nБританската суперзвезда Елтън Джон призова обществото да не дамгосва хората, болни от СПИН. Според него, прекалено много хора се заразяват с ХИВ и умират от СПИН поради това, че нямат достъп до информация и тестове. Легендарният певец припомни, че хората с ХИВ могат да имат един дълъг и пълноценен живот, без да инфектират останалите. Това заявление той направи с отворено писмо във в. „Индипендънт“: \r\n\r\n \"Всеки от нас трябва да осъзнае опасностите от ХИВ и всеки, изпаднал в беда, трябва да има право на достойна подкрепа и специализирана помощ\", гласи част от него. Откритото писмо беше подписано също и от собственика на в. \"Индипендънт\" Евгений Лебедев. \r\n\r\n Около една четвърт от 37-те милиона ХИВ-позитивни хора по света дори не подозират, че са носители на вируса. Миналата година 1,8 милиона души бяха заразени с ХИВ. Междувременно Елтън Джон тръгна на прощално турне, което ще приключи през 2020 година. \r\n  \r\n \n\t\t\t\t\t\t", "date": "2018.12.06", "title": "Елтън Джон защити болните от СПИН"}
{"url": "http://www.bnews.bg/article/253275-sadat_ostavi_v_aresta_mazha_opital_da_nahlue_vaorazhen_v_prezidentstvoto", "text": "\n Софийският районен съд остави за постоянно в ареста 72-годишния Сашко Игнатов, който в понеделник влезе въоръжен в президентството. \r\n  \r\nПред журналисти мъжът разказа, че е в затруднено финансово положение и искал да привлече медийното внимание. Обмислял да стреля във въздуха с пистолета си пред президентството, но в крайна сметка се отказал и влязъл да предаде оръжието си на охраната. \r\n\r\n Игнатов страда и от многобройни здравословни проблеми, които обаче според съда не пречат на пребиваването му в ареста. Съдът наблегна и на тежестта на обвинението, както и на мястото, на което в извършено. Решението не е окончателно и може да бъде обжалвано. \r\n  \r\nОстра форма на белодробна недостатъчност, исхемична болест на сърцето и хипертония са част от здравословните проблеми на 72-годишния Игнатов. Преди заседанието той разказа, че има задължения за над 400 000 лева, а частни съдебни изпълнители разпродавали 4 негови имота. Решил да отиде в президентството, за да привлече медийното внимание. \r\n  \r\nСлед обаждане от сина си, Игнатов в крайна сметка се отказал и влязъл в президентството, за да предаде оръжието си.  \r\n\r\n Пред съда Игнатов също наблегна, че нямал намерение да използва пистолета си, а ако имал такива цели - щял да вземе и другото си оръжие - пушка. Обвинението срещу него обаче е заради това, че Игнатов е носел в себе си оръжие с изтекло разрешително, а за въпросното престъпление се предвижда лишаване от свобода между 2 и 8 години. \r\n  \r\nСпоред съда обаче целите на Игнатов не са от значение, а е достатъчно, че е носел със себе си незаконен пистолет и боеприпаси, и е влязъл с тях в държавна институция. \r\n  \r\nОтносно здравословните му проблеми, съдът реши, че степента им не е от такава сериозност, че да му попречат да стои в ареста. Решението не е окончателно и може да бъде обжалвано пред Софийския градски съд. \r\n \n\t\t\t\t\t\t", "date": "2018.12.06", "title": "Съдът остави в ареста мъжа, опитал да нахлуе въоръжен в президентството"}
{"url": "http://www.bnews.bg/article/253274-do_kraya_na_godina_shte_bade_opredelena_tsenata_na_vodata_za_2019_godina", "text": "\n До края на декември предстои да се приеме годишната индексация на цената на водата, която ще влезе в сила от януари 2019 г. Това съобщи членът на Комисията за енергийно и водно регулиране (КЕВР) Димитър Кочков на днешното заседание на постоянно действащата подкомисия за наблюдение на дейността на КЕВР към Комисия по енергетика. Той подчерта, че енергийната комисия по закон трябва да приеме на годишната индексация за цената на водата. \r\n  \r\nДимитър Кочков уточни, че тази индексация се решава по три компоненти. Първият компонент е инфлацията по национална статистика. Вторият е цената, която е одобрена в бизнес плановете на дружествата от 2017 г. и 2018 г. За първи път ще бъде използван компонентът за коефициент, с който ще бъдат коригирана цената във връзка с това дали ВиК дружествата са изпълнили предвидените разходи. Това важи само за дружествата с приети бизнес планове, които са около 80%. \r\n\r\n Новото в случая е, че ще се преценява дали ВиК дружества изпълняват бизнес плановете си.Кочков изтъкна, че за тези дружества, които не изпълняват предвидените бизнес плановете си, цената на водата ще се коригира. Той даде за пример, че в Кърджали цената на водата ще бъде по-ниска. \r\n  \r\nЗа първи път имало ВиК дружества, които са достигнали прага на социалната поносимост, добави членът на енергийната комисия. Кочков информира, че дружеството в Монтана дори е надхвърлило този праг и в КЕВР нямат яснота какво да се прави в случая, защото по закон не би трябвало да се допуска да надскочи този праг. Много близо до достигането на социалната поносимост е дружеството във Враца. \r\n \n\t\t\t\t\t\t", "date": "2018.12.06", "title": "До края на година ще бъде определена цената на водата за 2019 година"}
{"url": "http://www.bnews.bg/article/253276-sled_otkritiya_kanal_za_iznos_na_orazhiya_natsionalnata_politsiya_vliza_v_arsenal", "text": "\n Националната полиция започва проверка в казанлъшкия завод „Арсенал”. Тя е възложена от специализираната прокуратура след открития канал за износ на оръжия от завода. \r\n\r\n „В случая се касае за едно пресичане на престъпление. Това е могло да го свърши софийско градско управление на МВР, служба КОС и т.н.”, коментира акцията от вчера Тихомир Стойчев, бивш директор на ЦСБОП. \r\n\r\n Проверката ще продължи вероятно около месец и ще се прави от службата „Контрол на общоопасните средства” към Националната полиция.  \r\nОт Казанлъшката оръжейна и днес отказаха среща с екипа на bTV.  Обясниха, че са готови да окажат пълно съдействие на полицията и припомниха, че от двадесет години в „Арсенал” не се произвеждат автомати „Калашников”. \r\n\r\n От „Арсенал” допълниха, че картечни пистолети „Скорпион”, никога не са се произвеждали в завода. \r\n\r\n Всеки автомат има сериен номер, по който лесно може да бъде проследен. Следите  на оръжието биха могли да се губят само при препродажба на трети и четвърти лица.  \r\n\r\n „Те би трябвало постоянно да са в завода и ми е странно как КОС трябва да проверява КОС, защото ако те не са си свършили работата досега, как точно ще се проверят. Това предизвиква въпроси”, заяви Тихомир Безлов, Център за изследване на демокрацията \r\nНа двама от задържаните в района на Казанлък вече са повдигнати обвинения. Вероятно утре съдът ще реши дали ще останат зад решетките. \r\n \n\t\t\t\t\t\t", "date": "2018.12.06", "title": "След открития канал за износ на оръжия: Националната полиция влиза в „Арсенал”"}
{"url": "http://www.bnews.bg/article/253270-iznenadvashti_promeni_v_rakovodstvoto_na_holding_bdzh", "text": "\n Транспортният министър Росен Желязков освободи като членове на Съвета на директорите на \"Холдинг БДЖ\" Велик Занчев и Владимир Владимиров. На тяхно място са избрани Григори Григоров и Светломир Николов. \r\n\r\n Назначеният одит е констатирал сериозни организационни пропуски в системата за прогнозиране, планиране и провеждане на обществени поръчки за доставки и услуги, свързани с поддръжката на подвижния железопътен състав. \r\n\r\n Одиторите сочат, че Съветът на директорите на „Холдинг БДЖ“ не е извършил анализ на докладвани неизпълнени мерки по ремонтната програма на дружествата, забавянето на обществените поръчки, недоброто ресурсно осигуряване, липсата на професионални кадри, както и няма конкретни взети решения за подобряване на състоянието на подвижния състав и други мерки за обезпечаване на графика на движение на влаковете.  \r\n\r\n За констатираните проблеми и пропуски министърът на транспорта, информационните технологии и съобщенията е бил уведомен след възлагането на одитна проверка, започнала на 24 октомври 2018 г. \r\n \n\t\t\t\t\t\t", "date": "2018.12.06", "title": "Изненадващи промени в ръководството на „Холдинг БДЖ“"}
{"url": "http://www.bnews.bg/article/253258-lyubo_neykov_izgoni_rachkov_vzel_tvarde_na_seriozno", "text": "\n Капризният Димитър Рачков си намери майстора . Надутият водещ и актьор изхвърча още през лятото от хитовата постановка „Вражалец“ заради Любо Нейков, узна HotArena. \r\n\r\n Причината нисичкият бургазлия вече да не играе в комедията на Ст. Л. Костов е, че непрекъснато късал нервите на колегите си с претенции, изживявал се като най-голямата звезда и дори си позволявал да изисква представленията да бъдат съобразени с неговия натоварен работен график, пише „Уикенд“. \r\n\r\n Рачков, който е водещ на „Господари на ефира“, от една година обикаля страната и с халтураджийския си спектакъл „Забраненото шоу на Рачков“, като средната цена на билетите за него е 70 лева. Миньонът обаче ръси шегите си винаги пред препълнени зали. Освен това заработва добри пари и от появата си като водещ на частни партита. \r\n\r\n „Митко се взе твърде на сериозно и си мисли, че целият свят се върти около него“, коментират негови колеги. \r\n\r\n Рачков излетял от „Вражалец“, прощавайки се с доста солиден хонорар от 1000 лева на представление, който пък отишъл при Станимир Гъмов. Именно той взе ролята на Димитър в комедийния спектакъл. Любо Нейков, който е в основата на постановката, както и в частния театър „Мелпомена“, кипнал заради неспирните мрънкания на Рачков и настоял той да бъде махнат. Нейков също може да се похвали с десетки ангажименти като актьор и продуцент в киното, телевизията и в театъра, но не си позволявал да проявява капризи.   \r\n\r\n   \r\n \n\t\t\t\t\t\t", "date": "2018.12.06", "title": "Любо Нейков изгони Рачков - взел твърде на сериозно"}
{"url": "http://www.bnews.bg/article/253272-fenove_na_tsska_nedovolni_bitkata_za_titlata_se_vodi_sas_sredstva_izvan_terena", "text": "\n Близо 1000 привърженика на ЦСКА се събраха в центъра на София за протест срещу съдийството в първенството и ръководството на Българския футболен съюз (БФС) преди дербито с Лудогорец от 18-ия кръг на Първа лига. Тази вечер \"червените\" посрещат лидера в класирането на стадион \"Българска армия\". \r\n  \r\nФеновете на \"армейците\" се събраха пред сградата на БФС на ул. \"Иван Асен II\", след което тръгнаха към Орлов мост и за кратко спряха движението на автомобили по бул. \"Цариградско шосе\".  \r\nПротестът им бе предизвикан от съдийството в последния мач от първенството, загубен от Славия с 0:1, когато \"червените\" имаха основателни претенции за дузпа, които бяха подминати от рефера на двубоя Волен Чинков. В недоволството се включи и изпълнителният директор на клуба Пламен Марков, който изтъкна, че съдийството на мачовете не еднакво за всички отбори и битката за титлата се води със средства извън терена. \r\n  \r\nДнес ЦСКА ще има шанс да се доближи на три точки от първия в класирането Лудогорец, ако успее да запише победа в дербито, докато успех на гостите от Разград ще им даде огромна преднина пред преследвачите. \r\n \n\t\t\t\t\t\t", "date": "2018.12.06", "title": "Фенове на ЦСКА недоволни: Битката за титлата се води със средства извън терена"}
{"url": "http://www.bnews.bg/article/253266-dzhuliana_gani_se_sramuva_ot_minaloto_si_na_striptiyzyorka", "text": "\n Силиконовата миска Джулиана Гани преди няколко години е работила като танцьорка на пилон в пловдивска дискотека. Блондинката с проскубаните екстеншъни се кълчила полугола пред подпийнали мераклии, но днес сякаш се опитва да забрави за миналото. „Този период остана в историята. Сега се занимавам с конкурси за красота и се снимам“, обясни Джулиана пред съквартирантите си. На нея видимо й е неприятно да говори за този период от живота си. \r\n\r\n Гани започнала с еротичните танци още като тийнейджърка. Тя се качила на пилона едва 16-годишна, а майка й Екатерина дори не предполагала за нощните й изяви. „Докарвах си добри пари с това. Никой не ме е учил да танцувам, идва ми отвътре. После, като сложих силикона, хонорарът ми стана двоен, даже троен. По 400 лева ми даваха за топлес танц – бях по голи гърди и си танцувах, хич не ме беше срам“, разказвала е Джулиана. \r\n\r\n Гани лъжела майка си, че работи като сервитьорка, докато родителката й не решила да я проследи до местоработата й. Останала потресена, когато видяла Джулката на пилона по голи цици. Бясна, майка й я хванала за косата и я свалила с крясъци и шамари пред сащисаните мераклии. \r\n\r\n Силиконката се кротнала за малко, но после пак продължила с танците, а майка й недоумявала защо го прави, след като нямала нужда от пари – баща й оставил солидно наследство - 6 апартамента в София, от които прибира наемите и не й се налага да работи нито един ден. Майката на Гани има още 3 деца от различни мъже – двама пратя, от които мис силикон се разбира само с единия, и друга дъщеря, с която цицорестата моделка също не мели брашно. \r\n \n\t\t\t\t\t\t", "date": "2018.12.06", "title": "Джулиана Гани се срамува от миналото си на стриптийзьорка"}
{"url": "http://www.bnews.bg/article/253269-mey_napravi_otstapka_na_deputatite_po_sporazumenieto_za_brekzita", "text": "\n Британският премиер Тереза Мей заяви, че депутатите може да имат последната дума дали да се задейства клаузата, която ще гарантира, че след Брекзита няма да се върне граничният контрол между двете Ирландии. Тази клауза бе една от най-спорните точки от договореното с Брюксел излизане на Великобритания от ЕС, предаде Франс прес. \r\nПредпазната клауза гарантира, че ако не се постигне договорка за бъдещите отношения между Брюксел и Лондон след преходния период от 21 месеца, започващ след Брекзита на 29 март 2019 г., цяла Великобритания остава в митнически съюз с ЕС, а за Северна Ирландия ще важат и някои правила на общия пазар. \r\nКлаузата е критикувана от подкрепящите Брекзита депутати, включително от управляващата Консервативна партия, които виждат в нея опасност от постоянно обвързване на Великобритания към ЕС. Десетки от тях се разграничиха от правителството и има риск това да доведе до отрицателен вот по споразумението за Брекзита на 11 декември в Камарата на общините, което би потопило Великобритания в несигурност за бъдещето ѝ. \r\n\r\n \"Говори се за предпазната клауза, сякаш тя се задейства автоматично. Тя всъщност не е автоматична\", заяви Мей по радио Би Би Си радио 4 и подчерта, че вместо това може да се удължи преходният период. \r\n\r\n \"Никой поначало не иска да се стига до задействане на предпазната клауза. Ако се наложи да я използваме, ще трябва да се направи избор и аз обмислям въпроса парламентът да играе роля, когато се прави този избор\", добави тя. \r\nМей същевременно подчерта, че всяко споразумение с Брюксел ще съдържа такава предпазна мярка и че щом тя се задейства, Великобритания няма да може да се изтегли от нея едностранно. \r\nСпоред британската преса Тереза Мей дори се опитва да потуши бунта на депутатите консерватори, като им предлага Камарата на общините да може да отхвърли с гласуване както предпазната клауза, така и удължаването на преходния период. \r\n \n\t\t\t\t\t\t", "date": "2018.12.06", "title": "Мей направи отстъпка на депутатите по споразумението за Брекзита"}
{"url": "http://www.bnews.bg/article/253271-kat_napisa_dva_akta_na_haskovskiya_kmet", "text": "\n КАТ-Хасково написа два акта на кмета на Хасково Добри Беливанов, научи Дарик. Новината бе потвърдена след официално запитване от нас до МВР-Хасково. \r\nАктовете са затова, че пешеходните пътеки не са в изряден вид. \r\nПроверката бе разпоредена от Главния прокурор, а Хасково бе посочен като един от градовете с най-фрапантни нарушения. Двата акта са съставени преди няколко дни. Очакват се да излязат и наказателните постановления. По закон глобата само заради единия акт може да бъде от 2000 до 7000 лв. \r\nКметът Добри Беливанов заяви, че има обявена обществена поръчка за освежаване на пешеходните пътеки. \r\n \n\t\t\t\t\t\t", "date": "2018.12.06", "title": "КАТ написа два акта на хасковския кмет"}
{"url": "http://www.bnews.bg/article/253263-borisov_obsadi_vlizaneto_ni_v_evroto_i_energetikata_s_poslannitsite_ot_es", "text": "\n Министър-председателят Бойко Борисов е провел работна закуска с посланиците на държавите от Европейския съюз, организирана от посолството на Австрия в България като ротационен председател на Съвета на ЕС, съобщиха от пресслужбата на Министерски съвет. \r\n\r\n На срещата са били обсъдени актуални въпроси от европейския дневен ред. Сред тях са били енергетиката, икономиката, международната политика, сигурността на ЕС, както и стъпките за присъединяване на България към чакалнята на еврозоната. \r\n\r\n Страната ни отдавна е декларирала желание за влизане в Еврозоната. Първите стъпки вече са направени - изпратено е писмо до ЕЦБ да влизане в единния банков надзор. От ЕЦБ ще проверяват 6 български банки, отговарят ли на условията. \r\n\r\n България изпълнява към момента всички технически условия от Маастрихсткият договор за еврото - инфлация и дефицит под 2%, както и държавен дълг под 65% от БВП. \r\n\r\n Според експерти обаче, България не бърза към еврозоната, а изчаква. Причините са напрегнатата ситуация в някои южни държави и опасност от поставяне на непосилни за страната ни условия. \r\n \n\t\t\t\t\t\t", "date": "2018.12.06", "title": "Борисов обсъди влизането ни в еврото и енергетиката с посланниците от ЕС"}
{"url": "http://www.bnews.bg/article/253265-pekin_s_ostra_reaktsiya_arestat_na_direktora_na_huawei_narushava_choveshki_prava", "text": "\n Китай поиска от Канада незабавно да освободи главния финансов директор на китайската технологична компания Huawei Мън Ванчжоу. Това заяви днес на брифинг говорителят на китайското министерство на външните работи Гън Шуан, цитиран от ТАСС. Мън Ванчжоу е и дъщеря на основателя на компанията Жън Чжънфей. \r\n\r\n Китай реагира остро и решително пред САЩ и Канада. Настояваме тези страни незабавно да обяснят причините за задържането и да освободят задържаната. Настояваме и за осигуряване на спазването на законните й права и интереси, заяви Гън Шуан. \r\n\r\n \" \", заяви Шуан, цитиран и от БиБиСи. \r\n\r\n Коментирайки обвиненията срещу Мън Ванчжоу, че е нарушила американските санкции срещу Иран, Гън Шуан каза, че Китай, като член на Съвета за сигурност на ООН спазва стриктно всички резолюции на Съвета, но е категорично против едностранни санкции извън решенията на Съвета за сигурност на ООН. \r\n\r\n Мън Ванчжоу е задържана на канадска територия - във Ванкувър на 1 декември, по искане на САЩ за екстрадиране и във връзка с обвинения за нарушаване на американските търговски санкции срещу Иран. Детайли за ареста засега не се съобщават. \r\n\r\n От компанията Huawei заявиха, че нямат достатъчно информация за обвиненията към Мън Ванчжоу и \"не знаят за каквото и да е нейно престъпление\". \r\n\r\n Huawei е един от най-големите производители и доставчици на телекомуникационно оборудване и услуги в света, като наскоро задмина Apple и се нареди втори при смартфоните след Samsung. \r\n\r\n \r\n\r\n Министърът на правосъдието на Канада Джоди Уилсън-Рейбоулд потвърди датата и мястото на ареста на Мън Ванчжоу: \"Тя се издирва за екстрадиция от Съединените щати и в петък е насрочено съдебно заседание\". Министърът отказа повече подробности, тъй като самата Мън Ванчжоу е поискала забрана за публикуване на такива и това е било разпоредено в крайна сметка от съда. \r\n\r\n \r\n\r\n Американските медии съобщиха, че Huawei е в процес на разследване за потенциални нарушения на санкциите на САЩ срещу Иран. \r\n\r\n \"Ню Йорк Таймс\" съобщи, че министерствата на търговията и финансите на САЩ са обвинили китайската компания в предполагаеми нарушения на санкциите срещу Иран и Северна Корея. \r\n\r\n Американски депутати многократно са упреквали компанията, че е заплаха за националната сигурност на САЩ, като твърдят, че нейната технология може да се използва за шпионаж от китайското правителство. \r\n\r\n В отговор на ареста американският сенатор Бенджамин Сейси заяви пред Асошиейтед прес, че Китай агресивно подкопава американската национална сигурност, като за това често \"използва частни субекти\", предаде БиБиСи. \r\n\r\n \"Американците са благодарни, че нашите канадски партньори са арестували главния финансов директор\", добави той. \r\n\r\n В изявление Huawei заяви, че е спазило \"всички приложими закони и разпоредби, в които компанията работи, включително закони и разпоредби за контрола върху износа и санкциите на ООН, САЩ и ЕС\". \r\n\r\n   \r\n \n\t\t\t\t\t\t", "date": "2018.12.06", "title": "Пекин с остра реакция: Арестът на директора на Huawei нарушава човешки права"}
{"url": "http://www.bnews.bg/article/253253-nad_440_proverki_izvarshi_agentsiyata_po_ribarstvo_predi_nikuden", "text": "\n Във връзка с празника Никулден, Изпълнителна агенция по рибарство и аквакултури (ИАРА) засили проверките на територията на страната. Проверяват се водни обекти, търговската мрежа и пътищата за нерегламентиран улов, превоз и търговия с риба и рибни продукти. \r\nНад 440 са проверките само за последната седмица, при които инспекторите на агенцията установиха 14 нарушения на Закона за рибарството и аквакултурите. С актове и констативни протоколи са иззети 1750 м мрежи и 523 кг риба, от която са дарени 340 кг от видовете шаран и каракуда. Останалата риба е пусната обратно във водоемите. \r\n\r\n До края на ноември за 11-те месеца на годината самостоятелно и съвместно с представители на други държавни органи инспекторите на Агенцията по рибарство извършиха общо 17 700 проверки на територията на страната - във вътрешни водоеми, по Черно море и река Дунав, в търговската мрежа и по пътищата на страната. Установени са 1070 нарушения със 764 издадени наказателни постановления. Иззетата риба е над 7 тона, от която по-голямата част е върната във водоемите, а 1300 кг са дарени. Иззети са и над 80 000 м незаконни риболовни мрежи. \r\n\r\n През текущата година Изпълнителна агенция по рибарство и аквакултури е извършила повече проверки, в сравнение с предходната година. Същевременно според анализите на агенцията, се очертава положителна тенденция за намаляване броя на нарушенията, което се приема като показател за добрия превантивен ефект на засиления контрол. \r\n\r\n През 2017 г. са извършени 16 745 проверки при установени  1172 административни нарушения, за които са издадени 986 наказателни постановления. Иззети са 117 200 метра мрежи и 13 500 кг риба, от която 6000 кг е дарена, а останалата - върната във водоемите. \r\nИнтензивният контрол по язовирите, речните и морски акватории, търговската мрежа и пътищата продължава и в момента. \r\n  \r\n \n\t\t\t\t\t\t", "date": "2018.12.06", "title": "Над 440 проверки извърши Агенцията по рибарство преди Никуден"}
{"url": "http://www.bnews.bg/article/253257-drogata_izsipa_novi_bedi_varhu_glavata_na_rachkov_brat", "text": "\n До 22 декември е удължено разследването за откритата дрога в дома на брата на Димитър Рачков - Петър. Той бе спипан от полицията на място, а в жилището му бяха открити 4 плика със синтетични наркотици, както и буркан с прахообразно вещество, пратен за изследване в лабораторията. \r\n\r\n За съмнителното му съдържание Рачков-брат обяснява, че е хранителна добавка. Химическата експертиза е потвърдила думите му, но е назначена и втора, разкриват източници, запознати с разследването. \r\n\r\n За да се установи откъде, как и за какво братът на комика Димитър Рачков е кътал праха в дома си, разследването е удължено до 22 декември. В навечерието на Коледа ще стане ясно дали този път бургазлията ще бъде привлечен като обвиняем. \r\n\r\n Ако това се случи, най-вероятно ще влезе в затвора. \r\n\r\n Петър Рачков бе обискиран в средата на април тази година. 4 плика с амфетамин с обща стойност 4,5 грама бяха намерени в женско яке на закачалката в дома му. „Към момента все още се събират доказателства. Като го привлечем като обвиняем, ще ви уведомим“, съобщиха от бургаската прокуратура. Докато Рачков чака развоя на неблагоприятното събитие, Районният съд в Бургас го привиква редовно по дела. \r\n\r\n Последното е от 8 октомври, когато му е постановена глоба от 1300 лева за управляване на автомобил без шофьорска книжка. Братът на комика седнал зад волана на мерцедеса си на 25 април миналата година и бил проверен от катаджии на бензиностанция на кръстовище \"Трапезица\" в морския град, където живее. Оказва се, че това е трето поредно нарушение на Рачков-брат на пътя, пише Пик. Той бил заловен без книжка и на 18 март 2013 г. на улица \"Черни връх\" и е понесъл глоба от 1000 лева. На 7 февруари 2017 г. пък е спрян в квартала си \"Меден рудник\", като е наказан отново да плаща хилядарка, а решението влиза в сила на 26 май. В криминалната си биография Петър има и други провинения. \r\n\r\n През февруари 2014 г. е задържан заедно с 20-годишния Виктор Вучев за притежание на фалшиви долари. При обиск в дома му, тогава на ул. \"Македония\" в Бургас, криминалистите откриват 10 фалшиви банкноти с номинал по 100 долара и две с номинал от 50 долара. Установено е, че ментетата са били пласирани в казина в морския град. Тогава Рачков се отървава с лека санкция. Ако обаче сега бъде обвинен като дилър на дрога, Рачков е застрашен от наказание 3 години затвор и до 10 хиляди лева глоба. \r\n \n\t\t\t\t\t\t", "date": "2018.12.06", "title": "Дрогата изсипа нови беди върху главата на Рачков - брат!"}
{"url": "http://www.bnews.bg/article/253264-ungariya_uvelichava_broya_na_voynitsite_si_v_kosovo", "text": "\n Унгария ще изпрати още най-малко 60 войници в Косово до следващото лято, заяви министърът на външните работи на тази страна Петер Сиярто и добави, че в мисията на НАТО в Косово в момента се намират 398 унгарски войници, съобщи Танюг, цитирана от БТА.  \r\nСлед двудневна среща на министрите на външните работи на НАТО в Брюксел Сиярто каза, че Унгария ще се кандидатира за командна позиция в силите КейФОР в Косово, след като идната година изтече мандатът на италианския командир на силите. \r\n\r\n Според неговите думи унгарските войници ще бъдат преразпределени от мироопазващата мисия на ООН в Кипър, а освен в Косово допълнителни сили ще бъдат изпратени и в Афганистан. \r\n\r\n По-голямата роля на Унгария в мисиите на НАТО е в съответствие с обещанието, дадено на генералния секретар на тази организация Йенс Столтенберг. \r\n\r\n Говорейки за Македония, Сиярто каза, че страната отдавна е трябвало да стане членка на НАТО. Той вярва, че след като приключи процеса около промяната на името й, процесът на присъединяване към НАТО ще приключи идната година. \r\n\r\n Историята ни е показала, че ако съществуват нерешени проблеми в Западните Балкани, това води до големи проблеми. Би било по-добре това да се избегне, а най-добрият начин за това е ускоряване на процеса на интеграция, заяви Сиярто. \r\n \n\t\t\t\t\t\t", "date": "2018.12.06", "title": "Унгария увеличава броя на войниците си в Косово"}
{"url": "http://www.bnews.bg/article/253261-shofyorite_na_speshna_pomosht_veche_mogat_da_rabotyat_s_lekarskite_ekipi", "text": "\n Връчиха дипломите на първия курс от обучени парамедици в София. Шофьорите на столичния Център за спешна медицинска помощ вече имат право да работят с екипите по спешност. \r\nТеодор Цанков, който е един от хората, обучавали парамедици, сподели пред Дарик, че причината, поради която е решил да се заеме с това, се е породила от тежък момент в миналото. \r\n\r\n \"Обучаваме колегите на всичко, което им е необходимо да имат като знания и умения, за да могат да работят на терен. От автобус ако е необходимо да евакуират затиснати хора, да транспортират пострадали до лечебните заведение, да работят в екстремна за тях обстановка\", поясни той. \r\n\"Това са хора, които вече много години работят спешна медицина, и са до някаква степен подготвени психически с какво може да се сблъскат. С тях се работи много по-лесно, отколкото с хора, които тепърва започват да се занимават и трябва да им се обяснява какво е спешна медицина\", каза още Цанков. \r\n  \r\n\"Парамедиците са медици, които се обучават бързо, ефективно и качествено. Които работят по протокол, и има правила в тяхното обучение. Те не бива да се отместват от протокола, който имат. В него е описано при всяко едно състояние, когато се разпознае, какво точно да се направи като стъпки. Като обобщим всичко това, максимално даваме време на пациента да го закараме до болница в колкото може по-стабилно състояние\", разясни Теодор Цанков.  \r\n \n\t\t\t\t\t\t", "date": "2018.12.06", "title": "Шофьорите на Спешна помощ вече могат да работят с лекарските екипи"}
{"url": "http://www.bnews.bg/article/253259-mariana_popova_pokaza_bebeto", "text": "\n Мариана Попова показа бебето. Това е първата поява на дъщерята на певицата Екатерина. Детето е плод на любовта на Мариана с актьора Веселин Плачков. \r\nИменно изигралият Васил Левски в едноименния филм качи снимка на двете си любими жени, пише „България днес”. Плачков и Попова се срещат за първи път в Кърджали. Признават, че не е любов от пръв поглед. \r\n\r\n Запознанството им се случва в момент, в който и двамата имат нужда един от друг. \r\n \n\t\t\t\t\t\t", "date": "2018.12.06", "title": "Мариана Попова показа бебето"}
{"url": "http://www.bnews.bg/article/253273-mamin_vanyo_totev_se_olya_v_plovdiv_polagat_nov_asfalt_varhu_star_vodoprovod_unikum", "text": "\n Недоволство назрява на улица \"Георги Мамарчев\" в центъра на Пловдив, защото се налива асфалт върху изгнили водопроводни тръби. Улицата се намира в карето между булевардите \"Княгиня Мария-Луиза\", \"Марица-юг\", \"Източен\" и улица \"Митрополит Панарет\". Ремонтите в квартала се извършват по проекта на Община Пловдив с европейски пари. \r\n\r\n Улица \"Георги Мамарчев\" вече е асфалтирана наполовина, но във вторник на обяд в разкопания участък бликна гейзер. Водопроводът е много стар, етернитов, и се ползва повече от половин век. Аварията остави хората без вода.  \r\n\r\n \"Как е възможно да се прави ремонт, без да се подменят износените тръби\", негодуват съкварталците. Заради пробива са стояли на сухо до 22 часа вечерта във вторник и твърдят, че това не се случва за първи път, тъй като амортизираният водопровод неведнъж излиза от строя, пише \"Марица\". \r\n\r\n Притеснени са и живеещите на улиците \"Мара Гидик\" и \"Д-р Селимински\", че само ще се смени настилката, без да сложат здрави тръби. В квартала започват да събират подписка до Община Пловдив и ВиК ЕООД с искане за нови подземни комуникации. \"За ремонтите се плащат милиони левове, но ако останат старите тръби, утре ще се наложи пак да разкопават асфалта\", предупреждават жителите. \r\n\r\n Документацията по проекта е подготвена от екипа на зам.-кмета инж. Димитър Кацарски. Обществените поръчки са на обща стойност 20 млн. лева. Реконструкцията на бул. \"Марица-юг\" бе изпълнена от фирма \"Драгиев и ко\" още през септември. Другите две поръчки за ремонтите на над 30 улици в квартала са възложени на фирмите \"Пътища Пловдив\" и \"Агромах\". Те са на обща стойност 11 млн. лева без ДДС. \r\n\r\n В условията се посочва, че изпълнителите трябва да извършат следните дейности - \"реконструкция и рехабилитация на улици и прилежащите им тротоари и въвеждане на енергоспестяващо улично осветление, благоустрояване и озеленяване, изграждане на детски и спортни площадки в междублоковите пространства\". За нито една от улиците не е поставено условие за подмяна на ВиК мрежата. \r\n\r\n   \r\n \n\t\t\t\t\t\t", "date": "2018.12.06", "title": "Мамин Ваньо Тотев се оля! В Пловдив полагат нов асфалт върху стар водопровод! Уникум!"}
{"url": "http://www.bnews.bg/article/253268-api_shte_kontrolira_zaplashtaneto_na_taksite_za_preminavane_po_platenata_patna_mrezha", "text": "\n Агенция \"Пътна инфраструктура\" (АПИ) осъществява контрол върху заплащането на съответната такса за преминаване по платената пътна мрежа чрез електронната система за събиране на пътни такси. Това реши окончателно парламентът с приетите промени в Закона за движението по пътищата. \r\nОт 1 януари догодина влиза в сила електронната винетка. Закупените до тогава хартиени стикери ще бъдат валидни до изтичане на срока им. \r\n\r\n Народното събрание даде право на длъжностни лица от АПИ, определени от председателя на УС, да спират движещи се МПС чрез сигнал със стоп-палка с червена светлина като сигнал за спиране може да бъде подаден и от движещ се автомобил на агенцията със съответното означение. Те ще могат да проверяват документите за самоличност на водача, както и всички документи, свързани с управляваното превозно средство. \r\nДава се възможност за картово плащане на съответните пътни такси, регламентирани в Закона за пътищата. Представителите на АПИ ще могат и да изземват и задържат свидетелства за регистрация на МПС в предвидените от закона случаи, както и да съставят и връчват актове за установяване на административни нарушения, да връчват електронни фишове за тях. \r\nПътното ведомство създава и поддържа информационна система, в която се издават и съхраняват докладите за нарушенията и електронните фишове. В системата могат да се съхраняват и съставени, но невръчени покани за съставяне на актове, ако отговарят на изискванията за електронен документ и са подписани с електронен подпис. \r\n\r\n Депутатите решиха също заповед за прилагане на принудителна административна мярка да не се издава, ако в срок до два часа от съставянето на акта за установяване на административно нарушение и отнемане на свидетелството за управление на МПС или на свидетелството за регистрацията му се заплатят дължимите глоби. В този случай отнетите документи се връщат на водача, което се отразява и в акта. \r\nВписаният собственик, съответно ползвател, се освобождава от административно-наказателна отговорност във връзка с административни нарушения, ако в срок от седем дни от връчване на акта или електронния фиш представи декларация, в която посочи данни за лицето, извършило нарушението, и копие от свидетелството му за управление на моторно превозно средство. \r\nПри нарушение, установено и заснето от електронната система, може да се издава електронен фиш в отсъствието на контролен орган като той съдържа данни за мястото, датата, точния час на извършване на нарушението, регистрационния номер на пътното превозно средство, собственика или вписания ползвател, размера на глобата, срока и начините за доброволното заплащане. \r\nПо отношение на пътните превозни средства, които напускат България, Агенция \"Митници\" ще контролира маршрутите на превозвачите. За тази цел митничарите ще могат да проверяват съответствието им с декларираните тол данни. Длъжностни лица от Агенция \"Митници\" няма да допускат МПС да излезе от страната, ако не е заплатена съответната такса според Закона за пътищата. \r\nЗанапред от специален режим на движение ще се ползват и МПС, определени от Изпълнителна агенция \"Автомобилна администрация\", чието предназначение е осъществяване на контрол. \r\n \n\t\t\t\t\t\t", "date": "2018.12.06", "title": "АПИ ще контролира заплащането на таксите за преминаване по платената пътна мрежа"}
{"url": "http://www.bnews.bg/article/253277-liderat_na_sektor_g_ivan_velchev_problemite_tragvat_ot_razgrad_i_kiril_domuschiev", "text": "\n Привържениците на ЦСКА проведоха шествие, с което блокираха центъра на столицата. Протестът им премина под наслов „Да спрем гаврата с ЦСКА”. Причина за недоволството им е съдийството. в Първа лига. За това призова и лидерът на Сектор \"Г\" Иван Велчев - Кюстендилеца: \r\n\r\n \"Искаме равнопоставено първенство. Искаме честно първенство. Искаме да се спре корупцията в българския футбол... Проблемите тръгват от едно място - от Разград. Идват от Кирил Домусчиев.\" \r\n\r\n В 17:30 ч. ЦСКА посреща шампиона и лидер в класирането \"Лудогорец\" в дербито от 18-ия кръг на Първа лига. \r\n \n\t\t\t\t\t\t", "date": "2018.12.06", "title": "Лидерът на Сектор \"Г\" Иван Велчев: Проблемите тръгват от Разград и Кирил Домусчиев!"}
{"url": "http://www.bnews.bg/article/253262-parlamentat_ratifitsira_bez_debati_dogovora_mezhdu_es_i_kanada", "text": "\n Парламентът ратифицира без дискусии на първо и второ четене Споразумението за стратегическо партньорство между Европейския съюз и неговите държави членки, от една страна, и Канада, от друга страна - споразумение, известно като СЕТА (лат. букви). \r\n\r\n Документът е подписан на Срещата на най-високо равнище ЕС-Канада на 30 октомври 2016 г. в Брюксел и е одобрено от Европейския парламент на 15 февруари 2017 г. \r\n\r\n Споразумението потвърждава стратегическото партньорство между Европейския съюз и Канада и допринася за разширяване и задълбочаване на сътрудничеството в търсене на решение на глобалните предизвикателства. То предвижда механизми за засилване на политическия диалог, като се организират срещи на най-високо равнище и консултации на министри и експерти. Създават се Съвместен комитет на министрите и съвместен комитет за сътрудничество. \r\n\r\n Споразумението за стратегическо партньорство съдейства за разширяване на сътрудничеството между Европейския съюз и Канада в области като външната политика и политиката на сигурност, борбата с тероризма, борбата с организираната престъпност, устойчивото развитие, научните изследвания, културата и образованието. Подобряват се възможностите за координиране и взаимодействие в широк кръг области от взаимен интерес, излизащи извън търговските и икономическите отношения. \r\n\r\n Отделни части от споразумението се прилагат временно от 1 април 2017 г., тъй като то е от смесен тип. Пълното му влизане в сила ще се осъществи след приключване на процеса на ратифицирането му и съответните вътрешни процедури във всички държави-членки на Европейския съюз. \r\n \n\t\t\t\t\t\t", "date": "2018.12.06", "title": "Парламентът ратифицира без дебати договора между ЕС и Канада"}
{"url": "http://www.bnews.bg/article/253241-amal_kluni_s_efirna_roklya_na_sabitie_na_oon", "text": "\n Амал и Джордж Клуни изглеждаха като перфектната двойка, когато пристигнаха на наградите на асоциацията на кореспондентите на ООН в Ню Йорк. Те пристигнаха в компанията на родителите на Джордж - Ник Клуни и Нина Брус Уорън. Амал бе отличена с наградата на Global Citizen на годината за 2018 г. Брюнетката изглеждаше невероятно в шифонена рокля в тъмносиньо и бяло с тънки презрамки, която прозираше. Тоалетът бе ефирен и бе съчетан със сатенен клъч и обувки на висок ток в тъмносиньо. \r\n\r\n Амал не носеше колие или огърлица, въпреки че деколтето позволяваше такива аксесоари, но бе избрала ефектни ромбоидни обеци. По време на събитието Амал говори за тазгодишната носителка на Нобело награда Надя Мурад и благодари на свекъра си, който е журналист, за това, че е отгледал толкова добре сина си. \r\n\r\n Адвокатът по човешки права е говорила и за 59-годишния журналист Джамал Кашоги, който бе убит в консулството на Саудитска Арабия в Истанбул. Амал дори е нападнала президента Тръмп, като е казала, че дава зелена светлина на авторитарните режими по света да притискат журналистите. \r\n \n\t\t\t\t\t\t", "date": "2018.12.06", "title": "Амал Клуни с ефирна рокля на събитие на ООН"}
{"url": "http://www.bnews.bg/article/253248-balgarskite_migranti_se_vrashtat_u_nas_po_semeyni_i_sotsialni_prichini_sochi_prouchvane", "text": "\n Близо 60% от българите, завърнали се у нас от чужбина, имат намерение да останат за постоянно в страната, сочи проучване на авторски колектив от икономисти на БАН и от преподаватели в УНСС. \r\n  \r\nСпоред изследването икономическите причини са водещи за българите, които напускат страната, но при завръщането им доминират семейните и социалните причини. Такъв е един от основните изводи от анкетно проучване на завръщащите се мигранти, представено на Международната научна конференция \"Икономическо развитие и политики: реалност и перспективи\" в Института за икономически изследвания при БАН. В нея участваха учени от България, Полша, Македония, Словения и Казахстан, преподаватели от 16 български университета, както и представители на бизнеса и неправителствени организации. \r\n  \r\nОбект на изследването за завръщането са български граждани над 18 години, които са били в чужбина, с цел работа за минимум три месеца през последните десет години. \r\nДанните сочат, че семейните мотиви преобладават сред най-важните причини за завръщането на българите у нас - 55,9% от анкетираните са ги определили, като \"привързаност към семейството и моите близки в България\", 15,7% - \"да бъдат с децата си при отглеждането или обучението им\", а 13,9% - \"заради грижа за по-възрастен или болен близък\". \r\n  \r\nОсновното сред социалните причини за завръщащите се мигранти е \"носталгията по родината\", посочена от 25,5% от анкетираните, следвана от трудната адаптация в приемащата страна (16,2%) и нежеланието да се живее в чужбина (15,9%). Мотивът за завръщането на други 10,3% от анкетираните е заради несигурността за имигрантите в страната на пребиваване, а за 5,5% в резултат на нетолерантно и дори дискриминационно отношение към чужденците, и невъзможността да се легализира престоят им навън. \r\n\r\n Категорично, около 40% от анкетираните не посочват икономически мотив за ремиграция, става ясно от изследването. Това е коренно различно от основната причина, която почти 3/4 от завърналите се в България изтъкват за първоначалното си заминаване в чужбина - получаването на по-висока заплата, по-добра работа или по-висок жизнен стандарт. \r\n  \r\nСред икономически мотивираните българи да се завърнат в България, най-висок е делът на сезонните работници - 32%. Същият процент анкетирани споделят за конкретно събитие, повлияло на решението им за завръщане - основно, за да се погрижат за член на семейството след влошено здравословно състояние. Почти равен е делът - около 40%, на завръщащите се поради проблеми в приемащата страна, и на ремигрантите, които виждат по-добри икономически възможности у нас. \r\n  \r\nИкономическата привлекателност на България се проявява в няколко позитивни мотиви за завръщане на мигрантите - за 18,9% от анкетираните това е очакването, че условията за живот у нас ще се подобрят, за 8,6% - да получат професионална реализация в страната, за 7,1% - възможността за добра работа, а за 5,3% - да развиват собствен бизнес или да инвестират. \r\n  \r\nПреобладават завръщащите се мигранти, които имат намерение да останат постоянно в България - 59,7%. Престоят у нас е компонент на мобилността за 28,2% от сънародниците ни, които имат намерение отново да заминат, но временно и без стремеж към окончателно заселване в чужбина. Делът на завърналите се, които възнамеряват да емигрират окончателно, е 12,1%, сочат данните на учените. \r\n  \r\nПроучването на авторския колектив обхваща както профила на завръщащите се мигранти, така и тяхната адаптация и участие в пазара на труда у нас. Повечето от половината от анкетираните - 54,7%, споделят, че не са имали проблеми при завръщането си в България. Проблем за 22,3% е било осигуряването на трудова заетост, а за 9,6% - признаването на трудовия стаж и осигурителните права. Най-малко - 1,7% от анкетираните, са имали проблем с признаването на тяхната образователна и квалификационна степен. \r\n  \r\nЧе икономическите причини не са определящи за ремигрантите, сочат и отговорите на 73% от анкетираните, които не са имали никакво предложение за подходяща работа в България преди последното си връщане от чужбина. Независимо, че 58,4% от тях заявяват, че не са имали нужда от подкрепа, проучването на авторския колектив извежда четири основни проблема с реализацията на мигрантите на пазара на труда в България. Това са несъответствието между търсенето и предлагането, включително и по образование; промени в заетостта на мигрантите по икономически дейности у нас и зад граница; загуба на квалификация в чужбина и недостатъчното използване на трудовото посредничество, обобщават икономистите от БАН и УНСС. \r\n \n\t\t\t\t\t\t", "date": "2018.12.06", "title": "Българските мигранти се връщат у нас по семейни и социални причини, сочи проучване"}
{"url": "http://www.bnews.bg/article/253243-nikoleta_pobarka_fenovete_s_nay_dobrata_si_gola_snimka_dosega", "text": "\n Като русалка сред морските вълни се гмурка Николета Лозанова. Бившата водеща на „Папараци” отпразнува 31-я си рожден ден в Занзибар. Красавицатасе наслаждава на слънчевите плажове и топлото време, като се снима без дрехи на екзотичния остров. Кадърът успя да привлече феновете в социалните мрежи, които с възторг коментират, че това е една от най-добрите й снимки, правени досега. \r\nВсъщност, футболната половинка за първи път демонстрира изцяло знойната си фигура, пише „ България днес”. „Ти ги уби, прекрасна си”, „Уоу—невъзможно”, са само част от коментарите на феновете. Снимката вижте  \r\n  \r\n \n\t\t\t\t\t\t", "date": "2018.12.06", "title": "Николета побърка феновете с най-добрата си гола СНИМКА досега"}
{"url": "http://www.bnews.bg/article/253242-vdovitsata_na_zhoro_iliev_ima_nov_mazh", "text": "\n Вдовицата на разстреляния бос на ВИС 2 Георги Илиев – Мая, има нов мъж в живота си. На 2 декември гангстерската съпруга, която наследи милиони, заведе новата си половинка – симпатичен мъж с прошарена коса на нейната възраст, да гледат постановката „Бащата“ в Народния театър, забеляза репортер на „Уикенд“. \r\n\r\n Кой е новият избраник на Мая, засега не се знае, не е ясно и как двамата са се запознали, но очевидно не крият връзката си. Мая и приятелят й пристигнаха хванати за ръце. Двойката бе избрала места в средата на деветия ред, но не успяха да останат незабелязани. Въпреки препълнената зала висаджийската вдовица събра погледите на зрителите с ексцентричния си вид. \r\n\r\n Илиева бе издокарана с афроприческа, с която пречеше на зрителите от задния ред да виждат заради огромния си кок. Останалата й коса пък бе сплетена на две дълги плитки. Вдовицата бе облечена с последен модел кожух на американския дизайнер Том Форд, за който е броила над 4000 долара. \r\n \n\t\t\t\t\t\t", "date": "2018.12.06", "title": "Вдовицата на Жоро Илиев има нов мъж"}
{"url": "http://www.bnews.bg/article/253260-spetsprokuraturata_povdiga_na_banevi_obvineniya_v_sedem_prestapleniya", "text": "\n На Николай и Евгения Баневи ще бъдат предявени обвинения за седем престъпления от общ характер, съобщиха от пресцентъра на спецпрокуратурата. \r\nТова ще се случи в рамките на задържането им за 72 часа. След това прокуратурата ще поиска от съда те да останат за постоянно в ареста. \r\n\r\n Двамата ще бъдат обвинени за организиране и участие в престъпна група и за длъжностно присвояване на пари и вещи, собственост на \"Полимери\" АД, \"Елма\" АД , \"Химически завод Панайот Волов\" АД и \"Топлофикация Казанлък\" АД в общ размер на 84 682 896 лв. Също и за избягване установяване и плащане на данъчни задължения в размер на 231 052 лв. като управляващи \"Полимери\" АД, 1 515 235 лв. като управляващи \"Партнърс комерс\" ЕООД и 2 623 816 лв. като управляващи \"Елма\" АД. \r\nСемейство Баневи ще получат още и обвинения за пране на пари в особено големи размери- 589 811 132 евро и 225 000 лева, за държане на огнестрелни оръжия и боеприпаси. \r\nМалко по-рано днес, с два различни полета, Николай и Евгения Баневи бяха екстрадирани у нас, след като миналия месец бяха арестувани на летището в Ница. \r\n \n\t\t\t\t\t\t", "date": "2018.12.06", "title": "Спецпрокуратурата повдига на Баневи обвинения в седем престъпления"}
{"url": "http://www.bnews.bg/article/253236-ostaviha_v_aresta_socheniya_za_narkobos_varsanov_i_priyatelkata_mu", "text": "\n Софийският апелативен съд потвърди наложената мярка от СГС на Илиян Варсанов и приятелката му Веселина Ефремова - постоянен арест. \r\n\r\n Припомняме ви, че до ареста на Илиян Варсанов, сочен за играч в наркобизнеса още по времето на Демби и Клюна, се стигна след показанията на пласьор. Той подробно обяснил, че пазарува наркотици от Варсанов, къде живее, както и механизма на предаването. Полицаите задържаха Варсанов в апартамент на улица \"Хубча\" в \"Красно село\", където заварили и любовницата му Веселина, която криела наркотици в джоба си. \r\n\r\n Днес пред апелативните съдии Веселина заяви, че се чувства изключително лошо в ареста, обострил се е гастритът ѝ, има болни зъби, а като дете е страдала от характеропатия. Съдията разпореди да се оказва на Веселина медицинска помощ в следствения си арест. \r\n\r\n Варсанов също поиска по-лека мярка и обясни, че не е бил в дома му, когато е извършван обиска и когато са намерени наркотиците. \r\n \n\t\t\t\t\t\t", "date": "2018.12.06", "title": "Оставиха в ареста сочения за наркобос Варсанов и приятелката му"}
{"url": "http://www.bnews.bg/article/253237-padnala_ograda_saorazhenieto_kray_malko_tarnovo_e_saboreno_zaradi_padnalite_dazhdove", "text": "\n Част от оградата по границата с Турция отново е на земята. За това свидетелстват снимки, публикувани в социалните мрежи. \r\n\r\n На тях се вижда как съоръжението, което трябва да възпира мигранти, е разрушено. Според информацията кадърът е от района на Малко Търново, а оградата е паднала по време на големите наводнения в края на ноември. Според областният управител на Бургас съоръжението ще бъде ремонтирано.   \r\n \n\t\t\t\t\t\t", "date": "2018.12.06", "title": "ПАДНАЛА ОГРАДА: съоръжението край Малко Търново е съборено заради падналите дъждове"}
{"url": "http://www.bnews.bg/article/253250-prezidentat_radev_inovatsiite_sa_nay_efektivniyat_instrument_za_postigane_na_visok_i_ustoychiv_ikonomicheski_rastezh", "text": "\n Иновативният продукт на България е далече от възможностите ни, заяви президентът Румен Радев по време на 14-тия Иновационен форум, който се провежда под патронажа му. Нивото на развитие на иновациите е признак за институционална слабост, изтъкна държавният глава. \r\n  \r\nРазходите за научно-изследователска и развойна дейност в България са далече от средноевропейските, посочи президентът. \r\n\r\n \"Далеч дори от залаганите проценти от БВП в нашите програми. Години вече имаме програми, но нямаме реално финансиране от държавата, а тази дейност се финансира основно от бизнеса и чужди инвеститори, което автоматично ни поставя в някаква зависимост от тях\", поясни Радев. \"Също така съвкупният иновационен продукт е далече от желанията и възможностите ни, и той разкрива сериозна институционална недостатъчност в развитието и прилагането на политики в тази област\", коментира още държавният глава. \r\n  \r\nБългария остава на равнището от 2010 г. по отношение на развитието на иновационния потенциал, заяви председателят на Фондация „Приложни изследвания и комуникации“ Огнян Шентов. \"Това, за съжаление, е първият основен извод, че в една такава критична за нашата икономика област през последните 10 години относително сме изостанали\", посочи Шентов. \r\nПравителството трябва да се погрижи за осигуряване на върховенство на закона, тъй като липсата на такова създава несигурност, която спъва развитието и на иновациите, изтъкна координаторът на Група Иновации Руслан Стефанов. \r\n\r\n По думите му това е основна причина България и Румъния да разделят последното място в Европа по иновации. \"Нивото на несигурност остава сравнително високо. Затова спадът на инвестициите тук е по-голям отколкото в Централна Европа\", посочи Стефанов. \r\n  \r\nПо време на Националния иновационен форум, който се провежда за 14-ти път президентът Румен Радев връчи наградите в конкурса „Иновативно предприятие на годината“. \r\n \n\t\t\t\t\t\t", "date": "2018.12.06", "title": "Президентът Радев: Иновациите са най-ефективният инструмент за постигане на висок и устойчив икономически растеж"}
{"url": "http://www.bnews.bg/article/253251-obmislyat_zatvaryane_na_zavedeniya_v_koito_se_pozvolyava_pushene_dori_sled_globa", "text": "\n За разлика от страни като Азербайджан, България не може да отчете ново законодателство в насока тютюнопушенето, каза д-р Михаил Околийски от Световната здравна организация (СЗО). \r\n  \r\nТой цитира доклад, според който не може да се говори за по-малко вредни продукти. Почти всички токсични вещества в конвенционалните цигари се срещат и в тютюневите нагреваеми изделия, посочи той. \r\n\r\n Новите продукти се рекламират основно сред млади хора, посочи Околийски и припомни, че в много държави има забрана за рекламиране на всички тютюневи изделия. \r\n  \r\nЕдин милион българи, половината от пушещите 2,2 милиона, се очаква да умрат преждевременно поради заболявания, свързани с употребата на тютюневи изделия, твърдят изследвания. \r\n\r\n Пълната забрана от 2012 г. вече не е актуална, каза Снежана Поповска - главен експерт в Дирекция \"Промоция и профилактика на болестите и зависимостите\" към Министерството на здравеопазването. Тя съобщи, че се мисли за промени - собствениците на заведения да носят отговорност за системно нарушаване на забраната, като дори тези обекти да могат да бъдат затваряни. Освен това няма яснота в определението \"закрито обществено място\". \r\n\r\n НПО ще внесат предложение в Министерството на здравеопазването и Министерството на икономиката да се забрани външната реклама и рекламата на тютюневи изделия в местата, в които се продават. Крайната цел е пълна забрана. Общественото здраве у нас изостава, каза Околийски и отчете, че у нас няма здравно образование. \r\n \n\t\t\t\t\t\t", "date": "2018.12.06", "title": "Обмислят затваряне на заведения, в които се позволява пушене дори след глоба"}
{"url": "http://www.bnews.bg/article/253238-mariya_ilieva_s_taen_rozhden_den", "text": "\n На 1 декември миналата седмица, Мария Илиева отбеляза своя 41 рожден ден. В телевизионно интервю тя обяви, че това е най-щастливата година в живота и. Причината е само една – появата на първородния й син Александър. Едновременно с това, тя си подари и чисто нов албум, който отбелязва завидни продажби. Колекционерското бижу гордо носи името “Всичко”, а Мария спонтанно е решила да полее повода и с най-близкото си обкръжение. Първоначално певицата нямала планове да празнува своя рожден ден, но в последния момент организирала парти в столичен клуб. На него са присъствали само приятели на звездата, но за сметка на това шумната компания не спряла да се забавлява до ранните часове на нощта. \r\n \n\t\t\t\t\t\t", "date": "2018.12.06", "title": "Мария Илиева с таен рожден ден"}
{"url": "http://www.bnews.bg/article/253245-skandalnata_gey_druzhinka_smuchi_sofiya_lamti_da_lapne_tsentralna_banya_izhvarlyat_muzeya_ot_kultovata_sgrada_zaradi_klub_za_homoseksualisti", "text": "\n Скандалната столична гей дружинка „Спаси София”, по-известна като „Смучи София” заради поръчковите им добре платени от грантове акции, ламти да лапне и Централната баня. В последните дни активистите са се заели с позорната акция да изхвърлят от историческата за столицата сграда музея и настояват тя да бъде превърната пак в къпалня! \r\n\r\n Това е заявено по време на обществено обсъждане за съдбата на сградата от гей формацията, за чиито членове ПИК направи подборни разкрития преди ден \r\n\r\n . За да не остане никакво съмнение какво седи зад мераците за къпане на обществени места, на 5 декември в ефира на БНТ бе прочетен апела на видния гей-активист и неосъществен политик Виктор Лилов за устройване в сградата на спа-център. Бе приведен и пример с прочута баня в центъра на Будапеща, за която в „Гугъл“ всеки бързо би открил, че е най-известното гей-сборище в цяла Централна Европа с легендарен нощен клуб, на пейките на който всяка вечер гейове от целия континент се отдават на страстни ласки. \r\n\r\n Такъв туризъм трябвал на София, заяви Лилов и обяви, че той бил редовен клиент на прочутия обект в Будапеща и се борел за такъв и у нас. Запознати с темата веднага си припомниха култовата роля на бившата Централна Баня за българските хомосексуалисти, описана в прочутата статия на доц. Михаил Груев „ Комунизъм и хомосексуализъм“, в която четем следното: \r\n\r\n „Според донесенията на ДС, през 1962 и 1963 г. част от артистите от Оперетата се опитали да „завоалират“ официалното си афиширане под формата на нещо, което в годините на прехода би било определено като „хепънинг“. Става дума за своеобразно шествие, което тръгвало от Централна баня и стигало до Горна баня. \r\n\r\n Участниците в него носели и кофа с вазелин. Накрая на шествието сядали без гащи, ядели гевреци и се навеждали да събират нарочно разпиляната наоколо леблебия, правейки си същевременно солени шеги. Ролята на кофата с вазелин като ритуален атрибут има важно значение в подкрепа на изложената вече хипотеза за трансформацията на Петльовден в нов тип „празненство“. В своя „Речник на българския жаргон“ Г. Армянов споменава екзонимите „вазелин“, „вазелинко“, „вазелинче“ като придобили популярност названия на хомосексуалистите именно в началото на 60-те години. \r\n\r\n В крайна сметка пред съда застават театрални и филмови дейци, служител в Главно управление на туризма, балетист от Концертна дирекция, теляк от Централна баня, журналист и др. Осъдените на 2 до 5 г. затвор са поставени при лек режим и работят в тухларните до Южния парк. Както свидетелства един от тях – В. Андреев, в духа на тогавашното разбиране на медицината, с тях са извършвани експерименти за „оправянето“ им чрез инжектиране на мъжки хормони. \r\n\r\n Един от обектите на този експеримент е транссексуалният балетист И. Иванов, по известен с артистичния си псевдоним Жанет. Както обобщава Андреев, след провала на хормоналния експеримент, един от обектите, върху които той е упражняван заявява: „За хомосексуализъм и комунизъм лек няма“ В духа на направените на процеса разкрития през следващите години в софийската Централна баня е окачено голямо табло със снимки на видни „лица с противоестествени прояви“ и текст, предупреждаващ гражданите да се пазят от тях . \r\n\r\n „По сведения на действащата през 70-те и 80-те години Специализирана група за борба с аморалните престъпления основните средища с национално значение за българските хомосексуалисти са Централна баня, както и тоалетните пред СУ, в Докторската градина и в градинката на ул. „В. Коларов“ (дн. „Солунска“) в София, Пловдивската гара, съблекалните на Варненския плаж, Хисарските и Красновските бани и др. Именно на тези и други места ДС улавя своите жертви понякога при доста унизителни за тях самите обстоятелства.“ \r\n\r\n Затова не е никак случайно, че култовата баня е обект на вниманието на Лилов и неговите съмишленици от „Смучи София”, които си припомнят славните дни от близкото минало и мечтаят за горещи изживявания по подобие на тези в прочутата баня в Будапеща. Скандално е обаче трябва ли гражданите на София да стават заложници на техните похотливи мераци, при това с искането да бъде изхвърлен музеят. \r\n \n\t\t\t\t\t\t", "date": "2018.12.06", "title": "Скандалната гей дружинка „Смучи София” ламти да лапне Централна Баня – изхвърлят музея от култовата сграда заради клуб за хомосексуалисти"}
{"url": "http://www.bnews.bg/article/253239-donald_tramp_izpolzva_kortezh_ot_8_avtomobila_za_230_metra", "text": "\nПрезидентът на САЩ Доналд Тръмп и съпругата му Мелания се срещнаха със семейството на Джордж У. Буш, които бяха настанени в резиденцията за гости \"Блеър хаус\" към Белия дом във връзка с погребението на Джордж Буш-старши.\r\n\r\n\"Вашингтон пост\" и други американски медии отбелязват, че държавният глава е използвал кортеж от осем автомобила, за да измине разстоянието от Белия дом до \"Блеър хаус\", което е около 230 метра.\r\n\r\n\"Блеър хаус\" е резиденцията за гостите на президента и американското правителство. Тя се намира на около половин минута разстояние от Белия дом.\r\n\r\nАмериканският лидер е прекарал 23 минути с Буш и съпругата му Лаура.\r\n\r\nВестник \"Вашингтон пост\" пише, че необходимостта от използване на кортеж повдига въпроси и здравословна доза спекулации защо Тръмп не може или не желае да вземе разстоянието пеша.\r\n\r\nСпоред наблюдатели президентите обикновено се придвижват от Белия дом до резиденцията пеш.\r\n\r\nПрезидентските кортежи обикновено включва агенти на \"Сикрет сървис\", медицински персонал, съветници на Белия дом и журналисти. \n\t\t\t\t\t\t", "date": "2018.12.06", "title": "Доналд Тръмп използва кортеж от 8 автомобила за 230 метра"}
{"url": "http://www.bnews.bg/article/253240-gadzheto_na_dzhuliana_gani_besen_big_bradar_e_lazhets_i_az_moga_da_go_dokazha", "text": "\n Гаджето на миската Джулияна Гани – Илиян Найденов, който нашумя с хранителния си режим „Детокс 2.0 – убиецът на мазнини“, се превърна в ябълката на раздора в снощния епизод на Биг Брадър. \r\n\r\n Той бе обвинен, че е „изял“ времето за телефонни разговори на съквартирантите, които разполагаха с 18 минути, за да се чуят с близките си хора извън къщата. След като веднъж говори с Джулката, Илиян се включи втори път и така четирима от участниците в шоуто нямаха възможност да говорят. Според Биг Брадър, Илиян и Джулката са говорили общо 7.30 минути. \r\n\r\n  Ето какво обаче каза Найденов пред BGLife: \r\n\r\n  „Това е абсолютна манипулация. Първия път когато набрах Джулиана говорихме само 56 сек. През цялото време човек от екипа ми звънеше, което пречеше на разговора и в крайна сметна прекъсна. Аз нямах представа, че в играта има ограничение за време. Никой не ми е казал. Когато се чухме и аз трябваше да избера посочения номер от шоуто ми заявиха, че имам 5-6 мин. Вероятно това е била целта, за да има интрига. Не съм „пробил“ никаква защита, както обяви Брадъра. Просто опитах да говоря втори път и никой не ми е забранил – те ме свързаха с нея . Не сме говорили 7,30 минути, както твърдят от предаването, а 3, което се вижда и от скрийн шота, който ви изпращам. Друго няма какво да добавя. Ако знаех, че разполагам с ограничено време нямаше да изям това на съквартирантите“, отсича Илиян Найденов. \r\n\r\n Веднага след излъчването на епизода в социалните мрежи, последователи на Джулката и Илиян изразиха своята подкрепа и пожелания Джулиана Гани да е големият победител в шоуто. \r\n \n\t\t\t\t\t\t", "date": "2018.12.06", "title": "Гаджето на Джулиана Гани бесен: Биг Брадър е лъжец и аз мога да го докажа"}
{"url": "http://www.bnews.bg/article/253244-simeonov_se_opravdava_s_dazhd_zaradi_srutenata_ograda_na_granitsata_dokato_prokuraturata_se_gotvi_da_mu_vdigne_obvinenie", "text": "\n След като поредната издънка на WC министъра стана ясна, дойде ии време да се оправдава. От началото на седмицта в интерент пространството и медиите се върти казуса с пропадналата ограда на една от границите на държавата, която уж беше много здрава и добре направена, та нали се влагаха милиони левове в нея и накрая първия сняг заваля, а тя се срути. Нима едно стабилно укрепление може да бъде съборено от един сняг? Едва ли... Това е поредното доказателство, че парите на народа отиват в нечии джоб, а това за което се твърди, че са използвани е направено през просото.  \r\n\r\n 30-40 метра от оградата по българо-турската граница, южно от село Сливово, е съборена от обилния валеж на 28 ноември. Това заяви съпредседателят на ”Обединени патриоти” и лидер на НФСБ Валери Симеонов по повод снимки, публикувани във фейсбук от депутата от БСП Николай Цонков. \r\n\r\n Отнесеният участък е в местността \"Дълбок дол\" - от името се вижда, че теренът може да бъде лесно подкопан, обърна внимание Симеонов, който като вицепремиер отговаряше за съоръжението. \r\n\r\n Като са знаели, че участъка може да бъде лесно подкопан, защо не взехте по сериозни мерки г-н. Симеонов или беше по- лесно да отбием номера и като излезе на яве как сте си свършили работата, да започнем с поредната доза оправдания?  \r\n\r\n Оградата е изпълнена качествено, но е на насечен терен, а не на равно - например на пл. \"Ал. Невски\", изтъкна той. И увери, че до пълното възстановяване на съоръжението в участъкът е покрит от 24-часов постове. \r\n\r\n Дано този път вземете и я направите както си му е реда, без да си преберете в джоба парите на българския народ!  \r\n \n\t\t\t\t\t\t", "date": "2018.12.06", "title": "Симеонов се оправдава с дъжд заради срутената ограда на границата, докато прокуратурата се готви да му вдигне обвинение"}
{"url": "http://www.bnews.bg/article/253247-vss_reshi_sadiyskata_kolegiya_da_razgleda_vaprosa_za_proverkata_na_vks_po_delata_na_desislava_ivancheva", "text": "\n Пленумът на ВСС взе решение, че Съдийската колегия трябва да разгледа искането за становище от съдии в Апелативния специализиран наказателен съд за това дали чрез проверката на ВКС по делото срещу Десислава Иванчева и Биляна Петрова се прави опит за оказване на влияние върху вътрешното убеждение на съдиите по делото. И дали инициирането на такава проверка по неприключило производство е правомерна и допустима. \r\n\r\n Писмото на единадесет апелативни съдии с искане за становище беше изпратено до Пленума на ВСС, но той взе друго решение. И председателят на ВКС Лозан Панов, и главният прокурор Сотир Цацаров заявиха, че въпросът е изцяло от компетентността на колегията на съдиите. Колегията трябва да вземе решение по въпроса на 11-12 декември. \r\n  \r\nПроверката на ВКС е за организацията на дейността на съда по делата срещу Иванчева и Петрова, колко на брой са те, как са се регистрирали и образували делата, как е бил избран съдия-докладчик и членовете на съдебните състави и спазени ли са сроковете за произнасяне. \r\n  \r\nНа 16 ноември специализираният съд пусна двете подсъдими под домашен арест, а още същият ден прокуратурата протестира това решение на съда пред горната инстанция, която малко по-късно разгледа искането. Апелативният съд реши променената мярка да не се изпълнява, докато не му бъдат изпратени необходимите документи, които да позволят разглеждането на делото по същество. \r\nВсе още съдът не е излязъл с определение дали мярката на Иванчева и Петрова ще остане \"домашен арест\". \r\n \n\t\t\t\t\t\t", "date": "2018.12.06", "title": "ВСС реши Съдийската колегия да разгледа въпроса за проверката на ВКС по делата на Десислава Иванчева"}
{"url": "http://www.bnews.bg/article/253229-frantsiya_nalaga_digitalen_danak_ako_es_ne_reshi", "text": "\n Финансовият министър на Франция Бруно льо Мер заяви, че страната му ще наложи данък върху големите технологични компании през 2019 г., ако ЕС не успее да постигне консенсус по въпроса, информират медии. \r\n\r\n Мер отбеляза, че ще продължи да настоява за споразумение на европейско ниво. \r\n\r\n Финансовият министър на Франция Бруно льо Мер заяви, че страната му ще наложи данък върху големите технологични компании през 2019 г., ако ЕС не успее да постигне консенсус по въпроса, информират медии. \r\n\r\n Мер отбеляза, че ще продължи да настоява за споразумение на европейско ниво. \r\n\r\n Великобритания, Испания и Италия обявиха, че ще наложат свой данък, без значение дали ще бъде постигнато общоевропейско споразумение. \r\n\r\n Германия настоява за данък в Европейския съюз \r\n \n\t\t\t\t\t\t", "date": "2018.12.06", "title": "Франция налага дигитален данък, ако ЕС не реши"}
{"url": "http://www.bnews.bg/article/253230-andrea_chete_gola_vazhnoto_e_che_chete", "text": "\n Андреа се отдаде на четенето. И то по-провокативна от всякога. Знойната изкусителка реши да си отдъхне с интелектуални занимания, докато бившите й колежки репетират последните си хитове за ежегодния концерт на „Пайнер”. \r\nБившата пайнерка обаче предпочита да се отдава на по-интелектуални упражнения. И макар да чете книги по оскъдно облекло, тя не пропусна да запечата този паметен момент, пише „България днес”. \r\nВярно, гледа книгата с премрежен погледи я държи на верев, но това са подробности. Важното е, че чете! \r\n \n\t\t\t\t\t\t", "date": "2018.12.06", "title": "Андреа чете гола!  Важното е, че \"чете\"!"}
{"url": "http://www.bnews.bg/article/253232-religiyata_ostava_na_zaden_plan_v_evropa", "text": "\n Религията е по-малко важна за европейците, отколкото за хората в Африка, Латинска Америка или Съединените щати, сочи проучване, цитирано от ДПА и БТА. В същото време сондажът, проведен от института \"Пю\", отчита големи разлики между отделните държави в Европа. \r\n\r\n Най-религиозни на континента са румънците. 55 процента от участниците в анкетата от Румъния са се самоопределили като силно религиозни. На другия полюс са естонците (едва 7 процента), чехите и датчаните (по 8 на сто). Само 12 процента от германците се самоопределят като силно религиозни. \r\n\r\n Делът на тези хора достига 27 на сто в Италия. \r\n\r\n Германците се оказват най-големите скептици що се отнася до съществуването на Бог – едва 10 процента от тях са „напълно сигурни” в това. На обратния полюс са арменците – цели 79 процента от тях вярват, че Бог съществува – както и жителите на Босна (73 на сто). \r\n\r\n Най-много ходят на църква поляците. 61 процента от участниците в анкетата от Полша казват, че присъстват на църковна служба поне веднъж месечно. \r\n \n\t\t\t\t\t\t", "date": "2018.12.06", "title": "Религията остава на заден план в Европа"}
{"url": "http://www.bnews.bg/article/253234-vma_izprati_nov_ekip_na_misiya_v_afganistan", "text": "\n Военномедицински екип замина за участие в мисията на НАТО \"Решителна подкрепа\" в Афганистан, съобщиха от Военно-медицинска академия (ВМА).  \r\n\r\n Международната мисия на НАТО в Афганистан е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като член на НАТО. \r\n\r\n Майор Мария Георгиева - лекар борден към Научно-приложен център по военномедицинска експертиза, авиационна и морска медицина – Пловдив и старши сержант медицинска сестра Ванина Иванова от поделението в Стара Загора към МБАЛ - Сливен ще се грижат за здравето на 37-мия български контингент на Въоръжените сили. \r\n\r\n В края на месец ноември български военни медици заминаха за Мали, където ще участват в Мисията на Европейския съюз за обучение на силите за сигурност на Мали. Поредният екип ще се грижи за здравето на личния състав на щаба на операцията, базиран в столицата Бамако. \r\n\r\n Българските военни лекари участват в различни хуманитарни и мироопазващи мисии зад граница повече от век, като винаги са получавали отлична оценка за представянето си. Това е изключителен атестат за високия рейтинг не само на ВМА, но и на Българската армия при участието в международни мисии. \r\n\r\n   \r\n \n\t\t\t\t\t\t", "date": "2018.12.06", "title": "ВМА изпрати нов екип на мисия в Афганистан"}
{"url": "http://www.bnews.bg/article/253235-shofyor_blasna_bremenna_v_haskovo_i_izbyaga", "text": "\n Водач на лек автомобил е ударил бременна жена в Хасково и е напуснал местопроизшествието без да окаже помощ на пострадалата, съобщава БТА. \r\n\r\n Сигналът за случая е получен вчера. По данни на полицията 21-годишната жена е била блъсната на кръстовището между улиците \"Булаир\" и \"Дунав\" в южния град, като водачът е отнел предимството на пешеходката при десен завой. \r\n\r\n След инцидента той избягал и все още се издирва. \r\n\r\n Жената е била откарана в АГ отделението на хасковската болница с контузия на ляво бедро, без опасност за живота за нея и бебето й. \r\n \n\t\t\t\t\t\t", "date": "2018.12.06", "title": "Шофьор блъсна бременна в Хасково и избяга"}
{"url": "http://www.bnews.bg/article/253227-intsident_bmv_izbuhna_v_plamatsi_v_tsentara_na_sredets", "text": "\n БМВ пламна като факла рано тази сутрин в центъра на  Средец. Немското возило с бургаска регистрация е било паркирано пред бл. 7 на ул. „Преображенска“ и е собственост на 35-годишен мъж от града. \r\n\r\n Пожарната е реагирала мигновено на подадения сигнал в 0:37 часа. Огненият ад е овладян от един противопожарен автомобил и трима огнеборци. \r\n\r\n От пламъците е обгорял двигателят на автомобила. \r\n\r\n При огледа не са открити следи от умишлен палеж. Работата по случая продължава. \r\n \n\t\t\t\t\t\t", "date": "2018.12.06", "title": "ИНЦИДЕНТ! БМВ избухна в пламъци в центъра на Средец"}
{"url": "http://www.bnews.bg/article/253233-barekov_shte_predstavi_viziyata_si_za_golyam_konservativen_proekt_obedineni_konservatori_za_predstoyashtite_evroizbori", "text": "\n \r\nНа 07 декември 2018 г., петък, от 10:30 часа в Хотел \"Вега\", зала \"Триадица\", Групата на Европейските консерватори и реформисти и членът на ЕП Николай Бареков организират конференция на тема \"Антикризисния модел на консерватизма в политиката\". \r\n\r\n \r\nПо време на събитието участие в открита дискусия за предизвикателствата и бъдещето на консерватизма в България ще вземат симпатизанти, членове и представители на националното ръководство на партията. \r\nНиколай Бареков ще представи и визия си за голям консервативен проект “Обединени Консерватори” за предстоящите евроизбори. \r\n\r\n Конференцията е открита за всички приятели и симпатизанти на консервативните ценности, обяви евродепутатът, \r\nРегистрацията започва в 10:00 часа. \r\n  \r\n \n\t\t\t\t\t\t", "date": "2018.12.06", "title": "Бареков ще представи визията си за голям консервативен проект “Обединени Консерватори” за предстоящите евроизбори"}
{"url": "http://www.bnews.bg/article/253217-sasht_prashtat_voenni_korabi_v_cherno_more", "text": "\n САЩ се готвят да изпратят военни кораби в Черно море, съобщава Си Ен Ен, позовавайки се на трима американски официални представители. \r\n\r\n САЩ щели да изпратят корабите в отговор на действията на Русия срещу Украйна в Керченския проток, след като на 25 ноември Русия плени три украински бойни кораба и техните екипажи от общо 24 души, на които им бяха повдигнати обвинения в незаконно пресичане на руската граница. \r\n\r\n Съгласно Конвенцията от Монтрьо САЩ трябва да уведомят Турция най-малко 15 дни предварително за предстоящо преминаване на свои военни кораби през Босфора и Дарданелите в Черно море. В тази връзка въоръжените сили на САЩ вече са поискали Държавния департамент да уведоми Турция за изпращането на корабите.  \r\n\r\n В мирно време бойни кораби на нечерноморски държави могат да останат в Черно море не повече от 21 дни. \r\n \n\t\t\t\t\t\t", "date": "2018.12.06", "title": "САЩ пращат военни кораби в Черно море"}
{"url": "http://www.bnews.bg/article/253228-resheno_bez_chasove_navan_pri_mrasen_vazduh", "text": "\n При завишаване на замърсяванията във въздуха до рискови нива учебните заведения ще преустановяват занятия навън, включително планирани посещения извън училище. А ученици с хронични заболявания дори ще могат да бъдат освобождавани от занятия по преценка и искане на родителите. Мерките влизат в сила, след като министър Красимир Вълчев се договори с Националния институт по метеорология и хидрология и РЗИ. \r\n\r\n [Опасно мръсен въздух в четири града] \r\n\r\n Опасно мръсен въздух в четири града \r\n\r\n Опасно мръсен въздух са дишали жителите на четири... \r\n\r\n на 02.12.2018 \r\n\r\n При постъпване на предварителна информация за очаквано завишаване на нормите до рискови нива училищата ще бъдат предупреждавани от Регионалната здравна инспекция и МОН за предприемане на конкретните мерки. Те включват и учестен режим на влажно почистване в сградите.  \r\n\r\n Възможността за отсъствия на деца с хронични заболявания при рискови нива на фини прахови частици ще бъде уредена и нормативно, казаха от МОН, цитирани от \"Марица\". \r\n\r\n София е един от градовете с най-замърсен въздух в Европа, но през последните зими водач в черната статистика сред големите градове е Пловдив. От 160 дни на активен отоплителен период под тепетата - от края на октомври 2017 г. до края на март 2018 г. - превишаване на максимално допустимите стойности са измерени в 86 денонощия, което прави повече от половината време (54%). \r\n\r\n Проблем във въздуха в Пловдив е наднорменото съдържание на фини прахови частици. Те се генерират от отоплението на твърдо гориво и трафика, а топографските особености на града също благоприятстват задържането им в атмосферата над града при безветрие. \r\n\r\n През последните дни Пловдив се буди обвит от мъгла. Двете автоматични станции в ЖР \"Тракия\" и \"Каменица\" отчитат, че дишаме лош въздух. Данните показват, че на някои места фините прахови частици са завишени от два до три пъти - предимно по основните булеварди на града и около ромските махали. \r\n \n\t\t\t\t\t\t", "date": "2018.12.06", "title": "РЕШЕНО: Без часове навън при мръсен въздух"}
{"url": "http://www.bnews.bg/article/253219-6_po_rihter_kray_avstraliyskiya_ostrov_norfolk", "text": "\n Земетресение с магнитуд 6 стана североизточно от австралийския остров Норфолк днес, съобщи Ройтерс, като се позовава на съобщи Геофизичния институт на САЩ. \r\n\r\n Не е обявено предупреждение за цунами, няма съобщения за щети или жертви. \r\n\r\n Епицентърът на труса бил на 681 км североизточно от остров Норфолк, на дълбочина 10 км. \r\n \n\t\t\t\t\t\t", "date": "2018.12.06", "title": "6 по Рихтер край австралийския остров Норфолк"}
{"url": "http://www.bnews.bg/article/253231-mona_gocheva_v_nov_dom_predi_razhdaneto", "text": "\n Актрисата и певица Мона Гочева обзавежда нов дом две седмици преди появата на първородния й наследник. Това издаде самата тя със пост в инстаграм. “Тези дни лудницата е пълна. Преместване, почистване, пренареждане…. И всичко трябва да се случи много бързо, защото ни делят няколко седмици от срещата с Бам Бам“, пише Мона, която нашумя с участието си в сериала „Революция Z“. Очевидно е, че наедрялото коремче на певицата е спънка за задачите, които трябва да се отметнат преди термина. \r\nМона обяви, че съвсем скоро ще каже на феновете си как е решила да роди. Това ще се случи във видео, което тя ще публикува на официалния си канал, пише „Телеграф“.   \r\n  \r\n \n\t\t\t\t\t\t", "date": "2018.12.06", "title": "Мона Гочева в нов дом преди раждането"}
{"url": "http://www.bnews.bg/article/253216-perkite_ot_akuli_na_ul_graf_ignatiev_ne_bili_v_ideyniya_proekt", "text": "\n Новите ограничителни стълбчета край трамвайната линия по ремонтиращата се улица \"Граф Игнатиев\" придобиха печална слава. Предпазните съоръжения станаха повод за недоволство и градски фолкор в социалните мрежи. Оприличиха ги на \"перки от акули\", надгробни плочи и други. Така отново големият ремонт в центъра на София стана тема, за която говорят всички. \r\n\r\n \"В идейният проект тези ограничители отсъстват. При съгласуването на проекта от различните институции държаха да има ясно ограничаване на трасето на трамвая и пешеходните зони. При публичните обсъждания голяма част от гражданите също настояваха за ограничители\", заяви проектантът на ремонта арх. Иво Пантелеев. \r\n\r\n Арх. Пантелеев каза, че първоначално ограничителите са планирани във формата на куб, като тези на ул. \"Солунска\", които са се превърнали в места за сядане сред гражданите. Това е причината ограничителите на \"Графа\" да са в различна форма, добави архитектът. В момента те все още не са фиксирани за земята. Разширен състав от експерти ще реши как точно да бъдат поставени съоръженията.  \r\n\r\n \"Ние следим внимателно тази критична нагласа в социалните мрежи. Един такъв проект е пресечка на много мнения. Изключително критични сме към качеството. Има много места, които не приемаме в момента. Довършителните работи все още предстоят\", каза проектантът. \r\n\r\n Той заяви, че елементите, които предизвикват недоволство и притеснение ще бъдат отстранени до края на ремонта. За него цялото е по-съществено от отделните елементи. Пантелеев смята, че към момента няма идеи за поставяне на бордюр или саксии, които да изпълняват ролята на ограничители. Той добави, че едно от предизвикателствата за ремонта е това, че пространството на ул. \"Граф Игнатиев\" е много хоризонтално и има малък наклон. Това забавя оттичането на водата. \r\n \n\t\t\t\t\t\t", "date": "2018.12.06", "title": "\"Перките от акули\" на ул. \"Граф Игнатиев\" не били в идейния проект"}
{"url": "http://www.bnews.bg/article/253249-otkriha_mayka_zadarzhana_predi_vreme_za_poboy_nad_detsata_si_no_izbyagala_ot_pravosadieto", "text": "\n Районният съд във Враца е уважил искането на Районна прокуратура и е постановил мярка „задържане под стража“  на Петя Г., обвинена за причиняване на телесна повреда на 5-годишния си син. Жената системно оставяла без надзор и родителски грижи и останалите си деца. \r\nДеянията тя извършила в периода 2012-2013 година. Тогава била привлечена като обвиняема, но избягала. Издирвана е в продължение на няколко години, вкл. и с Европейска заповед за арест. Открита е преди дни в град Петърч, община Костинброд и е задържана. \r\nСпоред разследването жената и децата й живеели в апартамент в жк. „Сениче“, там тя системно нанасяла удари с пръчка по тялото на 5-годишния си син. По  краката на детето имало некротични участъци, най-вероятно заради измръзване, две от фалангите на пръстите му били ампутирани. Освен побоя над момченцето жената оставяла децата си без надзор и не полагала достатъчно грижи за тях, с което създавала опасност не само за тяхното развитие, но и за живота им. \r\nВ момента децата са настанени в приемни семейства в Монтана, казаха за Дарик от отдел „Закрила на детето“. Две от тях – най-малките са вписани и в регистъра за осиновяване, но самите те не желаят да бъдат осиновени и продължават да подържат връзка по между си, благодарение на новите си семейства. \r\n  \r\n \n\t\t\t\t\t\t", "date": "2018.12.06", "title": "Откриха майка, задържана преди време за побой над децата си, но избягала от правосъдието\r\n"}
{"url": "http://www.bnews.bg/article/253218-otselelite_se_zavarnaha_v_izpepelenata_kaliforniya", "text": "\n За първи път след големите пожари в Калифорния от последните седмици, властите позволиха на част от жителите на опустошения град Парадайз да се завърнат и проверят имотите си. \r\n\r\n Градът е почти напълно заличен. В повечето домове са останали единствено голи стени на къщи и овъглени предмети. Очаква се да минат години, за да бъде възстановен и изграден отново опожареният град. \r\n\r\n 50 хиляди души бяха евакуирани от Парадайз и района, изгорелите къщи от пожара като цяло са над 14 хиляди. \r\n\r\n По последни данни, 85 са жертвите на огнената стихия, а 10 души все още са в неизвестност. \r\n \n\t\t\t\t\t\t", "date": "2018.12.06", "title": "Оцелелите се завърнаха в изпепелената Калифорния  "}
{"url": "http://www.bnews.bg/article/253267-ninova_se_skata_ne_otide_v_lisabon_za_kongresa_na_pes_zaradi_istanbulskata_konventsiya", "text": "\n Лидерът на БСП Корнелия Нинова няма да участва в конгреса на Партията на европейските социалисти (ПЕС), който се провежда утре в Лисабон. Това обяви тя пред журналисти в кулоарите на парламента днес. \r\n\r\n Партиите, членове на ПЕС, се събират, за да преизберат Сергей Станишев за нов мандат като президент на формацията и да излъчат зам.-председателя на комисията \"Юнкер\" Франс Тимерманс за водещ кандидат за председател на Европейската комисия след изборите догодина. На конгреса ще бъде приета и резолюция с искане за ратификация на Истанбулската конвенция във всички държави - членки на ЕС, срещу която в България БСП направи кампания. \r\n\r\n Нинова обяви, че заместникът й Деница Златева ще води делегацията на БСП на конгреса. Нинова каза, че писмените възражения на БСП срещу резолюцията за равенство на половете, срещу резолюцията за миграция и тази за одобряване на пакта за миграция на ООН вече са връчени на ПЕС. \r\n\r\n Лидерът на БСП очевидно не намери за нужно да присъства на важния конгрес, заради личните си убеждения.  \r\n\r\n \"Делегатите на БСП на конгреса на ПЕС ще подкрепят Сергей Станишев, но ще бъдат против резолюцията за равенство на половете, тази за миграция и пакта на ООН\", обясни Нинова и добави, че партията й подкрепя много от решенията на конгреса - които касаят социална Европа, политика за млади хора, за зелена икономика. \r\n\r\n Сергей Станишев, който оглавява ПЕС от 2011 г., е единствен кандидат за поста. В момента той е евродепутат от БСП, но няма яснота дали ще остане водач на листата на партията за изборите догодина, тъй като според партийци Корнелия Нинова е съветвана да е надпартиен кандидат за такъв. Нинова повтори, че догодина ще бъде решавано дали Станишев ще води листата на БСП за евроизборите. Тя му пожела \"успех и здраве, защото го чакат тежки битки догодина на европейските избори\". \r\n\r\n \"Политическият знак е лош - коментира в Лисабон политологът и гост на конгреса Татяна Буруджиева отсъствието на Корнелия Нинова на форума на ПЕС. - Резолюциите са известни още от юни, има формати да се направят възражения.  \r\n\r\n Един политически лидер точно на тази форум има ангажимент да изкаже позицията на партията си, няма нужда да се крие. Наближават избори. Всеки лидер трябва да си дава сметка, че партията му губи, когато той не застава на място и с тежки аргументи да поеме своята отговорност. Трябва да имаш ако не смелост, то елементарно самочувствие в собственото си политическо семейство да изкаже позицията си. И други партии имат възражения, коментира още Буруджиева.  \r\n \n\t\t\t\t\t\t", "date": "2018.12.06", "title": "НИНОВА СЕ СКАТА! Не отиде в Лисабон за конгреса на ПЕС заради Истанбулската конвенция!"}
{"url": "http://www.bnews.bg/article/253220-galena_se_obyavi_za_kralitsa_na_folka_publikata_obache_iska_preslava", "text": "\n Фолкпевицата Галена се обяви за кралицата на фолка! Най-голямата й конкурентка Преслава обаче бе най-желаната и чакана изпълнителка от многохилядната публика. А това допълнително задълба дългогодишния конфликт между двете изпълнителки. Каймакът на попфолка се събра в столичната зала \"Арена Армеец\" във вторник, за да отпразнува 17-ия рожден ден на телевизия \"Планета\", пише \"България Днес\". \r\nПродължилият близо три часа спектакъл не остави много на въображението на зрителите, а изненадите не спираха да валят. Върли почитатели на лекия жанр не пропуснаха да споменат, че най-голямата вражда във фолкгилдията между Преслава и Галена очевидно още не е отшумяла. Галена излезе на сцената много преди края на шоуто, като хореографията й отново бе впечатляваща и развълнува феновете. За представянето си тя избра десет 1-метрови плюшени мечоци, с които не спираше да е интимна. След като изпя част от репертоара си, Галена хвърли един мечок към публиката. Минути по-късно към нея се присъедини човекът-глас Тони Стораро, а появата му взриви аудиторията. Оказа че, че Стораро е болен и на антибиотици, но въпреки това намерил сили да подкрепи колежката си. Цветелина Янева също подкрепи певицата, с която изпълниха няколко от общите си парчета. Малко преди да слязат от сцената хванати за ръце, Галена бурно обяви, че те са кралиците на вечерта. Коментарът й още повече засили спекулациите за продължаващата драма между нея и Преслава. \r\nВероятно това, че именно добричлийката имаше честта да закрие фолкспектакъла, не се понрави на Галена, която от години се бори за признанието \"най-добра певица\". По неписани правила изпълнителят, който закрива концерта, е смятан за най-добрия на годината. \r\nМитко Пайнера избра Преслава да сложи край на шоуто. Срещата й с многобройните фенове я остави без дъх и напълно развълнувана. След като изпя последните си парчета и обяви края на представлението, жадната публика я извика няколко пъти на бис. Повлияна от емоционалната вечер, Преслава остана на сцената и без музика продължи да пее. \"Не ми пляскайте, ще се върна\", предупреди шеговито тя и сложи край на фолккупона. \r\nВърли почитатели на лекия жанр не пропуснаха да отбележат, че двете дългогодишни врагини изглеждаха по сходен начин. Галена се появи с черен блестящ гащеризон, комбиниран с черна пухкава наметка, а Преси бе заложила на черна рокля с пайети и черна наметка от тюл. Празничният концерт беше белязан от къси рокли, дълбоки деколтета и космати одежди. Емануела, която се наложи сред топимената на компанията, загря погледите на феновете с ултракъса рокля на ресни. Сред изненадите на вечерта бе Десислава, която бе заложила на къса кожена рокля. По всичко личи, че бавно и постепенно Деси възвръща добрата си формата след раждането и изглежда чудесно. \r\nГлория бе избрала изключително къса рокля по себе си, която не остави нищо на въображението. Най-разкрепостена сред изпълнителките се оказа Райна, която клатеше дупе в изрязано боди пред удивената публика. Анелия, която миналата година имаше възможност да сложи край на шоуто, също бе с рокля, едва покриваща интимните й части. Сериозно внимание от публиката получиха Галин, Фики, Борис Дали и Илиян. Най-малкият от клана Стораро – Емрах, също взе участие в шоуто заедно с Емилия, с която откриха спектакъла. А столичната зала \"Арена Армеец\" се пукаше по шевовете от хилядите души, дошли да видят на живо любимите си изпълнители. \r\nДвама от най-чаканите и желани певци не уважиха празника на фирмата. Въпреки че беше сред имената, афиширани за участие в концерта, Ивана не се качи на сцената. Впечатление направи и отсъствието на любимеца на всички жени Константин. След като колегите му Илиян и Борис Дали развълнуваха женската част от аудиторията, феновете с трепет очакваха и Коцето, но останаха разочаровани. \r\n  \r\n \n\t\t\t\t\t\t", "date": "2018.12.06", "title": "Галена се обяви за кралица на фолка, публиката обаче иска Преслава"}
{"url": "http://www.bnews.bg/article/253212-vrashtat_semeystvo_banevi_v_balgariya", "text": "\n Задържаните във Франция Евгения и Николай Баневи ще бъдат върнати в България днес.  \r\n\r\n Според главния прокурор Сотир Цацаров вече на българска територия те ще бъдат арестувани за 72 часа с искане за постоянно задържане. \r\n\r\n Съпрузите бяха арестувани във френския град Ница в края на октомври. \r\n\r\n Баневи бяха обявени за издирване от българските власти и задържани въз основа на европейска заповед. \r\n\r\n Срещу тях тече разследване за присвояване на пари от приватизирани предприятия и документни измами. \r\n \n\t\t\t\t\t\t", "date": "2018.12.06", "title": "Връщат семейство Баневи в България"}
{"url": "http://www.bnews.bg/article/253222-blago_ne_si_vizhda_detsata_zaradi_zlatka", "text": "\n Благой Георгиев е жестоко скаран с майката на децата си Христина Витанова. Гимнастичката не дава на бившия си да вижда децата им. Настоящата изгора на футболиста Златка Райкова не понася Христина и налива допълнително драми в отношенията им. За скандала в семейството на футболиста се разбра при една от последните мисии в \"Биг брадър\". Съквартирантите ще могат да говорят по телефона с близки до тях хора, но Георгиев бе категоричен, че няма да може да чуе хлапетата си, защото майка им няма да им позволи. \r\n\r\n \"Тя е толкова злобна, няма да даде“, отсече и гаджето му Златка. Благо е в ужасни отношения и с другата си бивша жена - рускинята Есмер. \r\n\r\n   \r\n \n\t\t\t\t\t\t", "date": "2018.12.06", "title": "Благо не си вижда децата заради Златка"}
{"url": "http://www.bnews.bg/article/253214-uchenitsi_i_uchiteli_ot_kazanlak_prepisaha_istoriya_slavyanobalgarska", "text": "\n Ученици и учители от казанлъшкото училище „Паисий Хилендарски” направиха най-новия препис на Паисиевата История.  \r\n\r\n Да препишат цялата „История Славяноболгарска” се хващат 22-ма ученици и 13 учители. \r\n\r\n Най-малките ученици, които са се включили в проекта, са от II клас. \r\n\r\n Преписът се преви с писец. Използвана е подложка, за да са прави редовете и мастилото да не оставя следа от другата страна на листа. \r\n\r\n Деца и учители преписват всеки ден около 40 минути, като остават в междучасията и след часовете. \r\n\r\n Корицата на преписа е от липово дърво. Заглавието и изображението на Хилендарския монах са изрисувани с пирограф. Четирите ъгъла на корицата са с железен обков – така  както дедите ни са подвързвали в миналото ценните книги. \r\n\r\n Идеята за преписа на „История Славяноболгарска” се ражда преди три години, когато в двора на училището е открит паметник на Паисий Хилендарски. \r\n \n\t\t\t\t\t\t", "date": "2018.12.06", "title": "Ученици и учители от Казанлък преписаха „История Славянобългарска”"}
{"url": "http://www.bnews.bg/article/253221-globiha_benzindzhii_za_bio_dobavki_pod_normata", "text": "\n Държавната агенция за метрологичен и технически надзор наложи тежка глоба на верига бензиностанции, защото продавали несъответстващ на законовите изисквания бензин. Санкционираната фирма \"Дизелор“ ЕООД има 5 обекта в цялата страна - в Пловдив, Стамболийски, София, Варна и Нови пазар.  \r\n\r\n Служители на Главна дирекция „Контрол на качеството на течните горива” посетили бензиностанцията в град Стамболийски на 23 август м.г. и проверили предлагания бензин А-95Н, доставен с декларация за съответствие от фирма „Сакса” ООД. За да бъде всичко изрядно, проверяващите взели шест проби по 0.85 литра, като горивото налели в предварително охладени и изплакнати метални съдове. След това пробите били затворени, маркирани и двукратно пломбирани, разказва \"Марица\". \r\n\r\n Два дни по-късно бил извършен тест в лицензираната лаборатория към агенцията за технически надзор, който установил, че съдържанието на биогориво в бензина е 5.8 обемни процента, което е в разрез със Закона за енергията от възобновяеми източници, който налага минимум от 7 обемни процента. Дружеството поискало ново изследване и една от пробите била изпратена до Сърбия за тест, който показал 5.95 обемни процента - отново в разрез на закона.  \r\n\r\n На основа на анализа бил съставен и акт с глоба за 50 000 лева, а после и наказателно постановление, което било потвърдено от Районния съд в Пловдив. Въпреки че протоколите от изследванията имат характера на експертиза, бензинджиите подали жалба до Административния съд и подчертали, че най-вероятно има грешка в разчитането на резултатите от изследванията, тъй като за това е нужна съдебно-техническа експертиза, която била отказана от предходната инстанция.  \r\n\r\n Въз основа на това магистратите от Административния съд отменили решението на колегите им от районното съдилище и върнали делото за разглеждане от друг състав, задължен да изиска експертиза, която да извърши проверка на отразените в протоколите резултати за грешки. Решението е окончателно. \r\n\r\n   \r\n \n\t\t\t\t\t\t", "date": "2018.12.06", "title": "Глобиха бензинджии за био добавки под нормата"}
{"url": "http://www.bnews.bg/article/253226-burgas_praznuva_nikulden_s_moryashka_ribena_chorba", "text": "\n Моряците от база „Атия” гощават Бургас с рибена чорба за Никулден. 150 литра ще бъдат раздадени безплатно на жителите и гостите на града. \r\n\r\n Тя ще бъде приготвена по специална рецепта в полева кухня, разположена в центъра на града. \r\n\r\n Пет вида риба ще има в супата – паламуд, скумрия, търнокоп, барбун и сафрид. Рибата е филетирана. \r\n\r\n Чорбата се готви на дърва, къкри много бавно, а приготвянето ѝ започна в ранни зори. \r\n\r\n Цялата процедура отнема три часа и половина. А през това време майсторите приготвят и стотици порции печен сафрид. \r\n \n\t\t\t\t\t\t", "date": "2018.12.06", "title": "Бургас празнува Никулден с моряшка рибена чорба"}
{"url": "http://www.bnews.bg/article/253225-obviniha_shofyorkata_ot_am_trakiya_v_narushenie_na_patnite_pravila", "text": "\n Софийската окръжна прокуратура приключи разследването на тежката катастрофа на АМ \"Тракия\", при която загинаха шестима души, а други 17 пострадаха. Предстои делото да бъде внесено с обвинителен акт в съда. \r\n\r\n Припомняме, инцидентът стана на 13 април тази година. На АМ \"Тракия\" в района на Вакарел лек автомобил, управляван от обвиняемата Цвета Таскова, се сблъска с пътнически автобус и причини смъртта 6 души. \r\n\r\n В хода на разследването спрямо Таскова беше повдигнато обвинение за причинена катастрофа по непредпазливост, вследствие на което е настъпила смъртта на повече от 1 човек. Според закона подобно деяние се наказва слишаване от свобода от 3 до 12 години. \r\n\r\n На 24 април обаче подсъдимата беше пусната от ареста под гаранция от 5 000 лева с мотивите, че съществува минимален риск да извърши друго престъпление, както и че няма опасност да се укрие. \r\n\r\n От събраните до момента доказателства е установено, че катастрофата е станала около 11,18 часа на 13 април 2018 г. в района на 27-ми километър на АМ \"Тракия\" в посока Пловдив - София при следните условия: суха пътна настилка, добра видимост и на прав участък. \r\n\r\n Пътническият автобус се е движил с около 100 км/ч в дясната пътна лента. Автомобилът, шофиран от Таскова, който се е движил със 120 км/ч, е застигнал автобуса и е предприел маневра за изпреварването му. По време на маневрата обаче Таскова е завила вдясно, при което лекият автомобил с челната си дясна част се е ударил в лявата странична част на автобуса. Заради последвалото приплъзване на колата към предната част на автобуса, лявата му гума се е спукала и е била блокирана. Шофьорът на автобуса е загубил контрол над возилото, което се е преобърнало в канавка край пътя. При преобръщането част от пътниците са изхвърчали през десните стъкла на автобуса. \r\n\r\n Според прокуратурата е нямало да се стигне до катастрофата, ако Таскова е била осигурила минималната странична дистанция при изпреварването на автобуса. \r\n\r\n Вследствие на това на 30 ноември на подсъдимата е предявено прецизно обвинение, че при инцидента е нарушила правилата за движение по пътищата, което е довело до удар между лекия автомобил и автобуса, станал причина за смъртта на шестима пътници и нанесъл средни телесни повреди на останалите седемнадесет души. \r\n\r\n Предстои делото да бъде внесено с обвинителен акт в Софийския окръжен съд. \r\n \n\t\t\t\t\t\t", "date": "2018.12.06", "title": "Обвиниха шофьорката от АМ \"Тракия\" в нарушение на пътните правила"}
{"url": "http://www.bnews.bg/article/253213-obir_za_60_sekundi_kradtsi_razbivat_avtomobili_vav_varna_video", "text": "\n Ръст на разбитите автомобили във Варна. Банда върлува из морския град и краде части и вещи от коли. Потърпевшя е записала видео на кражбата и твърди, че крадец е задигнал акумулатора на колата й.  \r\n\r\n \"Това се случи на 29 ноември. Беше една от студените вечери и нямаше никой по улиците. Може би затова извършителят е избрал точно това време. На записите от видеокамерите се вижда как той се опитва да отвори редица коли. Той проверява дали колите са заключени. Откраднат е акумулатора, зарядно за телефон, както и инструменти на мъжа ми. Щетите са на стойност около 380 лв.\", каза потърпевшата Яна Михалева. \r\n\r\n Тя не е подала жалба в полицията, защото мисли, че това ще отнеме много време. Не възнамерява да промени решението си. Михалева е майка на 3 деца. По данни на полицията във Варна за ноември са регистрирани 19 кражби на вещи в коли, включително и на авточасти. Разкрити са 4 престъпления. За ноември 2017 г. във Варна са регистрирани 37 кражби.   \r\n\r\n   \r\n\r\n \r\n\r\n   \r\n \n\t\t\t\t\t\t", "date": "2018.12.06", "title": "ОБИР ЗА 60 СЕКУНДИ: Крадци разбиват автомобили във Варна(ВИДЕО)"}
{"url": "http://www.bnews.bg/article/253246-mosv_obyavi_protsedura_merki_za_podobryavane_kachestvoto_na_atmosferniya_vazduh", "text": "\n Управляващият орган на Оперативна програма „Околна среда 2014-2020г.“ обяви процедура чрез директно предоставяне на безвъзмездна финансова помощ „Мерки за подобряване качеството на атмосферния въздух“ на обща стойност 111 442 101,58 лв. \r\n\r\n Финансовият ресурс по програмата се фокусира върху конкретни общини – получатели на средствата - Бургас, Видин, Димитровград, Монтана, Пловдив, Смолян и Столична община, съобщиха от МОСВ. \r\n\r\n Процедурата чрез директно предоставяне на безвъзмездна финансова помощ има за цел да се намалят наднормените нива на фини прахови частици (ФПЧ10) от битовото отопление. Същевременно финансирането ще допринесе за изпълнение на ангажиментите на страната във връзка с осъдителното решение на Съда на ЕС за неспазване на нормите за съдържание на ФПЧ10 в атмосферния въздух, посочват от министерството. \r\n\r\n Мерките, които ще бъдат подкрепени, са свързани с подмяната на отоплителни устройства на твърдо гориво (дърва и въглища) с алтернативни форми на отопление на газ, електричество, пелети или свързване към топлофикационна или газоразпределителна мрежа. Като крайна алтернатива (когато всички други опции са неприложими или изчерпани) е допустима и подмяната на старите печки с модерни уреди на дърва или въглища, които отговарят на техническите параметри за екодизайн. Тези мерки, едновременно с планираните информационни и образователни кампании, се очаква да доведат до промяна в цялостното мислене на гражданите по отношение опазване чистотата на въздуха. С това ще се постави основата на ефективен национален модел за преодоляване на проблемите с нарушеното качество на атмосферния въздух в резултат от битовото отопление. \r\n\r\n Максималният срок за изпълнение на дейностите по проектите е 54 месеца. \r\n \n\t\t\t\t\t\t", "date": "2018.12.06", "title": "МОСВ обяви процедура „Мерки за подобряване качеството на атмосферния въздух“"}
{"url": "http://www.bnews.bg/article/253223-v_ungariya_sazdadoha_propravitelstvena_mediyna_imperiya", "text": "\n Унгарският премиер Виктор Орбан лично разреши създаването на гигантска проправителствена медийна империя в страната, съобщи БГНЕС. \r\n\r\n Собствениците на около 500 унгарски национални и регионални медии миналата седмица, при координирана акция, подариха своите компании на бившия депутат от управляващата партия Фидес Габор Лискай. Всички тези \"подарени медии\" ще бъдат управлявани от фондацията на Лискай \"Централноевропейска фондация за печат и медии\". Подаряването и даренията, съгласно местното законодателство, не задължава при прехвърлянето на собствеността да има парични транзакции. И поради тази причина няма да бъде платен никакъв данък на държавата. \r\n\r\n От \"Централноевропейска фондация за печат и медии\" съобщиха, че \"тяхна основна цел ще бъде опазването на националните ценности\". \r\n\r\n \"Става въпрос за проект от национално и стратегическо значение с обществен интерес\", каза самият Виктор Орбан при подписването на указа, който разрешава въпросното прехвърляне на собствеността и създаването на практика на медиен монопол в Унгария в полза на управляващите. \r\n\r\n След идването му на власт през 2010 година обществените медии открито застанаха в защита на режима на Орбан, а огромна част от частните медии бяха превзети от лица, близки до властта. \r\n\r\n През 2010 година Унгария заемаше 23-то място по свобода на медиите в света. В момента тя се намира на 73-то място, съгласно класацията на \"Репортери без граница\". \r\n\r\n През 2015 година общо 31 медии бяха посочени като проправителствени. Днес те са над 500. \r\n\r\n Близки на Виктор Орбан медийни босове са собственици и на медии в Република Македония. Всички те яростно защитаваха режима на Никола Груевски, открито се противопоставят на Договора за добросъседство между Македония и България, както и на този от Преспа, който сложи край на спора за името и откри пътя за евроинтеграцията на Република Македония.  \r\n \n\t\t\t\t\t\t", "date": "2018.12.06", "title": "В Унгария създадоха проправителствена медийна империя"}
{"url": "http://www.bnews.bg/article/253224-riton_zapaliha_elhata_na_drago_chaya", "text": "\n Празниците започнаха за дует \"Ритон\" и Драго Драганов! Катя и Здравко получахи привилегията да запалят светлините на Коледната елха в апартамента на тв водещия, а той от своя страна ги посрещна на отрупана трапеза с приготвени от самия него деликатеси като баница и курабийки. \r\n\r\n Повод за приятелската вечеря е бил не само стартът на дългите Коледни празници. Триото е гръмнало шампанското и в чест на поредния им съвместен проект. \r\n\r\n \"Готова е и втората песен от предстоящия албум на дует \"Ритон\" по мой текст \"Цял живот танго\". Станаха вече пет! Направо съм си поет-песенник! Ха-ха-ха! Поливаме събитието и официално \"запалихме\" елхата. Наздраве!\", написа Драго в социалните мрежи към снимки с приятелите си на фона на украсеното с коледни звезди и златисти топки дръвче, пише ПИК. \r\n\r\n Неотдавна официалната страница на \"Ритон\" във \"Фейсбук\" съобщи, че дуетът вече е записал първата песен на Драганов за новия албум, озаглавена \"Твоята жена\". Тя е по музика и аранжимент на Алекс Нушев, а за новото танго Нушев също стои зад аранжимента, а музиката е на Чавдар Коцев. \r\n \n\t\t\t\t\t\t", "date": "2018.12.06", "title": "\"Ритон\" запалиха елхата на Драго Чая"}
{"url": "http://www.bnews.bg/article/253211-nikulden_e", "text": "\n Православната църква почита днес паметта на Свети Николай Мирликийски Чудотворец, празникът е наричан от народа Никулден. \r\n\r\n Хиляди именици черпят днес, празнуват моряци и банкери. Свети Никола е покровител на Бургас. \r\n\r\n Николай Мирликийски е роден през III век в Патара, днешна Мала Азия. След праведен монашески живот е избран за архиепископ на град Мир, Ликийска област. Умира през 342 г. Мощите на светеца днес се пазят в италианския град Бари. През целия си живот Свети Николай помагал на страдащите, защитавал невинните, укрепвал слабите със словото на истината и вярата.  \r\n\r\n Според народните вярвания светецът причинява бурите и ураганите в морето, и затова на Никулден всички гемии спират да се движат. Подрежда се празнична трапеза, на която задължително се поднася специално ястие – рибник, приготвено от прясна риба, най-често шаран, като курбан за преживяно нещастие, избегната беда или просто за здраве и благополучие на къщата. \r\n\r\n Имен ден честват Никола, Николай, Николина, Николета, Нина, Кольо и производни на тях.  \r\n \n\t\t\t\t\t\t", "date": "2018.12.06", "title": "Никулден е"}
{"url": "http://www.bnews.bg/article/253215-otmeniha_okonchatelno_povishavaneto_na_aktsiza_na_gorivata_vav_frantsiya", "text": "\n Повишаването на акциза върху горивата във Франция е окончателно отменено. Това стана ясно, след като премиерът Едуар Филип заяви пред парламента, че новият данък не е включен в бюджета за следващата година. \r\n\r\n Ден по-рано той обяви мораториум върху планираното вдигане на акциза върху горивата от 1 януари. Именно то стана причина вълната от протести в страната, довели до размирици в Париж и блокади в провинцията. Властите се опасяват от нови изстъпления в събота, за когато са планирани нови протести. \r\n \n\t\t\t\t\t\t", "date": "2018.12.06", "title": "Отмениха окончателно повишаването на акциза на горивата във Франция"}
