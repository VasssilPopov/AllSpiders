{"url": "http://www.bnews.bg/article/254457-vks_shte_atakuva_pred_ks_promenite_v_antikoruptsionniya_zakon", "text": "\n Решението на общото събрание на Гражданската колегия на Върховния касационен съд (ОСГК ВКС) по Тълкувателно дело 4/2016 година, прието преди по-малко от 2 месеца, на практика от четвъртък ще бъде обезсилено, съобщава \"Правен свят\".  \r\n\r\n Това става възможно, тъй като спешните поправки в Закона за противодействие на корупцията и за отнемане на незаконно придобитото имущество (ЗПКОНПИ) ще бъдат обнародвани в брой 1 на \"Държавен вестник\" от 3 януари 2019 година. Това означава, че президентът Румен Радев не е наложил вето на поправките, свързани с гражданската конфискация и дава зелена светлина на промените. Спешните промени се наложиха след като мнозинството от върховните съдии в Гражданската колегия на ВКС приеха, че с прекратяването на наказателното производство трябва да се прекратят и исковете за отнемане на незаконно продобито имущество. \r\n\r\n Въпреки демонстрираната от парламента воля, потвърдена и от президента, гражданската конфискация да бъде наложена като устойчив модел в борбата с корупцията у нас, очакванията са поправките в Антикорупционния закон, излизащи в утрешния \"Държавен вестник\", да бъдат атакувани пред Конституционния съд от ВКС. \r\n\r\n С приетите промени Антикорупционната комисия ще може да води дела за отнемане на имущество и при прекратено производство, включително и при оправдателна присъда. На 20 декември м.г. депутатите приеха също така неприключилите проверки и производства пред съда по установяване на конфликт на интереси и налагане на административни наказания да се довършат от Комисията за противодействие на корупцията и за отнемане на незаконно придобитото имущество (КПКОНПИ) по досегашния ред. \r\n\r\n   \r\n \n\t\t\t\t\t\t", "date": "2019.01.02", "title": "ВКС ще атакува пред КС промените в антикорупционния закон"}
{"url": "http://www.bnews.bg/article/254454-sadat_razreshi_stroezhite_kray_vrah_midzhur", "text": "\n Върховният административен съд остави в сила екологичната оценка за туристическа ски зона \"Миджур\", изготвена от РИОСВ в Монтана, предаде БТА. \r\n\r\n Оценката бе обжалвана от Асоциацията на парковете в България последователно в Административния съд в Монтана и във ВАС с аргумент, че се застрашават местообитанията на риса, кафявата мечка и европейския вълк. И двете съдилища отхвърлиха тези аргументи и потвърдиха екологичната оценка, изготвена от РИОСВ в Монтана, посочиха от инспекцията. \r\n\r\n Туристическата ски зона „Миджур” трябва да бъде изградена от частни инвеститори в Западна Стара планина край връх Миджур, който е най-високият в тази част на Балкана със своите 2168 м. \r\n\r\n От РИОСВ-Монтана посочват, че към бъдещия туристически комплекс вече има заявен интерес и се очаква в идните месеци строителството да започне. \r\n \n\t\t\t\t\t\t", "date": "2019.01.02", "title": "Съдът разреши строежите край връх Миджур"}
{"url": "http://www.bnews.bg/article/254442-babait_otkri_ogan_po_plevenskata_biblioteka", "text": "\n \r\nНеизвестен откри стрелба срещу сградата на Регионалната библиотека ”Христо Смирненски” в Плевен, съобщиха от Областната дирекция на МВР в града. \r\n\r\n Инцидентът е станал на 1 януари 2019 г., когато мъжът произвел изстрели към сградата, в която не е имало посетители. Сигнал за случилото се е постъпил в 00.10 ч. При огледа криминалистите установили, че са нанесени материални щети на стъклената външна табела на библиотеката, на четири витринни стъкла и стъклопакет на входната врата на сградата. Иззети са шест проектила. \r\n\r\n Базата на библиотеката и фондовете й с книги не са засегнати. \r\n \n\t\t\t\t\t\t", "date": "2019.01.02", "title": "Бабаит откри огън по плевенската библиотека"}
{"url": "http://www.bnews.bg/article/254458-datata_na_brekzit_may_se_otlaga_za", "text": "\n Във Великобритания са в ход междупартийните разговори за отлагането на датата на Брекзит. Те се водят от няколко седмици, а идеята е правителството да помоли ЕС да отложи дългоочакваното събитие за месец юли, вместо за 29 март. Така страната ще има време да реши какви действия да предприеме. \r\n\r\n Интерес към такъв развой има и от кабинета на Тереза Мей, откъдето са се свързали с депутати от парламента за дискусии по този въпрос. \r\n\r\n Доминк Грийв, бивш главен прокурор на Великобритания и настоящ депутат от Консервативната партия, е на мнение, че дори и сделката на Тереза Мей да бъде приета от парламента, отлагането на датата на Брекзит ще е неизбежно, защото няма да има достатъчно време да се приеме нужното законодателство, пише \"Гардиън\". \r\n\r\n \"Мисля, че ако тя не сключи сделката си, забавянето ще бъде неизбежно, за да се даде повече време за избягване на Брекзит без сделка, което ще е убийствено за икономиката ни, а също така съществува възможност за провеждане на втори референдум по въпроса\", казва депутатът. \r\n\r\n \"Ако сделката бъде отхвърлена, парламентът трябва да проведе много сериозен дебат за това как да защити икономиката от сценарий без сделка и на този етап нищо не трябва да се изключва\", казва депутатът. \r\n\r\n Преговарящите от ЕС са заявили, че това е възможно, ако Великобритания посочи \"добра причина\" за удължаването. Оттам за посочили като пример за \"добра причина\" свикването на втори референдум или предсрочни парламентарни избори. \r\n\r\n Проблемът в момента е да се намери подходящ начин, чрез който депутатите да принудят правителството да поиска удължаване на срока за излизане от ЕС. Най-лесно това може да стане чрез приемане на поправка в Закона за оттегляне от ЕС. Ако това не проработи, депутатите планират да гласуват поправка в Законопроекта за финансите, който се гласува в началото на всяка година. С него парламентът делегира на правителството правото да събира данъци през следващата данъчна година (6 април 2019 - 6 април 2020). \r\n\r\n Джереми Корбин, лидерът на лейбъристите, поиска от Тереза Мей да се откаже от сделката с Брюксел и да се върви към втори референдум. Според \"Гардиън\" това е преобладаващото мнение в опозиционната партия, подкрепяно от 72% от нейните членове. \"Ние ще гласуваме против сделката с Европейския съюз, защото смятаме за неприемливи договорените условия. Това се отнася и до митническия съюз след излизането, което в сегашния си вид не гарантира интересите на Великобритания в търговията с континента\", каза Корбин. \r\n\r\n Междувременно се появиха данни, че правителството е похарчило повече от 4 милиона британски лири за консултанти, които да помогнат за подготовката за напускане на ЕС. Това включва почти £ 1.5 млн. за Boston Consulting Group, която през 2016 г. предупреди, че \"продължителният период на несигурност и волатилност изглежда вероятен в много измерения, включително по отношение на растежа, търговията, инвестициите, лихвените проценти и финансовите пазари\". \r\n\r\n   \r\n \n\t\t\t\t\t\t", "date": "2019.01.02", "title": "Датата на Брекзит май се отлага за ..."}
{"url": "http://www.bnews.bg/article/254455-kzk_poryaza_otnovo_ginka_za_chez", "text": "\n Комисията за защита на конкуренцията за пореден път спира хода на евентуалната сделка между \"Инерком\" и ЧЕЗ за придобиването на българските активи на чешкото дружество. Това става ясно от определение на антимонополната комисия, публикувано на сайта ѝ.  \r\n\r\n Комисията е взела решение, че окончателното ѝ становище зависи от делото във Върховния административен съд. Неговото разглеждане е насрочено за месец май, съобщи БНР. \r\n\r\n През декември от ЧЕЗ - Прага взеха решение да започнат преговори и с втория класиран кандидат за продажбата на българските си активи. Това е \"Индия Пауър\", откъдето още през декември потвърдиха пред \"Хоризонт\", че имат интерес към сделката.  \r\n \n\t\t\t\t\t\t", "date": "2019.01.02", "title": "КЗК поряза отново Гинка за ЧЕЗ"}
{"url": "http://www.bnews.bg/article/254459-vnimanie_za_shofyorite_na_pat_kato_prez_zima", "text": "\n Шофьорите, на които в следващите дни предстои пътуване, е необходимо да тръгват на път с автомобили, подготвени за зимни условия. \r\nНационалният институт по метеорология и хидрология определи за утре жълт код за опасно време в по-голяма част от Южна България, където се очакват снеговалежи и образуване на снежна покривка. Това съобщиха от пресцентъра на Агенцията \"Пътна инфраструктура\" /АПИ/. \r\nАПИ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори.НИМХ-БАНПри необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. \r\n \n\t\t\t\t\t\t", "date": "2019.01.02", "title": "Внимание за шофьорите: На път като през зима"}
{"url": "http://www.bnews.bg/article/254415-mazhat_na_anya_pencheva_izbuhna_nyama_da_mi_razvalite_braka_s_izmisleni_novini", "text": "\n Издание разпространи информацията че Аня Пенчева и Ивайло Караньотов са разделени от средата на декември. Според клюката бизнесменът изоставил съпругата си заради участничката от \"Фермата\" Христина. \r\n\r\n \"Хора, давате ли си сметка какво предизвиквате само с една-единствена цел, наречена ТИРАЖ. \r\n\r\n Коледа е, поне в името на Рождество направете изключение и пишете истината. Нека, ако във вашият жълт колектив има журналист с топки, да ми се обади и да ми се закълне, че вярва и може да докаже това, което е написано\", обърна се към жълтото издание Караньотов с гневен статус във фейсбук. И добави: \r\n\r\n \"Позволявам си да ви пиша, защото хвърляте сянка на 30-годишния ми брак с Аня. Никой никога не си е позволявал да я обижда така безнаказано пред мене. Нито ще ми развалите брака, нито ще обезверите хората около мене.\" \r\n \n\t\t\t\t\t\t", "date": "2019.01.02", "title": "Мъжът на Аня Пенчева избухна: Няма да ми развалите брака с измислени \"новини\"!"}
{"url": "http://www.bnews.bg/article/254438-fidel_kastro_i_do_dnes_smushtava_sanya_na_yordanka_hristova", "text": "\n Йорданка Христова често сънувала Фидел Кастро, научи репортер на „ШОУ” от близки до естрадната звезда. Въпреки че се познаваха добре и със сигурност певицата не пази лоши спомени от него, на моменти откровено се стряскала. Веднъж дори се събудила разплакана. \r\n\r\n Йорданка Христова от години е свързвана с Куба и с Кастро, но не само заради песните. Въпреки че е пяла в 43 страни по света на 5 континента, тя и до днес е най-известната българска певица в Куба! \r\n\r\n Певицата винаги е била оскъдна в коментарите си относно кубинският лидер, но не защото пази големи тайни, както много пъти е подчертавала, а заради големия си респект от него. И все пак – интересно е какви са сънищата й с него… \r\n\r\n Близък до звездата издава, че тя е споделяла, че обикновено го сънува, когато наближава празник. Така станало и сега – \r\n\r\n Кастро се „появил” малко преди Нова година. \r\n\r\n Но този път изпълнителката на „Ще продължавам да пея” не се уплашила. Дори напротив – била в повече от добро настроение. \r\n\r\n „Кастро беше изключителен оратор, но и много добър слушател. Беше една изключителна личност от световна величина. Много обичан, но и много мразен”, споделя в интервю певицата. И добавя – „той направи много за тази малка Куба, която е колкото България по територия. Куба се превърна в една мечтана дестинация по цял свят. А Кастро беше царят на пиара по отношение на Куба. Беше от политиците, които мислят за бъдещето. Той беше приятел на света и на историята. За него важните проблеми бяха световните политически проблеми, глобалните промени. Бих казала, че беше и аскет. Много лишения изтърпяха кубинците, но са такъв народ и такъв дух, че тяхната борба за независимост може би ще приключи с фамилията Кастро”. \r\n\r\n Разбира се, през годините неведнъж се е писало, че между Данчето Христова и Фидел Кастро \r\n\r\n е имало дори страстна любовна афера. \r\n\r\n Нещо, което певицата нито потвърждава, нито отрича. Отвръща така: \r\n\r\n „Нека да има митове! Фидел бе невероятна личност, една от най-забележителните през ХХ век. А какви магнетични очи имаше... Кафяви, прозрачни… Факт е, че ние с него се познавахме. Но за подробности няма да говоря. По това си и приличаме - нищо не разказваме за личния си живот! Моята публика така и не разбра кога се омъжих, кога се разведох... Един ден ще опиша всичко в автобиографичната си книга”. \r\n \n\t\t\t\t\t\t", "date": "2019.01.02", "title": "Фидел Кастро и до днес смущава съня на Йорданка Христова"}
{"url": "http://www.bnews.bg/article/254443-desi_banova_vse_oshte_tayno_se_sreshta_s_bivshiya_si", "text": "\n Деси Банова и бившия й са затоплили отношенията си, новата г-жа Пленелиева се среща тайно с него \r\n\r\n Деси Банова е подновила отношенията си с бащата на дъщеря си. Напук на слуховете, че двамата изобщо не се поглеждат след раздялата новата госпожа Плевнелие и Ивайло Граховски се срещат. \r\n\r\n Малко преди празниците те си чукнали среща. На която не присъствал експрезидентът, но затова пък там била Йоанка-8-годшаната им щерка. \r\n\r\n Свидетели разкриват, че тримата приличали на щастливо семейство от страни. \r\n\r\n Били си много близки, говорели си и се смеели. Сякаш изобщо не са се разделяли. Най-вероятно визитата на тримата е била по повод да изяснят въпросите около отглеждането на наследничката им. Която през повечето време е с мама и с новия си баща. \r\n\r\n Още повече, че специалисти дали съвет на Деси по-често да излизат тримата. Заради Йоана. Която можела да се травмира поради липса на внимание. Иначе Ивайло се виждал с нея когато си поиска. Бившата синоптичка била гузна, че го зарязала и позволявала на бизнесмена да се среща с щерката. \r\n\r\n Макар, че на него му отнело доста време за да й прости роднините му не искали нито да я чуват, нито да я виждат. \r\n\r\n Росен Плевнелиев се правел, че изобщо не ревнува защото и той е баща и е наясно с проблема. Държал се с Йоана като със собствено дете. А и тя му отвръщала със същото. Но въпреки това непрекъснато питала за баща си. \r\n\r\n Банова и Граховски се запознават преди години в сградата на Нова тв където бизнесменът имал офис. После Иво завъртял собствен бизнес като произвеждал кожени чанти. С които търгувал. Деси била рекламното лице на марката му, но преди да се разделят, предават от „Ретро“. \r\n \n\t\t\t\t\t\t", "date": "2019.01.02", "title": "Деси Банова все още тайно се среща с бившия си "}
{"url": "http://www.bnews.bg/article/254440-aneliya_svatosva_shterka_si_s_kolega", "text": "\n Всяка крачка на дъщерята на Анелия и Коко Динев се следи под лупа от медиите. 14-годишната Ивон е по-интересна дори от известните си родители. Уви, причината не е толкова приятна. Масово хората осъждат начина, по който изглежда малкото момиче, както и разюзденото й поведение. \r\n\r\n Мнозина са на мнение, че наследницата на голямата чалга звезда се е подложила на много корекции и е загубила детското в себе си. Анелия отрича тези слухове и твърди, че тази визия идва от гримовете, които е позволила на ученичката. \r\n\r\n „Нямам корекции. Писна ми да ме обвиняват. Аз съм на 14 години. Нито имам силикон, нито съм си слагала джуки. Имам мигли. Използвам сенки и фон дьо тен“, обясни Иво във влог. \r\n\r\n Щерката на Анелия бе попитана в прав текст дали е правила секс, на което тя отговори, че е девствена. \r\n\r\n Това не пречи на момчетата да се навъртат около известната щерка. Предимно мераклии са батковци на Ивон, по каквито всъщност си падат повечето момичета. \r\n\r\n Анелия обаче си харесала за зет младия си колега Денис Теофиков. Момчето нашумя покрай успешния си дует „Грешка беше“ с Цветелина Янева. Бързо се превърна в любимец на публиката, а изглежда и на колежките си. Наскоро се засякъл с Анелия и тя къде на шега, къде не – му казала, че го иска за зет. \r\n\r\n Денис е музикалното откритие на „Пайнер“ за 2018 г. Много бързо името му се запомни, с последователите в социалните мрежи с всеки ден се множат. За първи път се наблюдава и такова масово подкрепяне от негови колеги. Ръка на Денис му подадоха Цвети Янева, Джулия, Лорена, Ванеса и т.н. \r\n \n\t\t\t\t\t\t", "date": "2019.01.02", "title": "Анелия сватосва щерка си с колега"}
{"url": "http://www.bnews.bg/article/254449-makedoniya_reshi_da_premahne_ploskiya_danak", "text": "\n Македония премахна плоския си данък. \r\n\r\n От 1 януари 2019-та година влезе в сила прогресивна данъчна скала, според която доходите над 90 хил. денара (около 2900 лв.) месечно ще се облагат с допълнителен данък от 8% или ще стане общо 18 на сто). За другите размерът остава 10%. \r\n\r\n Властите настояват, че промяната ще засегне едва един процент от населението, но бизнесът недоволства.  \r\n\r\n Данъците върху капиталовите печалби, хазарта и доходите от наем пък се увеличиха до 15 на сто. В страната е въведен и лимит от само 1000 евро за плащанията в брой, пише Канал 3. \r\n \n\t\t\t\t\t\t", "date": "2019.01.02", "title": "Македония реши да премахне плоския данък"}
{"url": "http://www.bnews.bg/article/254441-riki_martin_stana_bashta_na_dashterichka", "text": "\n Това съобщи самият изпълнител на \"Living La Vida Loca\" в социалните мрежи, като публикува снимка на малките ръчички на новороденото. Мартин не издава подробности около появяването на малката на бял свят. Отбелязва единствено, че името на момиченцето е Лусия и добавя\" \r\n\r\n \"Всички се влюбихме в нея от пръв поглед.\" \r\n\r\n Лусия е третото дете в семейството на Мартин, съобщават от \"Монитор\". Той вече възпитава близнаците Матео и Валентино, които бяха родени от сурогатна майка през 2008 г. \r\n\r\n В отглеждането на малките му помага и неговият съпруг - шведският художник Джоан Йозеф. Двамата сключиха брак в началото на миналата година. Носителят на \"Грами\" предложи на избраника си в края на 2016 г. - няколко месеца след запознанстовто им. Двамата се срещат случайно, докато певецът търси нови попълнения за своята колекция от произведения на изкуството. \r\n \n\t\t\t\t\t\t", "date": "2019.01.02", "title": "Рики Мартин стана баща на дъщеричка"}
{"url": "http://www.bnews.bg/article/254453-sled_reshenieto_na_borisov_api_tarsi_nachin_da_si_vzeme_parite_ot_severnata_tangenta", "text": "\n Агенцията за \"Пътна инфраструктура\" и Столична община се договориха да създадат работна група, която да защити интересите и на двете страни. В състава на работната група ще бъдат включени представители и на АПИ, и на СО.  \r\n\r\n Те имат срок до 25 януари да дадат решение как АПИ да не губи от своите приходи за поддръжка и изграждане на пътна инфраструктура, а Столичната община да защити интереса на гражданите и и те да се придвижват по Северната тангента.  \r\n\r\n  Казусът се появи в края на миналата година след последното правителствено заседание, на което се утвърди нов списък пътищата от републиканската пътна мрежа. Така Северната тангента попадна в трасето на новата магистрала \"Европа\", която води до Калотина, предаде Канал 3. \r\n\r\n Столична община и АПИ започнаха преговори по казуса и бе наложен гратисен период, в който от Пътна полиция да не санкционират шофьори, които управляват автомобилите си без винетка по Северната тангента. \r\n \n\t\t\t\t\t\t", "date": "2019.01.02", "title": "След решението на Борисов, АПИ търси начин да си вземе парите от Северната тангента"}
{"url": "http://www.bnews.bg/article/254447-strashni_podrobnosti_okolo_ubiystvoto_na_ruskiya_biznesmen_vav_varnensko", "text": "\n Семейно насилие, което е се е разигравало от години - вероятно това е причината за убийството на руския бизнесмен, намушкан с нож от сина си. Това разкриха пред БЛИЦ хора от варнеското село Осеново.  Именно там е живеел Антон А. \r\n\r\n Той започнал да си строи там голяма къща преди няколко години. Почти веднага след това започнало да се говори, че пребива системно съпругата Светлана и сина си. Местни хора предполагат, че това се е случило и във фаталния 1-ви януари. По все още непотвърдена информация мъжът започнал да бие жена си, намесил се и 17-годишният син, който искал да защити майка си, но бизнесменът ударил и него.  \"Вероятно в този момент момчето не е издържало, грабнало е нож и е намушкало няколко пъти баща си\", предполагат източниците на БЛИЦ. \r\n\r\n Къщата, където се е разиграло всичко, се намира малко след края на селото и наоколо няма много други постройки. Местният инспектор бил повикан от съпругата на Антон. На място веднага пристигнала полиция, дошъл и кметът на Осеново Динко Бакалов. \"Видях момчето, стоеше настрани с майка си, държаха се за ръка\", разкрива той пред репортер на БЛИЦ. Хора, които са посетили местопрестъплението разкриват, че вътре се е водила яростна борба. \"Цялата къща беше като след погром, всичко беше обърнато наопаки, обърнати мебели\", разказват те. \r\n\r\n За семейството на Антон в селото се знае малко. Не е ясно и с какво точно се е занимавал бизнесменът. След като се устроил във все още недостроената изцяло къща, той вдигнал и няколко по-малки постройки, където устроил нещо като оранжерия.  \r\nДокарал и едри кучета, които държал зад ограда в двора си.  \r\nАнтон, съпругата му Светлана и детето били руски граждани и нямали регистрация в селото. За случая е подаден сигнал и до посолството на Русия у нас.  \r\n  \r\n \n\t\t\t\t\t\t", "date": "2019.01.02", "title": "Страшни подробности около убийството на руския бизнесмен във Варненско"}
{"url": "http://www.bnews.bg/article/254451-rezhat_firmi_ot_obshtestveni_porachki_ako", "text": "\n \r\nРаботодатели, наели работници без трудов договор, губят право да участват в обществени поръчки за три години. Това съобщиха от Изпълнителната агенция ”Главна инспекция по труда”. \r\n\r\n Срокът започва да тече от датата на влизане в сила на наказателното постановление, дори ако те са платили наложената за нарушението санкция. \r\n\r\n Според Закона за обществените поръчки (ЗОП) този вид нарушения на Кодекса на труда, освен че са основание за задължително отстраняване от обществена поръчка, не подлежат на изчистване. Това се дължи на невъзможността да се отстранят със задна дата вредите за наетите лица заради загубата на трудовите и осигурителните права за периода, през който те са работели без трудов договор. По тази причина ИА ГИТ не може да издаде удостоверение за липса на нарушение срещу доказателства за платена санкция, за каквото настояват работодатели. \r\n\r\n Не подлежат на отстраняване и нарушенията, свързани с наемане на непълнолетни лица без разрешение от Инспекцията по труда, както и на незаконно пребиваващи в България чужденци. Възможно е да се докаже надеждност само ако става въпрос за нарушения, свързани със заплащането на труда, тъй като след изплащане на забавените възнаграждения се счита, че вредните последици са отстранени. \r\n\r\n Всеки работодател може да заяви и да получи необходимите му удостоверения за удостоверяване на обстоятелства по ЗОП и други нормативни актове по електронен път с електронен подпис чрез внедрена от ИА ГИТ система. Системата генерира уникален код за достъп, който се отпечатва върху удостоверението и гарантира неговата автентичност вместо мокър печат и подпис. Чрез кода всеки възложител на обществена поръчка може да провери дали предоставеното от изпълнителя удостоверение е достоверно. \r\n \n\t\t\t\t\t\t", "date": "2019.01.02", "title": "Режат фирми от обществени поръчки, ако..."}
{"url": "http://www.bnews.bg/article/254444-rabotyat_ta_pushek_se_vdiga_kabinetat_promeni_sastava_na_komisiyata_za_lekarstvata", "text": "\n Правителството одобри промени в състава на Комисията по прозрачност по Закона за лекарствените продукти в хуманната медицина. \r\n\r\n Адвокат Лора Гурмева заменя Цветозар Младенов като представител на Българския лекарски съюз. Гурмева е магистър по право от СУ „Св. Климент Охридски“, има специализация „Правораздаване“ и „Публична администрация”. Има и магистърска степен по „Българска филология“ от СУ. Вписана е в Софийската адвокатска колегия. \r\n\r\n В периода 2004 - 2010 г. е работила като помощник адвокат в адвокатски кантори. От 2010 г. до 2012 г. е инспектор в Инспектората на Министерство на здравеопазването, а в периода 2012-2015 г. е юрисконсулт в Националния център по обществено здраве и анализи. От 2016 г. до момента практикува самостоятелно като адвокат в областта на търговското, облигационното, трудовото и медицинското право. \r\n\r\n Предшественикът й Цветозар Младенов остава в състава на комисията, но вече не като квота на БЛС, а като представител на здравното министерство. Той запазва поста си на мястото на Нели Таринска. Младенов също е юрист от Софийския университет,  със специализация „Правораздаване“. Има магистърска степен по „Обществено здраве и здравен мениджмънт“ към Медицински университет - София и магистърска степен по специалност \"Публична реч“ към Националната академия за театрално и филмово изкуство „Кръстьо Сарафов“. \r\n\r\n Адвокат Младенов е вписан в Софийската адвокатска колегия. Работил е като сътрудник в търговски дружества и адвокатска кантора, а в момента практикува самостоятелно като адвокат в областта на търговското, облигационното, застрахователното и медицинското право и медиацията. От 2016 г. до момента е член на Комисията по прозрачност. \r\n\r\n На мястото на Ваня Илиева - представител на Националната здравноосигурителна каса, се определя Ваня Тонева. Тя е завършила Бургаския свободен университет, където придобива магистърска степен по специалност „Право“. \r\n\r\n Има и магистърска степен по специалност „Счетоводство и контрол“ към Университет за национално и световно стопанство. В периода 2001 -2006 г. е заемала длъжността „Младши юрисконсулт“ в Областна администрация - Стара Загора, а от ноември 2006 г. до февруари 2007 г. е заемала длъжността „Старши експерт – юрисконсулт“ в Министерство на икономиката и енергетиката. Ваня Тонева също така е заемала длъжността „Старши финансов \r\nинспектор“ в Агенция за държавна финансова инспекция, а от декември 2007 г. до декември 2016 г. е заемала длъжността „Главен юрисконсулт“ в Министерство на регионалното развитие и благоустройството. От януари 2017 г. до момента заема длъжността „Главен юрисконсулт“ в Националната здравноосигурителна каса. \r\n \n\t\t\t\t\t\t", "date": "2019.01.02", "title": "Работят, та пушек се вдига - кабинетът промени състава на Комисията за лекарствата"}
{"url": "http://www.bnews.bg/article/254445-imotni_izmami_zalyaha_neta", "text": "\n Мъже се представят за жени, за да си намерят съквартирантка и приятелка, в наето от тях жилище. Това сочи проверка в социалните мрежи, направена от в. „Монитор“. Често офертите за двустайни или по-големи по площ квартири всъщност са за наемане на стая в апартамента, който се използва и от други хора, а не за отделно жилище с посочените параметри. Друг любим трик, прилаган често от наемодателите, е да лъжат за цената. \r\n\r\n На линка към офертата пише една сума, а когато я кликнеш, излиза съвсем друга. В обявите нерядко се афишира близостта на имота до центъра, а местоположението му се оказва в отдалечен квартал от града. Все повече потребители търсят оферти за наем не толкова по сайтовете, колкото в социалните мрежи. Групите са много, а исканите наеми на квартирите и качество - различни. \r\n\r\n Справка във фейсбук сочи, че наемът варира между 500-700 лв. на месец за двустайни апартаменти, разположени в кварталите около центъра. За двустаен апартамент с две тераси в столичния квартал „Редута“ например се искат 650 лв. Жилището е обзаведено и с климатик. За друг двустаен в „Зона Б-18“, намираща се от западната страна на центъра на столицата, офертата за наема е 100 лв. по-малко, но условията ще са далеч по-мизерни. \r\n\r\n Гарсониери и апартаменти в „Студентски“ са на същата цена, но рядко с хубаво качество. Често като предимства са изреждани вътрешното отопление, наличието на паркоместа и близостта на сградата до дадена метростанция или спирка на автобуси. Под много от офертите обаче се срещат коментари и дискусии, че това са стари предложения и имотът отдавна не е на пазара. \r\n\r\n Справка по специализираните сайтове показва, че наемът на двустаен апартамент в центъра на София е поне 600-800 лв. Повечето оферти предлагат обзаведени жилища, но дори да няма пълно обзавеждане, то най-необходимите уреди и мебели са налице. В идеалния център на столицата за тристаен наемът може да е и 900 евро. За 82 кв. м наемателят може да хвърли и 1000 евро на месец, и то за необзаведен апартамент, който може да стане и офис пространство. \r\n\r\n Не само липсата на обзавеждане сваля цената, но и липсата на телефон и оборудване за безжична интернет връзка в имота отблъскват кандидат за наемането му и оттам цената му е по-ниска. За такъв двустаен в центъра до метростанция се искат 350 евро. \r\n  \r\n \n\t\t\t\t\t\t", "date": "2019.01.02", "title": "Имотни измами заляха нета"}
{"url": "http://www.bnews.bg/article/254446-otdahvane_v_brizbeyn_nadal_se_otkaza_zaradi_kontuziya", "text": "\n Световният номер 2 Рафаел Надал отказа участие на турнира в Бризбейн заради разтежение на лявото бедро, съобщиха организаторите. \r\n\r\n Испанецът, който е водач в схемата, почиваше в първия кръг. Той пристигна в Австралия след един изигран мач на демонстративен турнир в Абу Даби, където отстъпи на Кевин Андерсън. \r\n\r\n Матадора игра само в девет турнира през 2018-а година и спечели пет титли. През цялата година имаше проблеми с различни контузии. \r\n\r\n Надал не е играл в официален двубой от септември, когато се оттегли от полуфиналите на Откритото първенство на САЩ заради болки в дясното коляно. В началото на ноември той претърпя операция на глезена. \r\n\r\n Испанецът заяви, че със сигурност ще бъде готов за Откритото първенство на Австралия, което започва на 14 януари. \r\n \n\t\t\t\t\t\t", "date": "2019.01.02", "title": "Отдъхване в Бризбейн - Надал се отказа заради контузия"}
{"url": "http://www.bnews.bg/article/254431-pravitelstvoto_prekroi_agentsiya_mitnitsi", "text": "\n Кабинетът трансформира Агенция \"Митници\" в Централно митническо управление с 5 териториални дирекции. В управлението се сформират две главни дирекции - \"Митническо разузнаване и разследване\" и \"Информационни системи и аналитична дейност\". \r\n\r\n Промените бяха заложени в преходните разпоредби на Закона за корпоративното подоходно облагане, обнародван в края на ноември. На днешното си заседание правителството прие съответното постановление за промяна в устройствения правилник. \r\nПреструктурират се и териториалните структури на управление в Агенцията с цел по-добра координация, ръководство и контрол при осъществяване на основните функции и задачи на АМ, постигане на по-голяма бързина в работните процеси и по-голяма ефикасност и ефективност при управлението на човешките ресурси в администрацията, предаде Канал 3. \r\nПредвижда се с промените да се засили административният капацитет на централно и териториално ниво и по-ефективно да се осъществява дейността на митническите органи при митническия контрол, включително на контрола в областта на митническите, акцизните и валутните нарушения и престъпления. В резултат на преструктурирането ще се постигне оптимизиране на администрацията с отпадане на излишни структури, повишаване на ефективността на работа на митническите учреждения и оптимизиране на натовареността на митническите служители. Като ефект от реформата се очаква увеличаване на приходите, реализирани от агенцията в резултат на засилените контролни функции, повишаване на качеството на административния капацитет и оптимизиране на вертикалната организационна структура. \r\nОще в началото на правителственото заседание, първо за годината, премиерът Бойко Борисов отчете рекордни приходи в държавата, благодарение на които управляващите ще изпълнят ангажиментите си в сферата на образованието, здравеопазването и др. \r\n \n\t\t\t\t\t\t", "date": "2019.01.02", "title": "Правителството прекрои Агенция \"Митници\""}
{"url": "http://www.bnews.bg/article/254450-rusiya_puska_zashtita_sreshtu_podvodnata_diversiya", "text": "\n Руското министерство на отбраната започна разгръщането на хидроакустична противодиверсионна система ДИАБАС по всички свои военно-морски бази, съобщава „Известия“. \r\n\r\n С нейна помощ става възможно проследяването на подводни обекти, намиращи се в пределите на охраняемата акватория или в пряка близост с нея. Системата вижда вражески плавателни съдове и влекачи, а най-важното – подводни безпилотни апарати. Военният флот на всяка страна по света отделя особено внимание на новите средства за борба с подводната диверсия. \r\n\r\n В главния щаб на ВМФ твърдят, че системата ДИАБАС е разработена за защита на военно-морските бази и другите важни инфраструктурни обекти. Комплексът се състои от хидрофони и стандартен контейнер, в който са оборудвани работни места за операторите, проследяващи ситуацията в акваторията. Изнесените хидрофони – това са очите и ушите на ДИАБАС. Те могат да се установят както на дъното на акваторията, така и на пристанища и вълноломи. Системата е максимално мобилна. \r\n\r\n Контейнерът може да бъде натоварен на железопътна платформа, на камион или на самолет, и да бъде транспортиран до необходимата точка, без практически да бъде разкрито съдържанието му, тъй като с нищо не се отличава от останалите. \r\n\r\n Хидрофоните с висока степен на надеждност позволяват да се решават задачи за автоматично откриване и определение на параметрите на движение на подозрителните обекти. В режим онлайн те са способни да определят местонахождението, курса, скоростта и дълбочината, на които се намира диверсантът. С тяхна помощ може да се установи местонахождението и на цели над водата и във въздуха. \r\n\r\n В режим онлайн ДИАБАС ще дава указания на целите на бойците от антидиверсионните спецчасти, охраняващи обекта. За да може правилно да се избира тактиката за унищожение или неутрализиране на диверсантите, системата ще осъществява тяхната класификация и ще определя оборудването им, в това число наличието на оръжия и технически средства. С висока точност ДИАБАС може да различава плавателните съдове от подводните безпилотни апарати и да установява броя на нарушителите. \r\n\r\n Желателно е диверсионно-разузнавателните групи на противника да бъдат унищожавани, докато се намират на дъното. Затова на посочените от системата места бойците от спецчастите се издигат на катери. Предвидено е, че вражеските разузнавачи по правило започват обстрел с гранати – така прикритите диверсанти само изплуват на повърхността. \r\n\r\n Руската армия и флотът разполагат с противодиверсионни специални средства – комплексите ДП-62 „Дамба“. Те са създадени на базата на реактивните системи за залпов огън „Град“ и са предназначени за унищожаване на подводни диверсанти и свръхмалки подводници. \r\n\r\n Отрядите по противодействие на диверсионните сили и средства са оборудвани и с бързоходни катери от типа „Раптор“ и „Грачонок“, въоръжени с гранатомети и картечници с голям калибър. Новите системи за борбата с подводните диверсанти са жизнено необходими на съвременния флот, смята председателят на Клуба на моряците-подводници в Санкт Петербург капитанът от запаса Игор Курдин. Според него в руския военно-морски флот на борбата с подводните диверсионни сили отделят много по-голямо внимание, отколкото в съветското време. \r\n\r\n „Водещите държави в света инвестират значителни суми в развитието на своите диверсионни средства. Затова тези системи трябва да се усъвършенстват. Нашият флот е длъжен да бъде готов за всякакви неочаквани събития“, коментира той. \r\n\r\n Командването на НАТО счита, че с провеждането на подобни специални операции може да се нанесе значителна щета на противника и в кратки срокове да се гарантира подриване на вражеския политически, икономически и военен потенциал, акцентира „Известия“. Диверсионно-разузнавателните сили на САЩ, Великобритания и Италия се смятат за най-съвременните в света. \r\n \n\t\t\t\t\t\t", "date": "2019.01.02", "title": "Русия пуска защита срещу подводната диверсия"}
{"url": "http://www.bnews.bg/article/254425-raparat_ventsi_vents_pokaza_novorodenata_si_dashterya_aguaya_snimka", "text": "\n Музикантът от дуото Павел и Венци Венц и майката на детето му Мелани споделиха в социалните мрежи първата снимка на бебето, което е само на няколко дни, писа „ТелеграФ“. \r\n\r\n Фотосът, който бе качен в Инстаграм за няколко часа, показваше как малката Агуая спи в бебешкото си креватче, а лицето й бе закрито. Малко по-късно се появи и снимка на краченцата й, които са обути с чорапки „Обичам мама“ и „Обичам тате“, придружено с надпис „Честита Нова година!“. Снимката вижте \r\n \n\t\t\t\t\t\t", "date": "2019.01.02", "title": "Рапърът Венци Венц показа новородената си дъщеря Агуая (Снимка)"}
{"url": "http://www.bnews.bg/article/254432-i_magistrala_struma_shte_stroi_dzhi_pi_grup", "text": "\n Компанията Джи Пи Груп все още не се е отказала официално да строи тунел Железница от участъка на магистрала Струма в Кресненското дефиле. Това разкри в сутрешния блок на бТВ председателят на Управителния съвет на Агенция „Пътна инфраструктура“ инж. Светослав Глосов. \r\n\r\n \"Предстои и изграждането на тунела при Железница, но в момента процедурата се обжалва. В зависимост от съдебното решение и класирането ще бъде определен изпълнителя. Ако класираният на първо място участник се откаже, тогава изпълнител ще бъде следващият в класирането. До този момент определеният на първо място участник в процедурата „Джи Пи Груп“ не са направили официален отказ от изпълнение на проекта\", каза той. \r\n\r\n След като гръмна скандалът \"Джи Пи Гейт\" и след като бяха атакувани от премиера Бойко Борисов, от строителната компания заявиха, че ще се оттеглят от този проект за да не застрашават изпълнението на цялата магистрала заради евентуални проверки около дейността им. \r\n\r\n На 1 януари 2019 г. са продадени над 5 хил. бр. е-винетки за около 380 хил. лв. Това означава, че на всяка 20-та секунда е купувана една винетка и системата работи, каза още Глосов. \r\n\r\n От стартирането на електронната система за продажба на е-винетки за 2019 г. на 17 декември миналата година досега приходите от продажби са около 1,5 млн. лв. \r\n\r\n Относно сигналите за неосъществено купуване на е-винетка от терминал за самотаксуване той подчерта, че е възможно да е възникнала техническа грешка в някои терминал, но това не означава, че системата се е сринала или не работи. \r\n\r\n \"Когато попаднете на банкомат, който не работи това не означава, че цялата банкова система се е сринала, а че има технически проблем със съответното устройство\", каза Глосов. \r\n\r\n Той припомни, че е-винетка може да се купи чрез терминал за самотаксуване, мобилното приложение, интернет страницата bgtoll.bg или чрез разпространителската мрежа. \r\n\r\n Председателят на УС на АПИ съобщи, че предстои да бъде изготвена подробна карта, която ще указва пътищата, за които е необходима е-винетка, въпреки че такава карта и в момента има публикувана. \r\n\r\n Според него Северната скоростна тангента е транзитен път, част от бъдещата АМ „Европа“, и агенцията ще настоява тя да бъде платена. \r\n\r\n Статистиката показва, че при купуване на годишна винетка ползването на цялата републиканската пътна мрежа струва за шофьор на лек автомобил 26 стотинки на ден, а за отиване и връщане по Северната скоростна тангента, което е около 32 км, са необходими около 8-10 лв. за гориво в двете посоки. Глосов подчерта, че за жителите на София в крайните райони има алтернативни общински пътища, които са безплатни и те също може да се ползват. \r\n \n\t\t\t\t\t\t", "date": "2019.01.02", "title": "И магистрала \"Струма\" ще строи...\"Джи Пи груп\""}
{"url": "http://www.bnews.bg/article/254433-sistemata_za_elektronni_vinetki_ne_raboti", "text": "\n Масови проблеми с новите системи за закупуване на електронни винетки установи проверка на bTV. \r\n\r\n Новата електронна система трябваше да заработи още от 1 януари. \r\n\r\n След сигнали на наши зрители екипът ни направи проверка на няколко от големите вериги бензиностанции. Оказва се, че нито една от машините не работи – някои поради липса на хартия, при други се изписва грешка при опит за плащане, а трети не функционират изцяло. \r\n\r\n Валентин Петров трябва да пътува извън града рано сутринта. По закон му е необходима винетка. От 1 януари може да се закупи само електронна. Оказва се обаче, че терминалите в много бензиностанции  не работят. „Сега съм тръгнал. Обиколим съм 7-8 бензиностанции, нямат хартия, не работят, не мога да си купя”, каза той. \r\n\r\n Според него системата не функционира правилно, а хора като него, на които тепърва им предстои да закупят винетки, са ощетени.  \r\n\r\n Проверка на екип на bTV установи, че наистина винетка не може да бъде купена. При опит за извършване на плащане например получаваме неколкократно отказ от системата.  \r\nИменно техническите проблеми спират някои шофьори вместо класическите стикери да ползват новите е-винетки. \r\n\r\n В същото време, в ефира на bTV председателят на АПИ инж. Светослав Глосов заяви, че проблем със системата няма. „Системата наистина е нова, възможно е някъде да има технически грешки, но това не значи, че се е сринала”, коментира той. \r\n \n\t\t\t\t\t\t", "date": "2019.01.02", "title": "Системата за електронни винетки не работи"}
{"url": "http://www.bnews.bg/article/254452-papa_frantsisk_po_dobre_ateisti_otkolkoto_litsemeri", "text": "\n Папа Франциск разкритикува днес лицемерите в Католическата църква, предаде ДПА, цитирана от БТА. \r\n\r\n \"Колко често виждаме позорното поведение на онези хора, които ходят на църква и са там ежедневно, но водят живот, в който мразят останалите или злословят за други хора\", каза той по време на общата аудиенция във Ватикана. \r\n\r\n \"По-добре не ходете на църква: Живейте като атеисти\", призова папата онези богомолци, които не са искрени. \r\n\r\n По време на аудиенцията папата прие членове на Кубинския национален цирк, посмя се с танцуващите артисти и повъртя футболна топка на показалеца си. \r\n \n\t\t\t\t\t\t", "date": "2019.01.02", "title": "Папа Франциск: По-добре атеисти, отколкото лицемери"}
{"url": "http://www.bnews.bg/article/254436-lazhliviyat_reporter_na_gospodarite_izleze_ot_nelegalnost", "text": "\n Уволненият репортер от „Господари на ефира” Димитър Върбанов реши да се отърси натрупания срам през последните месеци и отново да се впусне в пълна сила към живота. \r\n\r\n След като бе уличен в грозна шашма, амбициозният репортер се покри от света. Негови приятели докладваха, че го е налегнала депресия и не иска да се сблъсква със света. \r\n\r\n Наш репортер го засече да празнува Новата година в известна дискотека в Студентски град. Митко бе в мъжка компания, но по изражението му все още бе отпечатано унижението, на което е подложен в последно време. Не пропусна възможност да отскочи до масата на Борис Дали, който същата вечер имаше участие в заведението.  \r\n\r\n Неговите приятели се веселяха, докато той не се чувстваше удобно при такава тълпа. Непрекъснато се оглеждаше с чувството, че всички очи са вперени в него и го обвиняват за постъпката му. \r\n\r\n Припомняме, че Димитър Върбанов бе позорно отстранен от „Господари на ефира”, след като симулира нападение върху себе си. Нахаканият репортер се опита да стане известен с версията, че при опит да заснеме репортаж в склад за хранителни стоки във Велико Търново е хвърлен върху бетонова площадка. В следствие получил наранявания по ръцете и главата, заради което беше настанен в Спешното отделение във Велико Търново. \r\n\r\n Кадри от охранителните камери във въпросния склад, разпространени в Yotube, показват как Върбанов сам пада на земята, след което оператора от екипа му започва да го снима. Репортерът остава на земята за известно време, подпрян на лакът и говори пред камерата на колегата си. Впоследствие той ляга по гръб, а операторът му звъни по телефона. Накрая на мястото пристигат двама полицаи. \r\n\r\n Междувременно от предаването „Господари на ефира”, което е външна продукция на Нова телевизия, съобщиха, че Димитър Върбанов е освободен. Въпреки че екипът на предаването заявява, че „нито „Господари на ефира”, нито Димитър Върбанов са твърдели, че той е бил бит по време на разследване в склад за хранителни стоки”, в съобщението се посочва, че го освобождават „заради съзнателния или не опит на репортера да подведе обществеността”. \r\n \n\t\t\t\t\t\t", "date": "2019.01.02", "title": "Лъжливият репортер на Господарите излезе от нелегалност"}
{"url": "http://www.bnews.bg/article/254421-preslava_pokaza_mazha_si_snimka", "text": "\n Фолк певицата Преслава за първи път показа мъжа си в нета.  Изпълнителката публикува тяхна обща снимка по случай Нова година. „Честита Нова година, приятели. Нека 2019-а сбъдне всички ваши мечти! Обичам ви безкрайно много“м написа тя като пожелание към феновете си, писа „Телеграф“. \r\n\r\n Преслава позира в лъскава рокля до своя любим и баща на детето й – Павел. Голяма част от почитателите й останаха изненадани от споделената снимка, тъй като за първи път показва публично Павел в социалните мрежи. Снимката вижте \r\n \n\t\t\t\t\t\t", "date": "2019.01.02", "title": "Преслава показа мъжа си (Снимка)"}
{"url": "http://www.bnews.bg/article/254426-snup_dog_osinovyava_izostaveno_kuche_krasteno_na_nego", "text": "\n Рапърът Снуп Дог предложи да осинови от британски приют изоставено на улицата куче, което също носи името Снуп, съобщава сайтът Контактмюзик. \r\n\r\n Четиридесет и седем годишният рапър бил шокиран от видео от охранителна камера, разпространено в социалните мрежи. На него се вижда как стафордшърски бултериер отчаяно се опитва да се качи отново в колата на жестокия си стопанин, който го изоставил на пътя в гр .Стоук он Трент в Западна Англия, предава БТА. \r\n\r\n Спасителите, настанили злощастния Шаро в приют, го кръстили Снуп. Рапърът Снуп Дог заяви, че съдбата на бултериера направо му разбила сърцето. Той предложи да прибере кучето, ако не си намери добър стопанин във Великобритания. \"Моят дом винаги е отворен за домашен любимец\", твърди рапърът. Неговата любов към кучетата нагледно пролича колекцията кучешки дрехи, която той лансира през 2006 година. Музикантът подкрепя и инициативата \"Дог фор дог\", която дарява храна за домашни любимци на приют за животни. \r\n\r\n Съименникът на американския рапър беше изхвърлен от стопанина си на улицата в гр. Сток он Трент навръх Коледа и на тъжната му съдба станаха свидетели милиони потребители. Кучето отчаяно скачаше към прозорците на колата на господаря си да го вземе обратно, но той безмилостно потегли с висока скорост./ \r\n \n\t\t\t\t\t\t", "date": "2019.01.02", "title": "Снуп Дог осиновява изоставено куче, кръстено на него"}
{"url": "http://www.bnews.bg/article/254439-spokoyno_zrelostnitsi_promyana_v_izpitite_nyama_da_ima", "text": "\n За държавните зрелостни изпити тази година няма да има промяна в изпитната програма, каза пред БНР заместник-министърът на образованието Таня Михайлова. \r\n\r\n От 5 до 18 март е времето, в което 12-окласниците трябва да подадат заявления за явяване на държавен зрелостен изпит. С него те правят избор на предмет, по който ще държат втори държавен зрелостен изпит. \r\n\r\n Изпитите след 7-и клас няма да бъдат заедно с държавните зрелостни изпити, каза още тя. На 17 юни ще бъде изпитът по БЕЛ, на 19 юни - по математика, а на 21 юни – външно оценяване по чужд език, който е по желание. \r\n\r\n Таня Михайлова посочи още, че през тази година ще има възможност да се явяват на национално външно оценяване с оглед кандидатстване в училищата след това и ученици, които са от чужда образователна система. До 10 януари те трябва да подадат заявления за явяване на този изпит в регионалните управления на образованието. \r\n\r\n Заплатите във всички училища трябва да са увеличени от 1 януари, предвидени са средства за всички, категорична бе Михайлова в интервю за предаването „Преди всички“. Заявеното увеличение е не по-малко от 20%: \r\n\r\n „Стартовата заплати за учителите, които започват за първи път в системата, ще бъде 920 лв. Увеличение ще има и за старшите и главните учители – съответно 955 лв. и 1005 лв. Заложени са 1065 лв. за зам.-директор и 1140 лв. за директор. Това са основните заплати. Предвидени са и средства за увеличение за придобита професионална квалификационна степен. За учителите, които водят документация, за втори час на класа, сумата е увеличена на 36 лв. Лекторският час е увеличен на 7,20 лв. Това са допълнителни плащания към заплатата на учителите. Отделени са и 36 млн., които ще бъдат разпределени за непедагогическия персонал“. \r\n\r\n Михайлова подчерта, че е променено изискването за назначаване на психолози. Преди се изискваше 1 психолог в училище с над 400 ученици, сега броят на учениците е намален на 350. \r\n\r\n Предвидените стъпки са изключително важни за привличенето на мотивирани учители, добави още зам.-министърът: \r\n\r\n „Увеличаването на заплатите е много важно за мотивацията на учителите, но тази професия е и призвание. През последната година се забелязва засилен интерес към учителската професия, на влизане и на млади колеги с нови идеи и амбиции. За да бъде ефективно и качествено образованието, не зависи всичко само от учителя, зависи и от учениците. Те също трябва да бъдат мотивирани. Качествената промяна става единствено и само чрез образование, само така можем да постигнем ефективни резултати в нашето общество“. \r\n \n\t\t\t\t\t\t", "date": "2019.01.02", "title": "Спокойно, зрелостници, промяна в изпитите няма да има"}
{"url": "http://www.bnews.bg/article/254437-eto_kakvi_pari_izkaraha_folkpevitsite_ot_novogodishnata_nosht", "text": "\n Изразът „ден година храни” важи в пълна сила за певците. В новогодишната нощ те са ангажирани да веселят народа. А участия имат дори треторазрядните изпълнители, които през останалото време гладуват и се молят да им падне някое и друго участие – било в квартална кръчма, частно парти или събор на село. \r\n\r\n Както обикновено, фолк бранша бе с най-силно присъствие в новогодишната нощ. Именно те прибавиха към банковата си сметка големи суми пари. В последния ден от годината всички те пеят за двоен хонорар. А ето къде посрещнаха 2019-а фолк звездите и срещу какъв хонорар извиха глас. \r\n\r\n Галена по традиция пее в семейния комплекс в Арбанаси. Нейният хонорар е 7 бона, умножен по 2 – 14 хилки. Предвид, че пее в заведението на мъжа си Галин, тя превежда единствено процента на „Пайнер”, но си купува спокойствието да празнува с него, децата и приятели. А малко преди да чукне 12 часа тя хваща микрофона и пее около час и нещо. \r\n\r\n Нейната пряка опонентка Преслава и тази година намаза с 2 участия в Европейската столица на културата – Пловдив. Тя гушна по 15 хилядарки от всяко. Първо пяла в един от най-турзарските хотели, след което се пренесла в нощен клуб. Неотлъчно до нея бил и приятелят й Павел, а малката Паола била поверена на грижите на детегледачка. \r\n\r\n Емануела е другата топ звезда, която уцели джакпота с две участия в столицата, а собствениците на всяко броили по 15 хилядарки. Тя и Преслава са звездите, които са изкарали най-много парса от новогодишната нощ. \r\n\r\n Десислава и Кали имаха по две участия в Банско. Първата взе общо 20 хиляди, а втората близо 15. В Пловдив участие още имала и Джена, която успяла и да празнува преди това със семейството на мъжа си Атанас Стоев-младши. Тя прибавила към банковата си сметка 10 хилядарки. С 4 отгоре може да се похвали Анелия, която посрещна 2019-а в изискан хотелски комплекс на Св. св. Константин и Елена. \r\n\r\n В София участия имаха Борис Дали и Константин. Първият си стиснал ръцете със собствениците на клуба за малко по-малко от 8 бона, докато Коцето се навил срещу почти 14 хилядарки. \r\n\r\n Във Велинград пяха Глория и Ивана срещу хонорар от по 10 бона. Те останали още няколко дни там, за да съберат сили за нова усърдна работа. Камелия и Илиян също се озоваха в спа столицата на Балканите, където извиха глас срещу 8 хилядарки. Тази година Мария реши също да се труди на този празник и пя в столична дискотека срещу малко по-малко от Камелия. Преди това празнува не с голямата си любов, за която не спира да говори, а с майка си. \r\n\r\n Има и такива, които не ламтят за пари. Или пък са си хванали богати любовници и нямат нужда от допълнителни приходи. За поредна Нова година Галин отказва да работи, за да може да празнува с приятели. \r\n\r\n Емилия също предпочете да бъде при децата и съпругът си. Жорж Башур категорично изявил желанието си да бъде на празника с нея, след като на Коледа не им се отвори такава възможност покрай трите участия на фолкгърлата. \r\n\r\n Младата надежда на „Пайнер” Джулия празнува с новия си приятел Кристиан Кирилов, по-известен като Митко от „София ден и нощ”. Двамата се събраха с приятели в София и вечерта мина без работен ангажимент за нея. Яница също решила да си почива, вместо да зъзне с микрофон в ръка на някой площад. \r\n \n\t\t\t\t\t\t", "date": "2019.01.02", "title": "Ето какви пари изкараха фолкпевиците от новогодишната нощ"}
{"url": "http://www.bnews.bg/article/254428-vtori_den_chast_ot_asenovgrad_e_bez_voda_zaradi_avariya", "text": "\n Четири квартала в Асеновград са без вода вече втори ден, предаде БНР. Причината е пробив на захранващ водопровод на помпена станция \"Лаково\". \r\n\r\n Вчера на улица \"Дружба\" в града възникнала авария. Около 22 часа тя била отстранена, но малко по-късно се появил нов проблем, заради който трябвало да се разкопава. \r\n\r\n Началникът на местното ВиК дружество инж. Димитър Кавалджиев увери, че към момента два аварийни екипа от ВиК - Пловдив и две дежурни групи от Асеновград работят на място. \r\n\r\n Засегнати от аварията, която продължава вече втори ден, са кварталите \"Изток\", \"Баделема\", \"Св.Георги\", както и високите етажи на жилищния комплекс \"Запад\". \r\n\r\n От дружеството не се ангажират с мнение кога ще бъде отстранен проблемът, но се очаква това да се случи до края на днешния работен ден. \r\n \n\t\t\t\t\t\t", "date": "2019.01.02", "title": "Втори ден част от Асеновград е без вода заради авария"}
{"url": "http://www.bnews.bg/article/254434-obraha_doma_na_zhurnalist_ot_btv", "text": "\n Крадци са нахлули навръх Нова година в дома на спортния журналист Петър Бакърджиев и са го ограбили. Това разкри колегата му Димитър Тасев в ефира на bTV. Той показа кадри от разбития апартамент на Бакърджиев. \"Аз съм тук, защото Петър Бакърджиев обикаля полицията и дава показания. Така Пепи посрещна Нова година. Всичко в тях е разхвърляно и разнебитено. Някой неканен гост го е посетил навръх 2019-а, търсил е новогодишни подаръци, не знам какво е намерил, но дано намери възмездие и справедливост\", коментира той. \r\n \n\t\t\t\t\t\t", "date": "2019.01.02", "title": "Обраха дома на журналист от bTV"}
{"url": "http://www.bnews.bg/article/254427-4_2_po_rihter_v_tsentralna_italiya", "text": "\n Земетресение с магнитуд 4.2 по Рихтер е било регистрирано в Централна Италия. Епицентърът е бил в района на Колелонго, на около 54 километра от градчето Акуила. Трусът е бил на дълбочина 17 километра. Той е бил усетен в столицата Рим, както и Хърватия и Сан Марино. Последвали са два по-слаби вторични труса. \r\n\r\n Няма данни за жертви и пострадали, но хората в близост до епицентъра панически са напуснали домовете си, въпреки че температурата била -4 градуса по Целзий. \r\n\r\n Движението на влакове по линията Карсоли – Акуила е било спряно заради проверка на железопътната инфраструктура. \r\n\r\n Според сеизмолозите, трусът е бил свързан с разлома, който през 2009 г. предизвикал голямото земетресение в Акуила с магнитуд 6.2 по Рихтер, отнело живота на повече от 300 души. \r\n \n\t\t\t\t\t\t", "date": "2019.01.02", "title": "4.2 по Рихтер в Централна Италия"}
{"url": "http://www.bnews.bg/article/254429-yubiley_barbi_stava_na_60", "text": "\n Любимата на поколения момичета играчка – куклата „Барби” става на 60 години през 2019 г., предава „Франс прес”, цитирани от БТА. През годините визията на куклата е променяна многократно, но тя продължава да привлича вниманието към себе си. \r\n\r\n „60 години – това е много дълъг период в индустрията на играчките, където днес даден успех е с продължителност между 3 и 5 години”, заяви гордо Нейтан Бейнард, директор по маркетинга за куклите „Барби”. \r\n\r\n Ежегодно се продават 58 милиона екземпляра от куклата „Барби” в над 150 държави. Играчката е известна, колкото брандове като „Кока-Кола” и „Макдоналдс”, отбеляза Бейнард. Над 1 милиард екземпляра са продадени от представянето ѝ в изложението за играчки в Ню Йорк на 9 март 1959 г. „ \r\n\r\n Идеята за създаване на „Барби” хрумнала Рут Хандлър, докато отглеждала децата си. Дъщеря ѝ Барбара имала ограничен избор на кукли и можела да се превъплъти единствено в образа на майка, докато синът ѝ мечтаел да стане астронавт, каубой или пилот, поясни Бейнард. Куклата е кръстена на дъщеря ѝ Барбара и изобразява жена с подчертано женствени форми. „Успехът е незабавен – през 1959 г. са продадени 300 000 екземпляра от куклата „Барби”. \r\n\r\n „Първоначалната визия на куклата съответстваше на каноните за красота по онова време, а нереалните пропорции на тялото ѝ бяха приспособени към тъканите, с които се разполагаше. Оттогава бяха коригирани от производителя\", подчерта един от дизайнерите на „Барби” Карлайл Нуера. \r\n\r\n Само две години след появата на „Барби”, на бял свят се появява мъжката версия на куклата – Кен. Играчката става астронавтка през 1965 г. или 4 години преди Нийл Армстронг да стъпи на Луната. \r\n\r\n До момента „Барби” се е вживяла в 200 различни професии. Първата чернокожа версия на „Барби” е пусната в продажба през 1968 г. \r\n \n\t\t\t\t\t\t", "date": "2019.01.02", "title": "Юбилей: „Барби” става на 60"}
{"url": "http://www.bnews.bg/article/254430-koy_ako_ne_borisov_toy_otseche_nyama_da_ima_vinetki_za_severnata_tangenta", "text": "\n Няма да има винетки за ползването на Северната тангента, отсече премиерът след извънредно заседание с участието на шефа на АПИ, регионалния министър, финансовия и вътрешния министър. \r\n\r\n Борисов припомни, че и Северната, и Южната дъга са направени за удобство на хората и затова ситуацията си остава същата, като през миналата година - без винетки, които трябваше да влязат в сила. След преговори между Столична община и АПИ стана ясно, че може да бъде удължен гратисният период, но не и да се премахнат за Северната тангента. Искането на столичния кмет беше заради факта, че по този начин щяха да бъдат ощетени столичани. \r\n\r\n \"Смисълът на това да правим Южна дъга, Северна тангента, Западна дъга и какво ли не още, е бил винаги в услуга на гражданите да пътуват по-бързо, по-безопасно, по-лесно и съответно това да дава възможност за по-високи доходи. Което също е факт“, аргументира той отказа на държавата, в лицето на АПИ да взема пари за винетки от жителите на кварталите кай София, които ползват пътя, за да дойдат на работа в столицата. \r\n\r\n \"Независимо от логиката и това, че принципът е \"който кара повече, той плаща повече“, независимо от това, че е ясно, че едно е да чистиш и поддържаш 2 платна, каквито бяха по времето на социализма и при управлението на БСП от Околовръстния път, то беше много скоро, друго е да поддържаш 12 платна\", вметна Борисов. Ако е било лесно, комунистите са щели да го направят, но не им стискало, направи паралела той с мандатите на ГЕРБ. \r\n\r\n \"Това съм разпоредил на регионалното министерство и АПИ -  това, което е било миналата година. Както Южната дъга е в рамките на града, така и Северната тангента е в рамките на града. И тя е правена, за да им е по-удобно на хората. Така че съм разпоредил да си преправят плановете и така както са отчитали досега винетната система, така да продължи и през 2019 г.\" отсече Борисов, а Светослав Глосов запази мълчание. \r\n\r\n Шефът на Пътната агенция дойде за среща с премиера веднага след заседанието на кабинета, което продължи не повече от половин час. \r\n\r\n \"Надявам се да не се спекулира повече по тази тема\", обобщи Борисов. \r\n\r\n Той обаче заяви, че пътищата, които строи държавата, общините да бъдат така добри да си ги поддържат, предаде Канал 3. \r\n \n\t\t\t\t\t\t", "date": "2019.01.02", "title": "Кой, ако не Борисов? Той отсече: Няма да има винетки за Северната тангента!"}
{"url": "http://www.bnews.bg/article/254423-balgariya_i_sasht_shte_prodalzhat_satrudnichestvoto_si_za_opazvaneto_na_kulturni_tsennosti", "text": "\n Министерският съвет одобри проект на Меморандум за разбирателство между правителствата на България и САЩ във връзка с налагането на ограничения върху вноса на категории археологически и етноложки материали от България. \r\n\r\n Документът трябва да замени подписания през 2014 г. меморандум  във връзка с прилагането на чл. 9 от Конвенцията относно мерките за забрана и предотвратяване на незаконен внос, износ и прехвърляне на правото на собственост на културни ценности, както и представлява общ интерес за двете страни, обясняват от пресслужбата на правителството. \r\n \n\t\t\t\t\t\t", "date": "2019.01.02", "title": "България и САЩ ще продължат сътрудничеството си за опазването на културни ценности"}
{"url": "http://www.bnews.bg/article/254448-zadarzhaha_izdirvan_avtokradets", "text": "\n Столични криминалисти задържаха автокрадец, осъден ефективно преди 2 години, но успял да избяга и да се укрие от правосъдието, съобщиха от пресцентъра на МВР. \r\n\r\n 37-годишен мъж, с влязла в сила присъда за противозаконно отнемане на моторно превозно средство, постановена през 2016 г. и обявен за общодържавно издирване, е установен и задържан при операция на ГДНП. Тя е проведена днес по обед на територията на София. \r\n\r\n Действията са осъществени  от служители на секторите „Издирване“, „Престъпления срещу собствеността“ и „Реагиране и проникване“. Мъжът е от т. нар. активен криминален контингент. Той има и друга условна присъда и ще бъде предаден на Главна дирекция „Изпълнение на наказанията“ на Министерството на правосъдието. \r\n \n\t\t\t\t\t\t", "date": "2019.01.02", "title": "Задържаха издирван автокрадец"}
{"url": "http://www.bnews.bg/article/254412-chalga_legendata_magapasa_se_hvali_s_mlado_gadzhe", "text": "\n Дуетната половинка на Мая, с която покоряваха музикалните класации през 90-те години на миналия век, има нова любов, която е далеч по-млада от предишната му жена. \r\nНовото изкушение на 43-годишния Добрин Петров, както е истинското име на изпълнителя, се казва Денислава. Хубавицата и певецът често си пускат снимки заедно от екзотично пътувания и купони в нощни заведения. Двамата живеят в САЩ, където са обградена от десетки българи и се събират заедно с тях. Наскоро Магапаса и Денислава купонясваха с Милко Калайджиев, който беше на турне отвъд океана, пише „България Днес“. \r\nМая и Магапаса се разделиха отдавна, макар че никой публично не го признаваше. Певицата първа замина за САЩ, за която се появи слух, че работи като танцьорка на пилон. Факт е, че в страната на неограничените възможности Мая често хваща микрофона и има участия. Впоследствие отделно от нея за САЩ заминава и Добрин. За него се говори, че работи като тираджия, за да си изкарва прехраната, но и той продължава с музикалната кариера, като е редовен гост на балкански партита. Рапърът Мишо Шамара е друг известен нашенец, който кара камион из САЩ. Още през 2014 г. той се засели със семейството си в Чикаго. \r\nЖивотът в Америка среща Добрин с далеч по-младата Денислава, която веднага хваща окото с хубостта си. Негови приятели дори се шегуват с изпълнителя, че Денислава прилича на негова дъщеря и дори някои се объркват на моменти. Двамата не се трогват и се радват на любовта си. Щедро се хвалят къде ходят и какво правят, а фолкаджията изглежда много щастлив в нейната компания. \r\nЛегендарните дуетни изпълнители се запознават през далечната вече 1997 година. Първоначално са творчески партньори, а впоследствие стават и любовници. Двамата живеят заедно осем години и през тези години правят десетки хитове. Мая има издадени седем албума с Магапаса, както и един самостоятелен. Безспорно в историята най-големият им хит остава \"Пак си жива\", който е гръцки кавър и в началото на XXI век е най-слушаното парче у нас. \r\nПсевдонимът Магапаса идва от любовта му към гръцката музика и склонността да изпълнява гръцки песни. Първата му записана песен е \"Радко и Радка\". Мая дебютира с кавър на култовата попфолк песен \"Радка пиратка\", която става първият й хит. Двете чалга легенди имат дъщеря - Кристияна, която се ражда в началото на 1998 година. Порасналото момиче живее в САЩ заедно с майка си, но поддържа отношения и с известния си татко, тъй като той се грижеше за нея, докато все още беше в България. Магапаса дълго време обясняваше, че няма да напусне родината си и ще се бори докрай отново да върне позалязлата си слава. Но новото поколение изпълнители го изместиха брутално от музикалния небосклон и той се принуди да търси успеха и любовта извън границите на страната ни, а очевидно му се получава добре, коментират фенове, които вече няколко десетилетия не го забравят. \r\n \n\t\t\t\t\t\t", "date": "2019.01.02", "title": "Чалга легендата Магапаса се хвали с младо гадже "}
{"url": "http://www.bnews.bg/article/254416-nay_krasivoto_momiche_na_sveta_grabna_titlata_za_vtori_pat", "text": "\n Най-красивото момиче на света, Тилан Блондо, короновано на 6-годишна възраст, отново грабна титлата, 11 години по-късно, съобщиха вестниците \"Мирър\" и \"Дейли мейл\", цитирани от БТА. \r\n\r\n Французойката Тилан с изненада узна, че и на 17-годишна възраст е спечелила короната. Тя е дъщеря на футболиста Патрик Блондо и на дизайнерката Вероника Лубиан. Красавицата в момента е модел, лансирала е собствена модна линия - \"Хевън мей клотинг\" . Блондо е дефилирала на модния подиум за дизайнерите Жан-Пол Готие, Долче и Габана, тя е бранд посланик за \"Л'Ореал\" и е лице на парфюм на Лолита Лемпика. Едва 10-годишна Тилан стана най-младият фотомодел на \"Вог-Париж\". \r\n\r\n Годишната класация за стоте най-красиви лица на планетата, оглавена от Тилбан Блондо, се изготвя всяка година от в. \"Индипендънт\". В нея са попадали Никол Кидман, Гуинет Полтроу, Мег Райън и др. \r\n \n\t\t\t\t\t\t", "date": "2019.01.02", "title": "Най-красивото момиче на света грабна титлата за втори път"}
{"url": "http://www.bnews.bg/article/254419-arestuvaha_19_godishen_avtokradets_shofiral_drogiran", "text": "\n Арестуваха 19-годишен автокрадец, шофирал дрогиран, съобщиха от Районната прокуратура в Казанлък. \r\n\r\n Спрямо младежа с инициали С.С. са повдигнати две обвинения - за кражба на автомобил и за шофиране след употреба на наркотични вещества. \r\n\r\n На 28 декември 2018 г. в Стара Загора 19-годишният откраднал чужда кола от паркинг. В същия ден той посетил свой приятел, при когото употребил наркотици, а след това се качил зад волана на крадения автомобил. \r\n\r\n След като в полицията постъпил сигнал, започнало преследване на колата.Когато бил спрян, обвиняемият бил тестван за употреба на наркотични вещества и задържан. \r\n\r\n Според съда се касае за висока степен на обществена опасност и на деянията, и на извършителя им, който е многократно осъждан. Младежът има общо 16 присъди за кражби, като по последното осъждане през ноември 2018 г. е изтърпял наказание \"Лишаване от свобода\". \r\n\r\n Решението на Районния съд в Казанлък подлежи на обжалване пред Окръжния съд в Стара Загора. \r\n \n\t\t\t\t\t\t", "date": "2019.01.02", "title": "Арестуваха 19-годишен автокрадец, шофирал дрогиран"}
{"url": "http://www.bnews.bg/article/254417-nepalnoleten_ubi_bashta_si_pri_semeen_skandal", "text": "\n Непълнолетен уби баща си, предаде Областната дирекция на МВР във Варна. \r\n\r\n Инцидентът станал на 1 януари. \r\n\r\n Около 18.30 часа в полицията постъпил сигнал, че в село Осеново непълнолетно момче убило 42-годишния си родител след възникнал семеен скандал. \r\n\r\n По случая е образувано досъдебно производство. Под ръководството на дежурен прокурор от Окръжната прокуратура в града е започнато следствено дело. \r\n\r\n Работата по случая продължава. \r\n \n\t\t\t\t\t\t", "date": "2019.01.02", "title": "Непълнолетен уби баща си при семеен скандал"}
{"url": "http://www.bnews.bg/article/254409-gazov_pistolet_bil_izvadil_arestuvaniyat_47_godishen_mazh", "text": "\n Газов пистолет е извадил арестувания в Бургас 47-годишен мъж по време на новогодишното празненство в комплекс \"Меден Рудник\". Инцидентът е станал около 00:05 часа на 1 януари 2019 г. в близост до училище \"Петко Росен\", уточниха от МВР-Бургас. \r\n\r\n По информация на местната полиция: \"служители от Четвърто Районно управление - Бургас забелязали мъж, стрелящ с пистолет във въздуха\". \r\n\r\n Задържаният мъж е криминално проявен бургазлия от комплекс «Меден Рудник». Иззетият газов пистолет не бил регистриран от бургазлията. Мъжът е задържан за срок до 24 часа с полицейска заповед за задържане. Работата по случая продължава. \r\n \n\t\t\t\t\t\t", "date": "2019.01.02", "title": "Газов пистолет бил извадил арестуваният 47-годишен мъж"}
{"url": "http://www.bnews.bg/article/254413-barekov_po_zaplashtane_s_tova_tempo_nikoga_nyama_da_sme_realen_chlen_na_es_no_po_naglost_i_lazhlivost_na_polititsite_otdavna_sme_gi_nadminali", "text": "\n Днес във Фейсбук попаднахме на коментар на евродепутата Николай Бареков по повод увеличението на минималната работна заплата от началото на тази година. Вижте какво написа той в личният си профил в социалната мрежа. \r\n\r\n \r\n\r\n Малко факти за ЧНГ: от вчера минималното почасово заплащане е малко над 3 лева (1,5 евро). “Минимално” българите работим за 3,37 стотинки на час. Горе-долу за два хляба или хляб+кисело мляко. Това е най-ниската надница в ЕС, 15 -20 пъти по-ниска от скандинавските държави, Германия, Франция. \r\n\r\n От днес официално линията на бедност е 348 лева или около 165 евро. Минималната заплата е малко повече - 560 лева или около 280 евро. Официално половината български пенсионери живеят почти 70% под линията на тоталната бедност с 200 лева пенсии или със 100 евро на месец. \r\n\r\n Те са потънали до гуша под линията на задушаващата бедност. Какво се нарича това освен МИЗЕРИЯ?! На този фон предизборните лъжи на псевдопатреотите и самохвалството и цинизмът на ГЕРБ са арогантни и подигравка с бедността на нацията. По заплащане с това темпо никога няма да сме реален член на ЕС, но по наглост и лъжливост на политиците отдавна сме ги надминали. \r\n \n\t\t\t\t\t\t", "date": "2019.01.02", "title": "БАРЕКОВ: По заплащане с това темпо никога няма да сме реален член на ЕС, но по наглост и лъжливост на политиците отдавна сме ги надминали"}
{"url": "http://www.bnews.bg/article/254418-zastrahovkite_grazhdanska_otgovornost_skochiha_s_nad_100_leva", "text": "\n Водачи на моторни превозни средства изреваха за огромно поскъпване на застраховката гражданска отговорност. \r\n\r\n Оказва се, че изряден водач със стаж над 10 години ще трябва да  заплати за среден клас автомобил с кубатура на двигателя от 1600 куб.м. минимум 270 лева застраховка за 2019 г. Водачите уточняват, че за 2018 г. застраховката за същия автомибил е била 170 лева. \r\n\r\n Тепърва ще се разбира какъв е данъка на такъв автомобил. По всичко личи, че 2019 година започва с ударно изпразване на джобовете ни. Всъщност управляващото мнозинство започна да превръща притежанието на най-обикновен автомобил от потребност в лукс.  \r\n  \r\n \n\t\t\t\t\t\t", "date": "2019.01.02", "title": "Застраховките гражданска отговорност скочиха с над 100 лева!"}
{"url": "http://www.bnews.bg/article/254408-venelin_petkov_si_boyadisva_kosata_v_kestenyavo", "text": "\n Шефът на новините в Би Ти Ви Венелин Петков си боядисва косата в тъмно кестеняв цвят на всеки две седмици \r\nОт няколко години популярният телевизионер полагал извънредни грижи за окосмяването по темето си, след като започнал да побелява. 46-годишният новинар се срамувал да ходи във фризьорски салон, където лесно ще го разпознаят, затова се боядисвал в домашни условия, пише \"Уикенд\". \r\n„В нашето семейство всички побеляват рано. Колкото и да не ми се иска, и аз съм тръгнал по този път”, споделя Петков. \r\n  \r\n \n\t\t\t\t\t\t", "date": "2019.01.02", "title": "Венелин Петков си боядисва косата в кестеняво"}
{"url": "http://www.bnews.bg/article/254414-deputatite_sas_strogo_partiyno_porachenie", "text": "\n От наши източници научихме, че депутатите са получили строги партийни  поръчения преди коледно-новогодишната си ваканция. \r\n\r\n Поръчението от всички партийни централи било да не се публикуват снимки в социалните мрежи от  екзотичните дестинации, където нашите избраници отмарят и излагат телесата си на слънчевите лъчи. \r\n\r\n За някои депутати като Касабов тази задача била лесно изпълнима, тъй като същия трудно се справял с компютърните технологии камо ли да качва снимки на профилът си във Фейсбук, в който няма никаква активност. \r\n\r\n Още по-интересен факт е, че Касабов няма нито един фейсбук приятел. От фейсбук услугите не се е възползвал и депутата Валери Симеонов, вероятно секретарките, които са вършели тази работа докато Симеонов беше вицепремиер вече не се занимават с профилът му, което повдига въпросът- Умее ли Симеонов да работи с Фейсбук? Въобще картинката при патриотарите е много странна и навежда на мисълта, че тези избраници освен да творят скандали, май друго не умеят! \r\n  \r\n \n\t\t\t\t\t\t", "date": "2019.01.02", "title": "Депутатите със строго партийно поръчение!\r\n"}
{"url": "http://www.bnews.bg/article/254407-snahata_na_magi_halvadzhiyan_pak_lasna_gola_goreshto_foto", "text": "\n Александра Енева, която е изгора на сина на продуцента Маги Халваджиян – Бебо, пусна много палава и провокативна снимка в социалната мрежа. \r\n\r\n Поводът горещата блондинка отново да покаже части от перфектното си тяло бе настъпването на новата 2019-а година. \r\n\r\n Тя пусна много разголена снимка по повод настъпването на 2019-а година Алекс публикува кадър само по сутиен и кожено яке. На фотоса тя се гледа в огледало, докато прокарва пръсти през косите си, пише jenata.blitz.bg \r\n\r\n Любопитно е обаче защо е публикувала точно такова изображение минути преди полунощ. Това все пак не остава мистерия, а се разбира от коментара към снимката: \r\n\r\n „Ние не трябва да измерваме нашата популярност с числа. Те не са добри или по-лоши. Социални мрежи са най-кривите огледала. Ако погледнете в тях ще видите, че вашето отражение е далеч от реалността- CF NewHappy New Year”. Снимката вижте  \r\n \n\t\t\t\t\t\t", "date": "2019.01.02", "title": "Снахата на Маги Халваджиян пак лъсна гола (Горещо фото)"}
{"url": "http://www.bnews.bg/article/254403-bankite_udariha_vsichko_zhivo_v_zemyata_1_5_miliarda_chista_pechalba_za_2018", "text": "\n Печалбата на банките в края на ноември достигна нов рекорд - 1,47 млрд. лв., спрямо 1,08 млрд. лв. за същия период на миналата година. Това показват данни на БНБ за 11-те месеца на миналата година. \r\n\r\n За периода януари – ноември собственият капитал в баланса на банковата система нараства с 32 млн. лв. и в края на ноември е 12,6 млрд. лв. \r\n\r\n За този период активите на банките възлизат на 103,7 млрд. лв. БНБ посочва, че нарастването им е с 5,9 млрд. лв., или 6%, спрямо 31 декември 2017 г. и се дължи на кредитите и авансите, които заемат 65% от активите им. От началото на годината до ноември брутните кредити и аванси са нараснали със 7,9%, или 6,4 млрд. лв. \r\n\r\n Спрямо края на 2017 г. се увеличават всички видове кредити до 61,3 млрд. лв. Тази тенденция се отчита и при депозитите, които достигат до 89,1 млрд. лв. \r\n\r\n   \r\n \n\t\t\t\t\t\t", "date": "2019.01.02", "title": "Банките удариха всичко живо в земята: 1,5 милиарда чиста печалба за 2018!"}
{"url": "http://www.bnews.bg/article/254402-sled_pozhara_v_momchilovtsi_dariteli_pomognaha_na_postradalite_semeystva", "text": "\n Пострадалите семейства от пожара в Момчиловци вече имат покрив над главите си. Монтирана е дограма на прозорците, имат мебели и домашно оборудване. Само за месец и половина, благодарение на общите усилия на дарители, майстори и добри хора от цялата страна помогнаха на пострадалите. \r\n\r\n Пламъците унищожиха покрива и третия етаж от къщата на фамилия Костадинови в нощта на 10 срещу 11 ноември. Най-възрастната стопанка на дома баба Шина не можеше да спре сълзите си от мъка. Тогава не си е и представяла, че след месец къщата им ще има нов покрив. \r\n\r\n „Веднага след репортажа се обади собственик на голям строителен хипермаркет, който заяви, че дарява керемидите изцяло за покриване на къщата. И не само – много други хора, гледали репортажа, откликнаха на призива за помощ и всеки според възможностите си пострада на пострадалото семейство”, каза Сийка Суркова, кмет на с. Момчиловци. \r\n\r\n Идеята за помощ обединява  много хора, с различни инициативи. В тях се включват и децата от местното  училище, които събраха 200 лв. за пострадалото семейството. В дарителската сметка има над 10 500 лв., с които ще може да започне ремонт на третия етаж.   \r\n\r\n Семейството благодари на всички хора, които им подадоха ръка в тежък момент. В Момчиловци готвят  молебен за здраве и благополучие на селото. На финалната права е и процедурата за  противопожарен автомобил в селото, което ще даде повече спокойствие на жителите.  \r\n \n\t\t\t\t\t\t", "date": "2019.01.02", "title": "След пожара в Момчиловци: Дарители помогнаха на пострадалите семейства"}
{"url": "http://www.bnews.bg/article/254401-napadatelyat_ot_manchestar_strada_ot_psihichno_zabolyavane", "text": "\n Нападателят от гарата в британския град Манчестър може би страда от психично заболяване. Това е показал извършен от медицински лица преглед. Разследването на престъпление, свързано с тероризъм обаче продължава. \r\n\r\n Полицията е обискирала дома на нападателя. В последния ден на миналата година 25-годишният мъж намушка трима души с нож. Засега няма данни, че в нападението са замесени и други лица. \r\n \n\t\t\t\t\t\t", "date": "2019.01.02", "title": "Нападателят от Манчестър страда от психично заболяване"}
{"url": "http://www.bnews.bg/article/254386-vazhna_novina_za_tehnicheskite_pregledi_koyato_kasae_vseki_nastoyasht_ili_badesht_sobstvenik_na_kola", "text": "\n Всеки шофьор или кандидат-купувач може да провери онлайн дали избраният автомобил има валиден технически преглед. Това може да стане на сайта на Министерство на транспорта, информационните технологии и съобщенията в секцията за справки, пише \"Телеграф\". \r\n\r\n Макар услугата да действа от години, много от гражданите не са наясно , че тя съществува. За целта трябва само да се въведе регистрационният номер на возилото и номерът на стикера, залепен на предното стъкло.  \"Целта е удобство, ако удостоверението за преглед не е във вас, може да си направите справката през сайта\", обясняват от \"Автомобилна администрация.  \r\n\r\n Източници разкриват, че шофьори, които с години не са си плащали данъците на колите и не могат да минат преглед, си поръчват фалшиви стикери. \r\n\r\n Дори изпълнението на ментето да е изключително професионално, измамата също може да лъсне, ако бъде въведен номерът на запаления стикер и този на автомобила. Водачите трябва да са наясно, че от догодина вече няма да могат да минат технически преглед и ако имат неплатена глоба за шофиране без винетка. \r\n\r\n Наказанието да не можеш да минеш проверка за изправността на возилото ще важи до момента, в който водачът погаси задължението си. Междувременно от Пътна полиция предупреждават, че на 1 януари се очаква засилен трафик към столицата.   \r\n  \r\n \n\t\t\t\t\t\t", "date": "2019.01.02", "title": "Важна новина за техническите прегледи, която касае всеки настоящ или бъдещ собственик на кола!\r\n"}
{"url": "http://www.bnews.bg/article/254397-kakvo_shte_e_vremeto_do_sredata_na_yanuari", "text": "\n Днес повече слънчеви часове ще има преди обяд. Следобед облачността ще се увеличава и вечерта в югозападните райони и в Рило-Родопската област ще започне да превалява сняг. Максималните температури ще са между 4 и 9 градуса. \r\n\r\n Утре ще нахлува студен арктичен въздух в страната и ще е доста ветровито.Температурите бързо ще се понижат и преобладаващите максимални ще са между минус 1 и плюс 4 градуса. Ще има и валежи от сняг, които през деня ще обхванат по-голямата част от страната. \r\n\r\n В петък валежите ще спират, но ще остане ветровито и застудяването ще продължи. \r\n\r\n В събота над по-голямата част от страната облачността ще намалее и вятърът ще отслабне. Ще бъде студено с минимални температури между минус 12 и минус 7 градуса, максимални – между минус 5 и 0 градуса. \r\n\r\n И в неделя, и в началото на следващата седмица ще е доста студено, с отрицателни дневни стойности на доста места. Ще превалява слаб сняг. \r\n\r\n От 10 до 15 януари температурите малко ще се повишат, но отново има вероятност за валежи от сняг. \r\n \n\t\t\t\t\t\t", "date": "2019.01.02", "title": "Какво ще е времето до средата на януари?"}
{"url": "http://www.bnews.bg/article/254400-grigor_dimitrov_zapochna_2019_s_pobeda", "text": "\n Григор Димитров продължава успешното си представяне на турнира от сериите АТП 250 в Бризбейн, Австралия, след като рано тази сутрин преодоля представителя на домакините Джон Милман в два сета 6-3, 6-4 за близо час и половина игра, съобщава БГНЕС. \r\n\r\n Българинът започна отлично и след малко повече от половин час затвори първия сет благодарение на пробив в шестия гейм. Той удържа преднината си до края и затвори частта с 6-3. Втория сет също изгледаше, че ще бъде спечелен безпроблемно от Гришо, който водеше с два пробива и 4-1. В този момент настъпи спад в играта му и подем у тази на Милмън. Резултатът трябваше да стане 4-4, преди Димитров отново да пробие и в крайна сметка да затвори мача с 6-4. На четвъртфиналите Григор ще се изправи срещу поставения под номер 2 Кей Нишикори, който спечели също в два сета срещу американеца Денис Кудла (7-5, 6-2). \r\n \n\t\t\t\t\t\t", "date": "2019.01.02", "title": "Григор Димитров започна 2019 с победа"}
{"url": "http://www.bnews.bg/article/254411-borisov_vizhda_che_e_omraznal_na_naroda", "text": "\n Логиката показва, че напрежението в обществото ще продължи да расте, защото понякога не е нужно да има поскъпване, достатъчно е да има анонс за поскъпване. Понякога общественото мнение вижда проблема там, където има дори само опасения. Така че през зимните месеци, които са трудни за всяка една власт у нас, може да се очаква и социално напрежение. \r\n\r\n В България зимата винаги е политически фактор. \r\n\r\n От друга страна, ако погледнем данните за това как хората възприемат икономиката, се оказва, че се намираме в сравнително добра точка по отношение на масовите възприятия за икономиката. Като казвам добра – това не означава, че оптимизмът преобладава, но просто песимизмът малко е намалял. Това може би е втората добра точка от началото на века насам. Така че – може да има ръст на икономическата тревога в обществото, но все пак базата, от която се почва, не е чак толкова лоша. И това е нещото, на което се надява правителството на Бойко Борисов. Още повече, че правителството ще се опита да удържи скоковете на цените. Но изниква и въпросът колко въобще може да се удържа това, защото част от тези цена са и икономически фактор, те не са зависими от политически натиск. \r\n\r\n Кабинетът всячески ще се опита да избута зимните месеци, за да влезе в предизборна кампания. А се знае, че когато се влезе в предизборна кампания, дори и опозицията да прави нещо, то се таксува като предизборно и минава по-леко за властта. \r\n\r\n ГЕРБ е и лидерска партия, но и партия с много сериозни структури на местно ниво. Бих казал, че това, което отличава ГЕРБ от някогашното НДСВ, което също беше лидерска партия, е това, че ГЕРБ се вкорени по места. Това е надеждата на ГЕРБ, че ще имат добър резултат на местните избори, където им е силата. Има и още нещо – на предните местни избори те взеха толкова много, че сега и малко да загубят, ще изглежда като отстъпление. ГЕРБ, за да стигнат на местните избори, трябва да победят на европейските. Защото загубят ли на европейските, ще трябва да се подложат и на парламентарни. \r\n\r\n От днешна гледна точка по-вероятно е те да спечелят европейските избори. Но какво ще каже обществената емоция, това е съвсем друг въпрос. Защото видно е че има изхабяване на публичния образ на управлението. Има го усещането, страха за ценови скок и, не на последно място, има доста активна позиция, както и кандидати за нови играчи. Това означава, че хората ще се озъртат за алтернативи. Всичко това прави задачата на ГЕРБ не много лесна и ако се осланяме само на логиката, може да сбъркаме. \r\n\r\n Но логиката все пак казва, че най-вероятно ГЕРБ ще се стреми към победа на европейските избори с всички сили и средства. Ползвайки енергията и инерцията от тях ще се опита да вземе и местните и евентуално може да мечтае и за пълен мандат, ако не реши да ползва удобните местни избори за вот две в едно – парламентарни и местни заедно. ГЕРБ ще се мъчи всячески да избута перспективата за вот две в едно и ще се мъчи да изкара пълен мандат най-малкото защото при едно служебно правителство все пак Румен Радев е този, който ще има думата. \r\n\r\n А това не е нещо, което се харесва на ГЕРБ. Що се отнася до обществената подкрепа – има, разбира се, ерозия при ГЕРБ, както при всяка управляваща партия. Тази ерозия не е толкова бърза, колкото на опозицията би ѝ се искало. Защото в момента ГЕРБ все още води с малко, буквално с под процент. Истината е, че силната опозиция направи и ГЕРБ силен. Тази поляризация ги стегна, но колкото и да ги стяга – проблем след проблема, скандал след скандал, протест след протеста – ГЕРБ се поизносва. И разликата, която беше доста по-голяма, сега е минимална. През 2018 г. ГЕРБ по-скоро бяха в отбрана – успешно оцеляваха, успешно се отбраняваха. Ние, българите, обаче винаги се оглеждаме за рестарт на системата, за проветряване. А ГЕРБ е във властта вече 10-ина години. Те и да искат, няма откъде да извадят целия този блясък, цялото това въодушевление от първите години. \r\n\r\n Забележително е, че те все пак удържат. \r\n\r\n Ние влизаме в едно нормално русло – силна опозиция, отбраняващи се управляващи, протести. Това е самата политическа нормалност. Още от самото начало, когато влезе във властта, Бойко Борисов като види някакво напрежение, се опитва да тушира недоволството. Без да прави болезнените реформи, които са нужни за обществото. Борисов отлага трудното и отдавна всички знаят, че при протест имат голям шанс да получат това, което искат. Все пак, в интерес на обективността трябва да кажем, че това правителство удържа и на някои протести. \r\n\r\n Преди година вече министър Нено Димов удържа на протестите. Но има и неща, които не могат да се удържат, както беше с репликата на Валери Симеонов. Освен, че е изборна година, тя е много интересна и от гледна точка на съдебната власт – тя навлиза в края на мандата на един главен прокурор. През 2018 година за първи път видяхме, че ПГ на ГЕРБ малко скърца със зъби срещу някои решения на Борисов. Разбира се това е т. нар. тактически похват на доброто и лошото ченге. Но както беше тактически похват, в един момент май наистина се чуха реплики като „Абе защо да даваме своите“, „Защо не ги запазим“. \r\n\r\n Преднината на ГЕРБ изтънява. Не че БСП много расте. Обаче проблемът е, че ГЕРБ се износва. Ако се появи ясна преднина на БСП – това би било нова политическа ситуация, която Борисов не познава. Но дори и при нова политическа ситуация, той, струва ми се, е решен да върви докрай. Големият проблем ще е не в социологията, или пък БСП и ДПС заедно да имат повече евродепутати от ГЕРБ и патриотите, да речем, и това да даде повод на опозицията да каже „изтича ви времето“. А когато ДПС каже „изтича ви времето“, това обикновено е сериозна работа. \r\n\r\n Борисов ще хвърли всичко, за да спечели европейските избори. Той няма друг избор. Първият и най-голям страх на Борисов е, че не се очертава някакъв „хепи енд“ в житейско-политически план. Някак си изглеждаше така, сякаш той ще ползва засилката на своето управление и в един момент ще може да превключи към президентството, което ще е своеобразен политически епилог. Президентството, на всичкото отгоре, освен, че е по-спокойна политическа длъжност, пасва на неговата политическа природа. Свързано е със слава, без особена отговорност и с мъдро политическо присъствие на арбитър – нещо, което на Борисов му се услажда и му се отдава. Но нищо такова не се очертава. Много сериозен конкурент взе, че се появи в лицето на Радев. И вероятно в ГЕРБ и персонално Борисов се чудят дали не е изтървал момента. \r\n\r\n Вторият политически страх за Борисов е непосредствена, ако наистина се намери някой /да речем служебен кабинет или нещо подобно/, който тръгне да го ревизира. Третият политически страх на Борисов е, че няма удобна опция за следващото раздаване на картите. Тоест ако утре има предсрочни избори и ГЕРБ победи, възниква въпросът С кого след това? Не на последно място има страх у Борисов от народа. Струва ми се, че той познава добре народа си и знае, че идва момент, в който дори нещата да са добре, може на народа да му е писнало. Може икономиката да показва хубави работи, социологията – още по-хубави, проправителствената преса да пише страшни неща. Но Борисов знае, че обърне ли се общественият климат, всичко това, което е изглеждало като блясък, може да се превърне в горчилка. Справка – пътищата. Това, което им беше сърцевината, самият плакат „Градим за България“ в момента се обръща срещу тях. Ето така от черно става бяло и от ефект става дефект. Борисов ги знае тези неща. ГЕРБ пада жертва на собствената си реклама. \r\n\r\n Б. ред. - Анализа на изпълнителния директор на „Галъп интернешънъл“ Първан Симеонов препечатваме от агенция БГНЕС. \r\n \n\t\t\t\t\t\t", "date": "2019.01.02", "title": "Борисов вижда, че е омръзнал на народа"}
{"url": "http://www.bnews.bg/article/254422-tezhak_zhp_intsident_v_daniya_ima_zhertvi", "text": "\n Най-малко шестима души са загинали при инцидент на железопътен мост между два острова в Дания в сряда. По първоначална информация пътнически влак със 134 пасажери е бил ударен от предмети, изхвърчали от товарна машина. \r\n\r\n Инцидентът станал в условията на силна буря. Тя затруднява достъпа на спасителните екипи до мястото на трагедията между островите Зеландия и Фюн. \r\n\r\n Мостът е затворен както за влакове, така и за автомобили, съобщиха от датската полиция.  \r\n\r\n Очаквайте подробности!  \r\n \n\t\t\t\t\t\t", "date": "2019.01.02", "title": "Тежък жп инцидент в Дания, има жертви "}
{"url": "http://www.bnews.bg/article/254406-vizhte_kakva_golyama_drama_sasipva_geri_malkodanska", "text": "\n Голяма лична драма крие синоптичката Гергана Малкоданска, която преди 3 месеца стана майка на малкия Лео. \r\nКогато била само на 7 години, баща й починал внезапно и загубата напълно съкрушила малкото момиче. „След време спечелих конкурса „Супермодел” точно на рождения му ден. За мен това бе символично – начало на нов етап в живота ми. Като цяло винаги съм имала усещането, че татко ми помага, че е някъде около нас”, разказва хубавицата, която по принцип рядко говори за семейството си. \r\nТя е израснала с майка си, която е икономист-финансист в Медицинския институт в Плевен. Брат й Иван Малкодански пък е лекар по професия, пише \"Уикенд\". \r\n  \r\n \n\t\t\t\t\t\t", "date": "2019.01.02", "title": "Вижте каква голяма драма съсипва Гери Малкоданска! "}
{"url": "http://www.bnews.bg/article/254410-85_dushi_zaginaha_pri_navodneniyata_vav_filipinite", "text": "\n 5 души са загинали при наводнения и свлачища в източната част на Филипините. \r\n\r\n Десетки хора все още са в неизвестност и броят на жертвите може да нарасне, отбелязват местните власти. Много къщи са напълно разрушени. \r\n\r\n Спасителните екипи не могат да достигнат някои населени места, тъй като редица пътища са блокирани или наводнени. \r\n\r\n През последните дни над Източните Филипини се изляха проливни дъждове. Метеоролози отбелязват, че се очаква подобрение на времето.   \r\n \n\t\t\t\t\t\t", "date": "2019.01.02", "title": "85 души загинаха при наводненията във Филипините"}
{"url": "http://www.bnews.bg/article/254404-api_i_stolichna_obshtina_reshavat_shte_ima_li_vinetka_za_severnata_tangenta", "text": "\n Поредни преговори между АПИ и Столичната община на тема Винетки по северната тангента край София. След като стана ясно, че от началото на 2019  трасето е част от пътищата в страната, за които преминаването е платено, последва недоволство от страна на столичани, че трябва да си купуват винетки, за да се придвижват в града. \r\n\r\n Затова от ръководството на общината настояха Северната тангента да излезе от списъка на платеното преминаване, за да не се мести трафикът от периферията на града към центъра. От АПИ пък направиха компромис с гратисен период, в който да не се налагат санкции, докато се реши казуса.  \r\n \n\t\t\t\t\t\t", "date": "2019.01.02", "title": "АПИ и Столична община решават ще има ли винетка за Северната тангента"}
{"url": "http://www.bnews.bg/article/254398-treskava_podgotovka_i_iznerveni_shofyori_v_plovdiv", "text": "\n Пловдив започва годината със затворен централен булевард. Причината е строежът на сцената, от която започват събития, свързани с обявяването на града за Европейска столица на културата. \r\n\r\n В момента има въведена временна организация на движението в Пловдив, което затруднява трафика по обходните маршрути. \r\n\r\n „На бул. „Източен” и на бул. „Руски” се наблюдава засилен трафик. Днес в първия работен ден ще наблюдаваме трафика и ще вземем необходимите мерки. От центъра за управление на трафика могат да се регулират гъвкаво програмите на светофарните уредби, което ни дава възможност да чистим засиления трафик”, посочи Борислав  Кръстев, директор ОП „Организация и контрол на транспорта”. \r\n\r\n Общинският съветник от ВМРО Слави Георгиев заяви, че вече няма време за промяна на организацията. „Тази сцена е поставена без обсъждане в Общинския съвет, УС и кметът Иван Тотев си живеят в един собствен свят и не желаят да водят диалог с гражданите на Пловдив. Тази сцена можеше да бъде на пл. „Централен”, хангарите на гребната база или паркинга на Хиподрума. Не е ясно защо тя ще бъде строена на централен булевард”, коментира Георгиев. \r\n\r\n „Пловдив е Европейска столица на културата и откриването ще бъде тук – това място съединява в себе си много възможности. Тежестта на тази сцена е разпределена, тя е безопасна. Цялата сценична конструкция ще бъде висока 30 метра, кулата е на шест нива”, каза Гина Кафеджиян, фондация „Пловдив 2019”. \r\n \n\t\t\t\t\t\t", "date": "2019.01.02", "title": "Трескава подготовка и изнервени шофьори в Пловдив"}
{"url": "http://www.bnews.bg/article/254405-elin_topuzakov_se_varna_pri_zhena_si", "text": "\n Ексфутболистът Елин Топузаков се събра със съпругата си Веселка Тотева. Двамата посрещнаха заедно новата година, а дизайнерката побърза да качи снимка в социалните мрежи. \r\nВесела и Елин имаха семейни проблеми и близо година живяха разделени. В този период дизайнерката се беше посветила на работата  си и общото им дете, макар клюките да я пращаха в леглото на различни родни бизнесмени. По време на раздялата и двамата не коментираха това пред медиите, пише „Телеграф“. \r\nС днешна дата двамата са изгладили противоречията и отново делят общ покрив. Двамата са посрещнали заедно новата година и от снимката личи, че са по-влюбени отвсякога. \r\n \n\t\t\t\t\t\t", "date": "2019.01.02", "title": "Елин Топузаков се върна при жена си"}
