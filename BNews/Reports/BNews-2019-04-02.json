{"url": "http://www.bnews.bg/article/259227-kone_ubiha_stopanina_si_v_kyustendilsko_selo", "text": "\n49-годишен мъж е починал, след като е бил блъснат от коне в кюстендилското село Фролош, съобщиха от полицията.\r\n\r\nЖивотните били негова собственост. Той обаче ги оставил без надзор и част от тях се загубили. Стопанинът им ги намерил в покрайнините на селото, но докато ги прибирал заедно със свой приятел бил блъснат и починал на място.\r\n\r\nТялото е откарано за аутопсия в болницата в Кюстендил.\r\n\r\nПо случая е започнато досъдебно производство. \n\t\t\t\t\t\t", "date": "2019.04.02", "title": "Коне убиха стопанина си в кюстендилско село"}
{"url": "http://www.bnews.bg/article/259206-gloriya_petkova_se_gavri_s_bradara_richi", "text": "\n Брадърката Глория Петкова яката се изгаври с мистър София Ричард Величков. Красавицата, чиято звезда изгря във „ВИП Брадър” захапа мачото здраво. Ричи е част от моделите, които взеха участие в модната седмица на София. Видът му обаче изобщо не се хареса на Глория, пише „България днес”. \r\nМоделката, която наскоро роди, изрази изумление в социалните мрежи, че той се е качил на сцената. Според нея той няма място на подобен форум, още повече, че изглежда ужасно гримиран. \r\n\r\n „Спирам да се гавря с момчето, че ми стана неудобно”, призна Глория, която заля мрежата с интересни снимки на Величков. \r\n \n\t\t\t\t\t\t", "date": "2019.04.02", "title": " Глория Петкова се гаври с брадъра Ричи "}
{"url": "http://www.bnews.bg/article/259228-golyam_pozhar_bushuva_v_plovdivsko", "text": "\n Голям пожар е избухнал в цех за пелени в село Рогош. Сигналът за инцидента е получен към 17 часа, съобщиха от пловдивската полиция, цитирани от Дарик Нюз. \r\n\r\n При инцидента няма пострадали.На мястото са изпратени екипи от огнеборци, които се борят със стихията.  Служители на Районното управление на полицията в Труд разследват причините за инцидента. \r\n \n\t\t\t\t\t\t", "date": "2019.04.02", "title": "Голям пожар бушува в Пловдивско"}
{"url": "http://www.bnews.bg/article/259229-es_ne_mozhe_da_bade_zalozhnik_na_krizata_s_brexit", "text": "\n Френският президент Еманюел Макрон предупреди, че Европейският съюз не може да бъде \"заложник\" на кризата с Brexit и заяви, че продължителното удължаване на срока за напускане на блока от страна на Великобритания \"не е сигурно\". \r\n\r\n Говорейки по време на визитата на ирландския премиер Лео Варадкар в Париж, френският лидер заяви: \"ЕС не може да бъде заложник на разрешаването на дългосрочната политическа криза в Обединеното кралство\". \r\n\r\n Той добави, че Франция е \"отворена\" към удължаване на крайния срок за Brexit при определени условия, но че това не е \"нито сигурно, нито автоматично“. „Повтарям го тук с убеждение\", каза френският президент.  \r\n \n\t\t\t\t\t\t", "date": "2019.04.02", "title": "ЕС не може да бъде заложник на кризата с Brexit"}
{"url": "http://www.bnews.bg/article/259233-barekov_ot_bryuksel_kak_balgarskite_evrodeputati_sluguvat_na_oligarhiyata_i_pretsakvat_balgarskite_shofyori_video", "text": "\n Във Фейсбук попаднахме на видео, публикувано от евродепутата Николай Бареков  по повод гласуването на промените в пакт \"Мобилност\"! Вижте какво каза Бареков по темата!  \r\n\r\n \r\n\r\n На живо от Брюксел! Как Българските евродепутати слугуват на олигархията и прецакват българските шофьори с гласуването срещу пакета Мобилност! \r\n\r\n \r\n\r\n   \r\n \n\t\t\t\t\t\t", "date": "2019.04.02", "title": "БАРЕКОВ от Брюксел: Как Българските евродепутати слугуват на олигархията и прецакват българските шофьори(ВИДЕО)"}
{"url": "http://www.bnews.bg/article/259219-ek_dava_33_mln_za_gazovata_vrazka_balgariya_gartsiya", "text": "\n Европейската комисия (ЕК) инвестира за по-сигурна и достъпна енергия в България, съобщават от ЕК. \r\n\r\n Със средства от ЕС Комисията инвестира 33 милиона евро в изграждането на трансграничен междусистемен газопровод с дължина 182 километра между Комотини, Гърция, и Стара Загора. \r\n\r\n Газопроводът е европейски проект от общ интерес, допринасящ за постигането на целите на Енергийния съюз. Газовите системи на двете държави ще бъдат свързани за пръв път. Така ще се диверсифицират енергийните източници в региона и ще се повиши енергийната сигурност. По-голямата конкуренция на пазара на газ ще доведе до по-ниски цени за потребителите, поясняват от Комисията. \r\n\r\n Комисията отбелязва, че средствата са част от пакет от 8 милиарда евро инвестиции в 25 проекта в 10 страни членки. \r\n\r\n Инвестиционният пакет се отнася до България, Германия, Гърция, Италия, Малта, Полша, Португалия, Румъния, Унгария и Чехия. Проектите обхващат широк кръг от области - здравеопазване, транспорт, научни изследвания, околна среда и енергетика. Като се прибави националното финансиране, общите инвестиции в тези проекти възлизат на 8 млрд. евро. \r\n \n\t\t\t\t\t\t", "date": "2019.04.02", "title": "ЕК дава €33 млн. за газовата връзка България-Гърция"}
{"url": "http://www.bnews.bg/article/259217-nikoleta_prasna_ludi_pari_za_rozhdeniya_den_na_dashterya_si", "text": "\n Николета Лозанова отново напомни за себе си, но този път в центъра на събитията не беше тя, а дъщеря й Никол. Малката чаровница стана на 7 години и бе изненадана от популярната си майка с вип бутиково парти. \r\n\r\n Плеймейтката пръсна хиляди, за да създаде истинска приказва обстановка за щерка си. Разбира се, двете блеснаха и в специална празнична фотосесия. \r\n\r\n Колкото повече расте, толкова повече малката Никол заприличва на своята майка – не само визуално, но и поведенчески. Тя позира досущ като модел пред обектива, освен това още отсега си мечтае един ден да направи шеметна кариера на модния подиум, където да дефилира като принцеса. \r\n\r\n „Често пъти околните ме питат, как успявам с лекота да пиша своята житейска приказка толкова вълшебна и красива?! Простичко е! Вече цели 7 години гледам живота през очите на Никол, смея се с нейния смях, плача с нейните сълзи! Тя ме научи да не се страхувам „от тъмното” и да се радвам на „дъгата след бурята”! Обичам те, мое всичко и ти обещавам да превърнем приказката „Никол в страната на чудесата” в любима класика!”, пък написа майка й Николета в социалната мрежа. \r\n \n\t\t\t\t\t\t", "date": "2019.04.02", "title": "Николета пръсна луди пари за рождения ден на дъщеря си "}
{"url": "http://www.bnews.bg/article/259225-shofyor_premina_prez_shumensko_selo_sas_132_km_chas_globiha_go_s_1450_lv", "text": "\n Шофьор на лек автомобил \"Мерцедес\" е преминал през шуменското село Струйно със 132 км/час при разрешени 50, съобщиха от пресцентъра на Областната дирекция на полицията. \r\n\r\n За превишението на скоростта в края на март на водача ще му бъде наложена глоба в размер на 1450 лева, ще му бъдат отнети 12 контролни точки и ще бъде лишен от правото да управлява моторно превозно средство за срок от три месеца, уточни за БТА говорителят на ОД на МВР Ася Йорданова. \r\n\r\n От началото на полицейската операция \"24 часа контрол на скоростта\" в Шуменско, започнала в полунощ, вече над 100 са установените нарушения на скоростните режими в региона. Полицейската акция ще продължи до 24.00 часа, уточни Йорданова. \r\n\r\n През миналата седмица от мобилни камери и системи са установени 429 нарушения на скоростта в Шуменско. \r\n \n\t\t\t\t\t\t", "date": "2019.04.02", "title": "Шофьор премина през шуменско село със 132 км/час, глобиха го с 1450 лв."}
{"url": "http://www.bnews.bg/article/259232-semeystvo_balgari_s_dve_detsa_e_zaginalo_v_samoleta_razbil_se_na_vrah_solunska_glava_snimka", "text": "\n Появиха се кървави подробности, свързани със самолета, пътуващ от Охрид към София, който по-рано днес изчезна от радарите. Машината е изчезнала в 17.16 българско време. \r\nЛетателната машина е била тип Чесна П210Н. \r\nПоради лошите метереологични условия пилотът е поискал да кацне в Скопие, но след кратко е поискал разрешение да продължи към София. \r\nПреди да изчезне от радарите пилотът е съобщил, че има силни турболенции. Сега стана ясно, че самолетът е паднал някъде около връх Солунска Глава, на 34,55 км южно от Скопие, съобщава скопското електронно издание „МКД“. \r\n\r\n Летателната машина е била с германска регистрация. Останките на самолета са намерени в района на планина Якубица. Разбра се, че на всички пътници на борда са загинали. Баща, майка и две деца са сред жертвите на малкия самолет Чесна. По данни на скопското електронно издание „Република“ загиналото семейство е от България, а всички са с българско гражданство.  \r\n\r\n \r\n  \r\n \n\t\t\t\t\t\t", "date": "2019.04.02", "title": "Семейство българи с две деца е загинало в самолета, разбил се на връх Солунска Глава(СНИМКА)\r\n\r\n"}
{"url": "http://www.bnews.bg/article/259204-geri_hornar_za_seksa_s_mel_bi_bolezneno_e_za_semeystvoto_mi", "text": "\n 46-годишната Гери съобщава, че се чувства наранена от казаното, но ще продължи напред, пише Daily Mail. Пред изданието Гери потвърди, че изпитва топли чувства към всички от момичешката банда и сподели, че очаква с нетърпение турнето. \r\n\r\n Официалният коментар гласи: „Беше много разочароващо да прочета отново за всички тези слухове, особено на Деня на майката“ и допълни, че това е болезнено за семейството ѝ. \r\nГери е майка на две деца от брака си с пилота от Формула 1 Кристиан Хорнър. Изявлението на Гери идва след като Мел Би призна за тяхна интимна връзка в шоуто „Life Stories“. \r\n„Бяхме най-добри приятелки. Просто се случи. Кикотихме се и просто стана. Случи се само веднъж и няма да се повтори“, каза Мел Би и попита водещия дали е имал подобна забежка на младини. \r\nТогава тя допълни: „Сигурно Гери ще ме намрази за това, което ще кажа, особено когато сега е примерна съпруга и мъжът ѝ е такава важна клечка. Но е факт това, което ще кажа и само се надявам той да не е ревнив. С нея просто се случи да спим заедно веднъж. Разберете ме, тя има страхотни гърди, все пак“, каза още спайската. \r\nПевицата, чието цяло име е Мелани Браун, се притеснява как съпругът на Гери би приел новината, но въпреки това я сподели. За да намали въздействието върху този факт, тя коментира, че се е целувала с език с всички от „Spice Girls“. \r\n„Когато си сложих пиърсинг на езика, всички се целувахме. Но това бяха невинни целувки, просто защото ми беше интересно усещането. Нямаше нищо сексуално в тях“, добави тя. \r\n \n\t\t\t\t\t\t", "date": "2019.04.02", "title": "Гери Хорнър за секса с Мел Би: Болезнено е за семейството ми!"}
{"url": "http://www.bnews.bg/article/259222-ottegliha_nakazanieto_sreshtu_sadiya_miroslava_todorova", "text": "\n Съдия Мирослава Тодорова, известна като съдията, завела дело срещу Цветан Цветанов за клевета по времето, когато той бе вътрешен министър, няма да бъде наказвана за бавно правосъдие.  \r\nТова реши съдийската колегия на Висшия съдебен съвет (ВСС) и спаси от наказание за бавно правосъдие съдия Мирослава Тодорова, пише \"24 часа\". \r\n\r\n През февруари тричленен състав с докладчик Красимир Шекерджиев предложи на съдийката от Софийския градски съд да бъде отрязана заплата с 10% за 6 месеца. Това не бе прието от колегията. \r\n\r\n Шефът на Върховния административен съд (ВАС) Георги Чолаков на закрито заседание е поискал Тодорова да бъде понижена като съдия в Софийския районен съд за 1 г. По време на дебатите било предложено и друго наказание за съдийката - \"понижаване в ранг\". \r\n\r\n След изслушването на съдия Тодорова имаше няколко отлагания, едното бе по инициатива на шефа на Върховния касационен съд (ВКС) Лозан Панов, днес кадровиците стигнаха до финала на казуса. \r\n\r\n Шестима членове на ВСС искаха съдията да бъде понижена за 1 г. в Софийския районен съд. Това са Георги Чолаков, Драгомир Кояджиков, Боян Новански, Боян Магдалинчев, Стефан Гроздев и Вероника Имова. \r\n\r\n За да се приеме решение са необходими 8 гласа. Срещу този вариант на наказанието се обявиха Панов и членовете на ВСС Олга Керелска, Атанаска Дишева, Боряна Димитрова, Даниела Марчева, Севдалин Мавров и Цветинка Пашкунова. \r\n\r\n Не мина и наказанието за Тодорова \"понижаване в ранг\" с 5 гласа \"за\" и 8 \"против\". \r\n\r\n Третото предложение било най-леката от възможните санкции - \"забележка\". Него подкрепиха само 4-ма кадровици - Панов, Пашкунова, Керелска и Дишева. \r\n\r\n Тодорова бе изправена на дисциплинарен съд през 2016 г. по искане на Инспектората към ВСС за системни забавяния. \r\n\r\n Съдебните ревизорите провериха цялата работа на Тодорова, когато правораздаваше в Софийския районен съд, и установиха забавяния по стотици дела. Преди това инспекторите получиха сигнал срещу съдийката от главния прокурор Сотир Цацаров във връзка с искане на прокуратурата за разкриване на банкова тайна. Делото било по реда на Закона за кредитните институции. Съдът е длъжен да го реши за 24 часа, но Тодорова се забавила с месец. \r\n\r\n Решението за липса на наказание на съдийката може да бъде атакувано от инспектората пред ВАС. \r\n \n\t\t\t\t\t\t", "date": "2019.04.02", "title": "Оттеглиха наказанието срещу съдия Мирослава Тодорова"}
{"url": "http://www.bnews.bg/article/259230-tezhka_chelna_katastrofa_mezhdu_kola_i_tir_blokira_tunel_vitinya", "text": "\n Катастрофа затвори временно движението и в двете посоки в тунел \"Витиня\", съобщава МВР. Въведен е обходен маршрут. За пътуващите в посока Варна, движението се осъществява по път I-1 София - Ботевград от п.в. \"Витинска река\" в посока Варна. В посока София движението се отбива по път I-1 София - Ботевград при 35-и км на АМ \"Хемус\". \r\n\r\n Сигналът за произшествието е получен на телефон 112 в 17.16 часа. Първоначалната информация е, че лек автомобил, който е пътувал  в посока София се е блъснал челно в тир, завъртял се е и се ударил в бус с платформа. \r\n\r\n Пострадал е шофьорът на колата. Към мястото пътуват екипи на „Пътна полиция“  и Спешна помощ. \r\n\r\n Заради катастрофата тировете са отбити още на изхода на София на магистрала \"Хемус\". Образувала се е дълга колона от тежкотоварни автомобили. Движението е натоварено. \r\n \n\t\t\t\t\t\t", "date": "2019.04.02", "title": "Тежка челна катастрофа между кола и тир блокира тунел \"Витиня\""}
{"url": "http://www.bnews.bg/article/259203-kirkorov_na_sad_v_strasburg", "text": "\n Френският композитор Жилбер Синуе подаде в Европейския съд по правата на човека иск срещу руската естрадна звезда от български произход Филип Киркоров. \r\n\r\n Юридическите разбирателства между двамата творци започнаха заради плагиата на песента на Снуе Helwa ya Baladi („Моята прекрасна родина“), изпълнена от френската певица Dalida. \r\n\r\n Както твърдят адвокатите на композитора, Филип незаконно взел музиката на парчето и върху нея записал „Копринена нишка“. Руският изпълнител дори включил песента в соловия си албум „Ой мама, шик дам!“ \r\n\r\n Самият Киркиров не криел, че автор на песента е Синуе, но проблемът бил в това, че европейският творец не е давал разрешение на Филип да изпълнява и записва споменатото парче. По тази причина през 2017 г. композиторът подаде иск срещу Киркоров за плагиатство, но руският съд на две инстанции не я удовлетвори. \r\n\r\n Тогава Синуе решил да търси правата си в съда в Страсбург, където подал жалба дори не срещу самия Киркиров, а срещу Русия. \r\n\r\n Това далеч не е първата претенция и обвинение срещу Киркоров в плагиатство. Преди по-малко от две седмици друг френски композитор, един от пионерите на електронната музика, Дидие Маруани подаде иск за 4,2 млн. долара срещу руската естрадна звезда, припомня Би Би Си. По думите на адвоката на западния творец, в песента на Филип „Жестока любов“ има съществени заимствания от творбата на френския композитор Symphonic Space Dream. \r\n \n\t\t\t\t\t\t", "date": "2019.04.02", "title": "Киркоров на съд в Страсбург"}
{"url": "http://www.bnews.bg/article/259224-pusnaha_pod_domashen_arest_shefkata_na_telk_lovech", "text": "\n Окръжният съд в Ловеч промени постоянната мярка за неотклонение \"задържане под стража\" на председателя на ТЕЛК - Ловеч, д-р Донка Минкова, в по-лека - \"под домашен арест\", съобщава БТА. Тя бе задържана преди два месеца и привлечена като обвиняема за вземане на подкуп за издаване на ТЕЛК решения.  \r\n\r\n Мотивите на съда са, че обвиняемата няма опасност да се укрие или извърши друго престъпление. Съдът прие и заключението на съдебно-медицинска експертиза, направена от три вещи лица, която е показала, че условията в ареста не са подходящи за здравословното състояние на обвиняемата. \r\n\r\n Определението на съда може да се обжалва в тридневен срок пред Апелативен съд - Велико Търново. От прокуратурата заявиха, че ще обжалват.  \r\n\r\n Още в началото на днешното съдебно заседание д-р Минкова поиска обсъждането на заключението на вещите лица, касаещо здравословното й състояние, да се проведе при закрити врати, което бе уважено от съда. \r\n\r\n Адвокатът на обвиняемата Стефан Гецов бе поискал Минкова да бъде освободена под парична гаранция. Той каза пред журналисти, че няма доказателства д-р Донка Минкова да е взела подкупи, тъй като няма нейни отпечатъци нито върху парите, нито върху документите и папките, които са били открити в дома й. \r\n\r\n Както БТА съобщи, при претърсване на жилището на Минкова е била намерена голяма сума пари, както и три папки с медицински документи, необходими за издаване на ТЕЛК решения. Във всяка папка е имало по 500 лева. \r\n \n\t\t\t\t\t\t", "date": "2019.04.02", "title": "Пуснаха под домашен арест шефката на ТЕЛК - Ловеч"}
{"url": "http://www.bnews.bg/article/259205-bivshiyat_na_aneliya_mozhe_da_lezhi_3_godini_v_zatvora", "text": "\n В петък прокуратурата съобщи, че бившият на фолкпевицата Анелия – Калоян Арсенов и приятелят му Димитър Андреев – Лютивия ще бъдат съдени за хулиганство на пътя и причиняване на средна телесна повреда. Това се случва само 10 месеца след като 32-годишният син на царския министър на екологията Долорес Арсенова е арестуван със сина на Злати Златев – Златистия заради стрелба с пистолет в кв. „Лозенец“. \r\n\r\n В 9,30 часа сутринта на 22 септември 2018 г. Калоян качва в поршето си с номер СВ 121212 приятеля си Димитър Лютивия и започва да засича шофьори в кв. „Бояна“ и едва не предизвиква няколко тежки катастрофи. Министерският син изчаквал светофарът да светне зелено, но не потеглял. В следващия момент натискал газта на поршето и засичал в съседното платно автомобила. И така няколко пъти. След това по същия начин рязко спирал пред мерцедес, който се движел зад него, и то няколко пъти. Когато колата се опитвала да го изпревари, потеглял рязко и го засичал, докато шофьорът се откажел да се занимава, писа „24 часа“. \r\n\r\n Калоян взел на мушка субару. Шофьорът обаче не издържал на поредното рязко спиране и засичане, станал и отишъл до Калоян и го попитал защо прави така. „Махай се, ще те пребия“, изсъскал младият бизнесмен. След това човекът се върнал в колата си, но Арсенов в този момент излязъл от своята, тръгнал към него, отворил вратата му и започнал да го удря по главата. Жената от същата кола започнала да снима с телефон. Приятелят на Калоян взел апарата от ръцете й и го хвърлил в двор на къща. Оказало се, че дамата е съдийка във Върховния касационен съд. След сигнал в полицията криминалисти започнали издирването на Калоян, защото свидетели и пострадали подробно описали колата му със специфичен номер. \r\n\r\n 3 дни по-късно Калоян влиза в ареста и са му повдигнали обвинения. Ако бъде признат по двете – хулиганство на пътя и побой, може да получи до 3 години затвор. \r\n\r\n През 2017 година Калоян също бе арестуван. В същата година на 18 октомври той става татко за първи път и вдига купон в кафене в столичния кв. „Лозенец“. С него е един от най-добрите му приятели – Йордан Златев, син на мутрата от 90-те Злати Златев – Златистия. На тържеството е и Радо Шишарката, който е автор на химна на дебеловратите „Тигре, тигре“. Когато подкарва точно този хит, синът на Златистия взема пистолета на Калоян, излиза пред кафенето и започва да стреля напосоки. Един от куршумите влиза в кухнята на семейство в отсрещен блок и по чудо не убива никой. След сигнал в полицията Йордан и Калоян са арестувани. Арсенов се разминава само с глоба и задържане за 24 часа, а Йордан е осъден на 2 г. условно, но прекарва само няколко месеца. \r\n \n\t\t\t\t\t\t", "date": "2019.04.02", "title": "Бившият на Анелия може да лежи 3 години в затвора "}
{"url": "http://www.bnews.bg/article/259226-partiyata_na_erdogan_vnese_vazrazheniya_otnosno_rezultatite_ot_izborite_v_istanbul", "text": "\n Управляващата Партия на справедливостта и развитието (ПСР) в Турция внесе възражения във връзка с резултатите от местните избори във всичките 39 общини в Истанбул, предадоха турските медии. \r\n\r\n Внесохме всичките си възражения в 39-те регионални избирателни комисии до 15 ч. днес, каза окръжният председател на ПСР Байтам Шеноджак, цитиран от турската телевизия НТВ. \r\n\r\n На 31 март в Турция се състояха местни избори, припомня БТА. \r\n\r\n Според неофициалните резултати кандидатът на опозиционната Народнорепубликанска партия (НРП) Екрем Имамоглу за кмет на Истанбул спечели изборите с 48,79 на сто подкрепа. Той спечели със съвсем малка преднина пред опонента си от управляващата Партия на справедливостта и развитието Бинали Йълдъръм. \r\n \n\t\t\t\t\t\t", "date": "2019.04.02", "title": "Партията на Ердоган внесе възражения относно резултатите от изборите в Истанбул"}
{"url": "http://www.bnews.bg/article/259212-broyat_na_zatvornitsite_v_evropa_namalyava", "text": "\n Броят на затворниците в Европа осезаемо е намалял в периода от 2016-а до началото на 2018 г. Осем страни, включително Франция, обаче все още срещат \"сериозни проблеми поради свръхнаселеност\" на местата за лишаване от свобода. Това сочи проучване на Съвета на Европа, цитирано от БТА. \r\n\r\n Броят на лишените от свобода през този период е намалял с 6,6 на сто - от 109,7 на 102,5 затворници на 100 000 жители, показа разследване на Училището по криминология към Университета на Лозана, Швейцария. То подготвя за Съвета годишни доклади за хората, държани в места за лишаване от свобода в Европа. \r\n\r\n Намаляването на затворниците е особено забележимо в страни като Румъния (16%), България (15 %) и Норвегия (11,6 %). Броят на затворниците обаче се увеличава в Ирландия - с 25,4 на сто. \r\n\r\n Към 31 януари 2018 г. е имало общо 1 229 385 затворници в 44-те страни членки на Съвета, отговорили на университетския въпросник. Близо половината от тях са в Русия, отбелязват авторите на доклада. Предишният, публикуван през март 2018 г., сочеше повишен брой на затворниците с 2,2% - 859 102 души и дори 1,5 милиона, ако се добави оценка за затворниците в Русия, след като Москва не бе предоставила данни. \r\n\r\n Статистически данни не са получени от Турция, Белгия и Унгария. Анкара, извършила масови арести след неуспелия преврат през 2016 г., отговори на въпросника, но поради неотстранени навреме \"непълноти\" в данните, те не бяха включени в изследването, уточнява университетът. \r\n\r\n Сред страните с най-много лишени от свобода са Русия (602 176 души), Обединеното кралство и Уелс (84 373), Полша (73 822) и Франция (69 596). Най-малко затворници има в Германия и Холандия, отбелязва ръководителят на изследването Марчело Аеби от Университета на Лозана. \r\n\r\n Най-тежки проблеми поради свръхнаселеност на затворите срещат Северна Македония (122 затворници на 100 места), Румъния (120) и Франция (116), показва още анализът. Средноевропейският показател е 91 затворници на 100 места. \r\n\r\n Франция държи първенството по самоубийства в затворите (12,6 на 10 000 лишени от свобода) и по бягства (611). \r\n\r\n През 2017 г. европейските страни са отпуснали за своите затвори общо 20,2 млрд. евро. Средната дневна издръжка на един затворник в Европа е 67 евро, добавя АФП. \r\n \n\t\t\t\t\t\t", "date": "2019.04.02", "title": "Броят на затворниците в Европа намалява"}
{"url": "http://www.bnews.bg/article/259221-eksploziya_vav_voennata_akademiya_v_peterburg_ima_raneni", "text": "\n Четирима души пострадаха при взрив във Военнокосмическата академия в Санкт Петербург, съобщи ТАСС, като се позова на местните спасителни служби. \r\n\r\n Сигналът е получен в 13:30 часа местно време. Предполага се, че ранените са студенти. \r\n\r\n По данни на очевидец експлозията се е случила по време на учебни занятия. Основната версия за причините за взрива е човешка грешка при работа с боеприпаси на упражнения. \r\n\r\n Според местен телевизионен канал в учебната сграда се е взривила мина, при което няколко човека са останали блокирани, тъй като стълбището се е срутило. \r\n\r\n Намерен е и втори боеприпас под стълбището. \r\n\r\n Съобщава се и за втори взрив с пострадали днес в Петербург, но в друго учебно заведение. Инцидентът е от селскостопански колеж и при него е пострадало 21-годишно момиче. \r\n \n\t\t\t\t\t\t", "date": "2019.04.02", "title": "Експлозия във военната академия в Петербург, има ранени"}
{"url": "http://www.bnews.bg/article/259200-ruskiyat_vatreshen_ministar_e_na_poseshtenie_v_phenyan", "text": "\n Руският министър на вътрешните работи Владимир Колоколцев пристигна на посещение в Пхенян, предаде ТАСС, като се позова на севернокорейската агенция КЦТА. \r\n  \r\nКолоколцев и съпровождащи го лица са пристигнали на 1 април в Пхенян, но не се съобщават подробности за продължителността на визитата, нито за програмата. \r\nКолоколцев посещава Пхенян на фона на съобщения за възможна скорошна визита на севернокорейския лидер Ким Чен-ун в Русия. \r\n  \r\nСпоред японски издания севернокорейски дипломати през март на три пъти са пътували до Москва и Ким планирал да посети Русия, за да си осигури подкрепа след срещата на върха с Доналд Тръмпв Ханой, приключила без споразумение. \r\n \n\t\t\t\t\t\t", "date": "2019.04.02", "title": "Руският вътрешен министър е на посещение в Пхенян"}
{"url": "http://www.bnews.bg/article/259209-barekov_publikuva_unikalna_snimka_s_elena_yoncheva_snimka", "text": "\n Тази сутрин екипът на Би Нюз засече уникална снимка, качена от Николай Бареков в личният му Фейсбук профил. \r\n\r\n Снимката е от времето когато Бареков бе номер едно в журналистиката, а за участие с него в сутрешния блок на БТВ се считаше за особена привилегия.Именно от този период е и фотото, когато хубавото Ленче се е отъркало в славата на мистър \"Имаме новина\". \r\n\r\n По всичко личи, че и тогава и днес Йончева е готова на всичко само да е на върха. Паметливи припомнят, че е била пълна \"греда\" в танците и намекват, че няма кой знае каква разлика между танците и политиката на Елена. \r\n  \r\n\r\n \r\n \n\t\t\t\t\t\t", "date": "2019.04.02", "title": " Бареков публикува уникална снимка с Елена Йончева! (СНИМКА)"}
{"url": "http://www.bnews.bg/article/259210-sled_meditsinskite_sestri_i_feldsherite_izlizat_na_protest", "text": "\n Фелдшерите и лекарските асистенти от цялата страна се да излязат на протест  пред сградата на Министерството на здравеопазването с искане за промени в Закона за съсловните организации, регалметниране и остойностяване на труда им. Настояват да могат да учредят собствена, която да защитава интересите им пред институциите. \r\n\r\n Припомняме, че в 43-то Народно събрание Димитър Байрактаров внесе такъв законопроект, като мотивите бяха, че фелдшерите са единствените медицински лица, които оказват на практика медицински услуги и лечение на пациентите в малките населени места. \r\n\r\n Байрактаров настояваше да се даде възможност на фелдшерите да създадат национална асоциация на фелдшерите, която да е равнопоставена с тази на лекарите и медицинските сестри. Далновидността на Димитър Байрактаров за пореден път показва колко късогледо се подхожда от тогавашните и днешните управляващи по въпроси касаещи здравето на българския народ.   \r\n\r\n   В момента фелдшерите са част от Асоциацията на професионалистите по здравни грижи. От Асоциацията не са съгласни те да се отделят. Според председателя ѝ Милка Василева фелдшерите имат възможност да поставят своите искания и интереси на всички нива в организацията. \r\nФелдшерската професия е създадена в Съветския съюз. \r\n\r\n Целта е била да се запълни празнината от липсващи лекари, с медицински специалисти, преминали кратко обучение. Като много други неща е копирана и в България по времето на соца. В страните с развита медицина има професия лекарски асистент, които обаче могат да извършват медицински дейности само под надзора и ръководството на лекар. \r\n\r\n След въвеждането на здравно осигуряване, възможностите за работа на медицинските фелдшери са сведени единствено до работа в Спешна помощ. В много случаи ограничения в нормативни актове не им позволяват да работят дори, като медицински сестри, макар образованието им да предполага по-висока степен на квалификация.  \r\n\r\n \r\nУ нас са около 3000 фелдшери и повечето работят в спешна помощ. Медицинските университети не предлагат възможност за обучение и дипломиране на нови фелдшери. \r\n \n\t\t\t\t\t\t", "date": "2019.04.02", "title": "След медицинските сестри и фелдшерите излизат на протест!"}
{"url": "http://www.bnews.bg/article/259201-kristian_kostov_zabi_kitaysko_gadzhe", "text": "\n Певецът Кристиан Костов си хвана китайска актриса за гадже. \r\nОт няколко месеца Кристиан пребивава в Китай, където бе част от предаването Singer 2019 и се превърна в истински фаворит на зрителите. След последното му участие певецът се сдоби с 11 милиона стрийминга в най-голямата китайска платформа за музика. Очевидно Крис се радва не само на славата си там, но и на нова връзка. Двамата с любимата си Лиша Миндзъ, както е името на любимата му са неразделни и дори първата й качена снимка в профила е с Крис. \r\nВ киното Лиша е позната като Лео Ли и е известна с ролята си в General and I през 2017г. Родена е в Китай през 1993 г. в Китай, което я прави със 7 години по-голяма от Костов. И макар че Кристиан отпадна от китайското предаване, очевидно няма да се прибира скоро, защото сега има друга причина да бъде там, пише „Телеграф“.     \r\n  \r\n \n\t\t\t\t\t\t", "date": "2019.04.02", "title": "Кристиан Костов заби китайско гадже"}
{"url": "http://www.bnews.bg/article/259208-mik_dzhagar_shte_pretarpi_sardechna_operatsiya", "text": "\n Фронтменът на \"Ролинг стоунс\" Мик Джагър ще се подложи на операция за смяна на сърдечната клапа тази седмица в Ню Йорк, предаде Ройтерс. \r\n\r\n Агенцията се позовава на сайта Drudge Report, който на свой ред цитира анонимни източници. Представители на фронтмена на \"Ролинг Стоунс\" в САЩ отказаха да коментират, същото направи и говорителят на групата в Лондон. \r\n\r\n През уикенда беше съобщено, че легендарните британски рокаджии отлагат турнето си в САЩ и Канада, за да може Мик Джагър да се подложи на лечение. То бе планирано да продължи от 20 април до 29 юни. \r\n\r\n \"Разочарован съм, че отлагаме турнето, но ще направя всичко, което е по силите ми, за да се върна възможно най-бързо на сцената - заяви Джагър в Туитър. \r\n\r\n Според сайта Drudge Report се очаква се 75-годишният фронтмен на \"Ролинг стоунс\" да се възстанови напълно и да се завърне на сцената през лятото. \r\n \n\t\t\t\t\t\t", "date": "2019.04.02", "title": "Мик Джагър ще претърпи сърдечна операция"}
{"url": "http://www.bnews.bg/article/259202-galena_i_desislava_spasyavat_potrosheno_momche", "text": "\n Фолк певиците Галена и ДесиСлава за пореден път показаха, че имат златни сърца. Двете изпълнителки помагат за набирането на средства за операцията на 28-годишния Николай Чолаков, чийто живот се променя след тежка катастрофа. Галена и Десислава приемат да пеят благотворително тази вечер в Шумен, а цената за входа е 15 лв. Изпълнителките са се отказали от хонорарите си, в полза на болното момче, като приходите от билетите също ще бъдат насочени към дарителските сметки за операцията му. \r\nМладежът катастрофира жестоко миналия октомври край магистрала „Хемус” край Девня. Изпада в кома, има тежка рана на главата и е транспортиран за лечение в няколко болници у нас. \r\nСлед това е изпратен в лечебно заведение в Турция, а в момента е в шуменската болница, пише „България днес”. \r\nЗа да се възстанови му е необходима скъпоструваща операция на стойност над 35 000 евро. Мечтата му е отново да стане пълноценен човек и да проходи. \r\nИсторията достига до Галена и ДесиСлава, които взимат присърце каузата. Двете разпространяват историята за тежката съдба на Ники и дори опитват да намерят допълнителни средства. \r\nОт „Пайнер” коментират, че изпълнителките не помагат за първи път за благотворителни каузи и искрено се надяват, че и този път хората ще отворят сърцата си и ще помогнат. Между двете изпълнителки цари дългогодишно приятелство, въпреки че преди години се оказаха обвързани с един и същи мъж. \r\nДесиСлава бе омъжена за кратко за бизнесмена Галин Атанасов, който обаче се разведе с нея, за да се събере с приятелката й Галена, от която вече има две деца. Вместо да враждуват, двете певици се сближиха и станаха първи приятелки, каквито са и до днес. \r\n \n\t\t\t\t\t\t", "date": "2019.04.02", "title": "Галена и ДесиСлава спасяват потрошено момче "}
{"url": "http://www.bnews.bg/article/259213-tsyala_godina_geri_doncheva_krie_che_spi_s_bivshiya_na_emanuela", "text": "\n Моделката Гери Дончева и милионерският наследник Димитър Динев са двойка от една година, но двамата са се разбрали да го крият. \r\n\r\n Преди броени дни излезе информация, че на стори в Инстаграм Гери е пуснала фото на Динев, на което лицето му е скрито, в отговор на въпроса кой е авторът на хубавите й снимки, които качва в мрежата. И така тръгна теорията, че по този начин тя открито потвърди клюката, че двамата не само си правят снимки, но и мачкат общи чаршафи. \r\n\r\n Оказа се, че човекът на снимката е не Митко, а бившият на моделката – Симеон Антонов. \r\n\r\n HotArena разбра от близки до Дончева, че тя е пуснала този кадър на Симеон, за да разсее съмненията и спекулациите, че с Митко Динев са заедно. \r\n\r\n Факт е, че колкото и да се опитват да го прикрият, те са си гаджета и то не от вчера или днес, а от една година насам, но са се разбрали да не дават поводи да се шуми около тях. Алибито на Дончева се състои в това да пуска слухове, че си има приятел, млад и добре изглеждащ, но той бил съвсем друг човек, а не милионерският наследник Митко Динев. \r\n\r\n Също така Гери тиражира версията, че присъствието й на рождения ден на Мити – синът на Митко и Емануела, е всъщност като половинка и придружител на приятел на Динев, който е бил поканен на партито. Което също е откровена лъжа. \r\n \n\t\t\t\t\t\t", "date": "2019.04.02", "title": "Цяла година Гери Дончева крие, че спи с бившия на Емануела"}
{"url": "http://www.bnews.bg/article/259223-britanski_deputati_vnasyat_predlozhenie_za_otlagane_na_brekzit", "text": "\n Депутати от различни британски партии ще се опитат да спрат сценарий Брекзит без споразумение в сряда. Ивет Купър от Лейбъристката партия ще внесе законопроект за отлагане на Брекзит след 12 април, пише \"Гардиън\". \r\n\r\n Депутати, които са против Брекзит без споразумение, ще внесат плана в Камарата на общините, където утре вероятно ще се проведат нови ориентировъчни гласувания, след като парламентът не успя да намери алтернативно решение на гласуванията в понеделник вечерта. \r\n\r\n Усилията ще бъдат съсредоточени върху предложението на Купър, което предвижда парламентът да поиска от премиера Тереза Мей да излезе с предложение за отлагане на Брекзит, за да се гарантира, че Обединеното кралство няма да напусне Общността без споразумение. \r\n\r\n През миналата седмица депутатите прокараха поправка, която им дава власт да поемат контрол над дневния ред на законодателния орган, както и да дебатират и прокарват промени. \r\n\r\n Купър обясни, че правителството може да реши с каква продължителност да е отлагането на Брекзит.И ако ЕС излезе с алтернативно предложение за отлагане на Брекзит, то ще трябва да бъде подложено на гласуване в Камарата на общините. \r\n\r\n \"Ние наистина сме в опасна ситуация със сериозен и растящ риск от без сделка след 10 дни\", подчерта тя и добави, че премиерът има отговорността да предотврати това. \r\n\r\n Законопроектът е подкрепян от консерватора Оливър Летуин, който стои зад предложението за ориентировъчните гласувания. Депутатът отбеляза, че си струва да се прокара предложението, въпреки че се очаква голяма опозиция. \r\n\r\n Законопроектът с един член ще бъде внесен в британския парламент.  \r\n \n\t\t\t\t\t\t", "date": "2019.04.02", "title": "Британски депутати внасят предложение за отлагане на Брекзит"}
{"url": "http://www.bnews.bg/article/259231-v_aresta_ostavat_trima_ot_zadarzhanite_v_kazanlashko_za_targoviya_s_orazhie", "text": "\n Трима от шестимата задържани в при спецакцията в Казанлъшко за незаконна търговия с оръжие остават в ареста, реши Специализираният наказателен съд. \r\n\r\n Съдът уважи искането на прокуратурата за налагане на най-строгата мярка за Петър Гидиклийски, Ерол Алендаров и Красимир Стефанов, съобщи БГНЕС. \r\n\r\n На Горо Чаушев съдът наложи мярка „парична гаранция“ в размер на 3 хил. лева, а останалите двама задържани – Назъм Неби и Николай Убчев, бяха  освободени без мярка. \r\n\r\n Шестимата бяха обвинени за участие в организирана престъпна група, създадена с цел преработка, сглобяване и продажба на незаконни бойни огнестрелни оръжия. \r\n\r\n От прокуратурата и ГДБОП вчера обявиха, че групата е задържана в неделя в момент на незаконна сделка. \r\n\r\n Няма данни групата да е изнасяла оръжия извън страната, както и да е била съпричастна към някоя терористична организация. \r\n \n\t\t\t\t\t\t", "date": "2019.04.02", "title": "В ареста остават трима от задържаните в Казанлъшко за търговия с оръжие"}
{"url": "http://www.bnews.bg/article/259218-zatvaryat_chast_ot_sofiya_zaradi_poseshtenieto_na_papata", "text": "\n Посещението на папа Франциск в началото на май ще създаде доста неудобства за хората в София – част от града ще бъде блокирана. Това стана ясно от думите на главния секретар на МВР Ивайло Иванов. \r\n\r\n Причината е, че визитата на главата на Римокатолическата църква се смята за високорискова. За организацията на мероприятието вече има и създаден щаб. \r\n\r\n Папа Франциск пристига на апостолическо пътуване в България на 5 май. Той ще остане в София и Раковски до 7 май, когато ще отпътува за Скопие. \r\n\r\n През февруари експерти по сигурността, логистиката и протокола от Ватикана огледаха възможните маршрути, по които ще се движи делегацията от Светия престол. \r\n\r\n Най-вероятно за посещението в Раковски самолетът на папа Франциск ще кацне на военното летище в Граф Игнатиево. След това Негово светейшество ще продължи към Раковски с прословутия папамобил. \r\n\r\n Едновременно с това започва работа и по сигурността на двата вота тази година, обобщи вътрешният министър Младен Маринов след отчета за работата на столичната полиция за миналата година. \r\n \n\t\t\t\t\t\t", "date": "2019.04.02", "title": "Затварят част от София заради посещението на папата"}
{"url": "http://www.bnews.bg/article/259220-do_13_april_shte_e_yasno_kakvi_shte_sa_ogranichitelite_po_grafa", "text": "\n Експертният съвет към главния архитект на София се спря на два вида ограничителни елементи на трамвайното трасе на улица \"Граф Игнатиев\", съобщава БГНЕС. До 13 април ще бъде избран един от двата варианта, след преценка на място. \r\n\r\n На дирекция \"Зелени системи\" е възложено да предложи вариант за кашпи, които да бъдат обсъдени като допълнителен маркиращ елемент. Подмяната се налага, за да се осигури сигурността на пешеходците.  \r\n \n\t\t\t\t\t\t", "date": "2019.04.02", "title": "До 13 април ще е ясно какви ще са ограничителите по \"Графа\""}
{"url": "http://www.bnews.bg/article/259211-mitnichari_sa_zadarzhali_poveche_ot_19_000_l_spirt", "text": "\n Митничари са задържали повече от 19 000 л. спирт, обявен като препарат за почистване, на ГКПП при Дунав мост 2 при Видин - Калафат. Това съобщават от Агенция \"Митници\". Незаконно пренасяната стока е открита при проверка на излизащ от страната товарен автомобил. \r\n\r\n В описаните транспортни документи на автомобила е посочено, че стоката е професионален препарат за почистване на под и се изнася от България за Холандия.  \r\n\r\n Проверка на митнически служители е открила в товарния автомобил 88 бр. пластмасови бидона прозрачната течност, описана като професионален обезмаслител - препарат за почистване, с миризма на спирт. При тест с денситометър е установено, че течността в бидоните е етилов алкохол с 96.6 алкохолни градуса. Общото количество от 19 360 л прозрачна течност с мирис на спирт е иззета на основание нарушение на чл. 126, ал. 1 от ЗАДС. \r\n \n\t\t\t\t\t\t", "date": "2019.04.02", "title": "Митничари са задържали повече от 19 000 л. спирт"}
{"url": "http://www.bnews.bg/article/259193-suhiyat_period_ot_proletta_priklyuchva_do_17_april_ni_ochakvat_valezhi", "text": "\n До петък не се очакват много превалявания от дъжд. Само на отделни места в планинските райони на Югозападна България е възможно днес и утре да има превалявания, но като цяло ще бъде сухо, предимно слънчево пролетно време. Това сочат средносрочните прогнози, представени в \"Дарик кафе\". \r\nТемпературите до четвъртък ще бъдат по-ниски заради малко по-хладен въздух, който нахлува над Балканите, като дневните температури ще са 14-15 градуса, а по високите западни полета - 12-14 градуса. \r\n\r\n След това, от събота, за малко по-дълъг период от време, ще настъпи промяна в атмосферната циркулация, която започва в средата на тази седмица. В предишните 10 дни мощни антициклони се бяха настанили над целия европейски континент, затова и времето над страната предишната седмица беше по-сухо. \r\nСега обаче над Западна и Централна Европа и над цялото Източно Средиземноморие ще се разположат центрове на ниско налягане. Това ще промени атмосферната циркулация над Балканите в края на седмицата, когато от югозапад към страната ще се приближи средиземноморски циклон и от събота и неделя времето ще се развали. \r\n\r\n Ще започнат валежи, които се окачва да са по-активни, по-обилни над цялата страна, особено в събота в следобедните часове, през нощта в неделя с малки прекъсвания. В понеделник ще има нова порция валежи по нов средиземноморски циклон, който ще се приближи от запад към страната. \r\n  \r\nПрез цялата следваща седмица, с прекъсвания, времето над южната част на Европа, над Балканите, над източната част на континента ще бъде обусловено и определяно от центрове на ниско атмосферно налягане, което означава повече превалявания от дъжд. Тази ситуация се очертава да остане такава до 15-17 април, като в някои дни ще са по-активни, а в други - само в следобедните часове.  \r\n\r\n   \r\n \n\t\t\t\t\t\t", "date": "2019.04.02", "title": "Сухият период от пролетта приключва, до 17 април ни очакват валежи"}
{"url": "http://www.bnews.bg/article/259197-kmetitsata_na_torino_poluchi_pratka_s_eksploziv", "text": "\n Кметицата на италианския град Торино - Киара Апендино, получи пратка с взривно вещество, предадоха АНСА и ТАСС. \r\n  \r\nПакетът е бил пратен с обикновена поща, адресиран до офиса на кметицата, без подател върху него, както и без изписано името на Апендино. Сапьори били извикани незабавно в кметството и експлозивът бил обезвреден. \r\nЗапочнало е разследване, като се подозира, че пратката е била пусната от членове на анархистка групировка, свързана със социален център за младежи, изразяващи леви възгледи, закрит по разпореждане на кметицата на 7 февруари. \r\n  \r\n\"Ако някой си мисли да ме сплашва, се лъже жестоко\", написа кметицата Апендино в социалните мрежи и допълни, че е по-решена отпреди да действа. \r\n\r\n Италианският премиер Джузепе Конте изрази в Туитър солидарност с кметицата и каза, че държавата няма да позволи подобни заплахи да пречат на длъжностните лица да изпълняват задълженията си. \r\n\r\n Киара Апендино е избрана начело на Торино от антисистемното Движение \"Пет звезди\". Всички политически партии в Италия изразиха солидарност с кметицата на Торино. \r\n \n\t\t\t\t\t\t", "date": "2019.04.02", "title": "Кметицата на Торино получи пратка с експлозив"}
{"url": "http://www.bnews.bg/article/259195-49_godishen_mazh_e_pochinal_sled_kato_e_bil_blasnat_ot_kone", "text": "\n 49-годишен мъж е починал в село Фролош, след като е бил блъснат от коне. Той отглеждал конете си в Кочериново, част от тях, оставени без надзор, се загубили. \r\nСтопанинът ги намерил в землището на селото, докато ги прибирал, заедно със свой приятел, бил блъснат и починал на място. \r\nТрупът е закаран за аутопсия в кюстендилската болница. По случая е започнато досъдебно производство. \r\n \n\t\t\t\t\t\t", "date": "2019.04.02", "title": "49-годишен мъж е починал, след като е бил блъснат от коне"}
{"url": "http://www.bnews.bg/article/259196-trigodishni_bliznacheta_i_mayka_im_sa_v_bolnitsa_sled_katastrofa", "text": "\n 30-годишна жена пострада при пътно-транспортно произшествие по пътя Разград - Исперих в землището на село Черковна, в болница са и тригодишните й близначета. \r\nОт Областната дирекция на МВР в Разград съобщават, че сигналът за катастрофата е получен на тел. 112 в 15.07 часа на 1 април. Пристигналите на място полицейски екипи установили, че 60-годишният шофьор от село Къпиновци е заспал и е изгубил контрол над управлявания от него Опел \"Мерива“, излязъл е от пътното платно и се е ударил в крайпътни дървета. \r\nПри катастрофата пострадала снаха му, която е откарана в Многопрофилната болница в Разград с хематом на панкреаса и частично разкъсване на черния дроб. Оперирана е по спешност и настанена в болницата с временна опасност за живота. \r\nПо-леко пострадали са 3-годишните близначета на жената - те са настанени в Хирургично отделение с комоцио, без опасност за живота. Водачът, с повърхностни наранявания, е прегледан и освободен. \r\nПо случая е образувано досъдебно производство. \r\n \n\t\t\t\t\t\t", "date": "2019.04.02", "title": "Тригодишни близначета и майка им са в болница след катастрофа"}
{"url": "http://www.bnews.bg/article/259189-riosv_zadalzhi_kmetovete_na_obshtini_v_plovdivsko_da_osiguryat_ploshtadki_za_razdelno_sabrani_otpadatsi", "text": "\n РИОСВ - Пловдив задължи кметовете на общините Куклен, Кричим, Съединение, Марица и Перущица в срок до два месеца да осигурят поне една площадка за безвъзмездно предаване на разделно събрани отпадъци от домакинствата, съобщават от инспекцията за Фокус. \r\n\r\n Става въпрос за едрогабаритни, опасни, строителни, биоразградими и други отпадъци на територията на съответната община, а при необходимост – и повече на брой площадки. \r\n\r\n Съгласно чл.19, ал.3, т.11 от Закона за управление на отпадъците произтичащите от тази разпоредба ангажименти на кметовете могат да бъдат реализирани посредством изграждането на такива площадки или чрез сключване на договор с лица, притежаващи съответния документ за дейности с отпадъци по чл.35 от ЗУО. При неизпълнение на задълженията ще бъдат предприети съответните административно-наказателни мерки. Законът за управление на отпадъците предвижда налагане на глоба на кмет на община в размер от 3000 до 10 000 лв. \r\n \n\t\t\t\t\t\t", "date": "2019.04.02", "title": "РИОСВ задължи кметовете на общини в Пловдивско да осигурят площадки за разделно събрани отпадъци"}
{"url": "http://www.bnews.bg/article/259192-kobrata_obzhalva_otnemaneto_na_litsenza", "text": "\n Щабът на Кубрат Пулев изпрати официално протестно писмо до спортната комисия на Калифорния по повод наложеното временно замразяване на лиценза на Кобрата за двубои в щата, дошло след целувката, с която завърши интервюто след мача на Кобрата с Джени Равало, популярна като “Кралицата на голото суши”. Това съобщи мениджърът Ивайло Гоцев, предаде bulgarica.com. \r\n\r\n Той добави, че “до изслушването пред комисията на 14 май ще продължат да правят неща”. “Скоро текстът на писмото ни ще бъде обявен публично, така както направи Глория Олред, адвокатката на Равало,” каза Гоцев. \r\n \n\t\t\t\t\t\t", "date": "2019.04.02", "title": "Кобрата обжалва отнемането на лиценза"}
{"url": "http://www.bnews.bg/article/259180-oshte_edin_pozhar_kray_blagoevgrad_goryat_desetki_dekari_hrasti_i_mladi_gori", "text": "\n Втори пожар избухна край Благоевград, този път западно от града, предаде БГНЕС. \r\n  \r\nОгънят пламнал около 17:00 часа вчера, като тръгнал от село Зелен дол и в момента върви в посока село Покровник. \r\n\r\n Горят десетки декари храсти, треви, лесонепригодни площи, но и млада борова гора. \r\nГасят три екипа огнеборци, местни хора, служители на ЮЗДП. \r\n\r\n По-рано при друг пожар, избухнал около обяд, когато се откри „Седмицата на гората“, изгоряха над 150 дка борова гора край село Дъбрава, източно от Благоевград. \r\n  \r\nЗа пожара, тръгнал от махала „Тупавиците“ на село Бистрица, бе задържан 76-годишен мъж. \r\n\r\n   \r\n \n\t\t\t\t\t\t", "date": "2019.04.02", "title": "Още един пожар край Благоевград, горят десетки декари храсти и млади гори"}
{"url": "http://www.bnews.bg/article/259179-provali_se_opit_na_mey_da_blokira_votove_v_parlamenta_za_alternativi_na_brekzit", "text": "\n Правителството на премиера Тереза Мей не успя да блокира новите вотове в парламента по евентуални алтернативи за излизането на Великобритания от Европейския съюз, предаде ДПА. \r\n  \r\nДепутатите от Камарата на общините приеха с 322 срещу 277 гласа предложението да се позволят т.нар. \"индикативни\" вотове по варианти за преодоляване на безизходицата около Брекзит, въпреки че правителството бе против предложението. \r\n\r\n Председателят на долната камара на парламента Джон Бъркоу съобщи, че е подбрал от списъка с 16 предложения четири поправки за гласуване по-късно тази вечер. Всички те бяха отхвърлени при предишното гласуване на 27 март. Според в. \"Гардиън\" Тереза Мей е помолила министрите да се въздържат от участие в гласуването този път. \r\n  \r\nСред алтернативите, гласуването по които ще започне след 20,00 местно време (19,00 по Гринуич), е поправката, предложена от проевропейския консерватор Кенет Кларк, която предвижда Обединеното кралство да напусне ЕС, но да остане в митническия му съюз. При предишното гласуване на 27 март същата поправка беше отхвърлена от депутатите само с шест гласа - 265 депутати гласуваха за, а 271 - против, припомня Ройтерс. Наблюдатели смятат, че този път поправката има всички шансове да бъде одобрена, отбелязва ТАСС. \r\nПоправка, предложена от група депутати начело с Ник Боулс, призовава за сделка в норвежки стил, която предвижда членство в Европейската асоциация за свободна търговия и оставане в Европейската икономическа зона. Подобно предложение, внесено от Боулс миналата седмица, беше подкрепено от 189 депутати, а 283-ма бяха против. Предложението на лейбъриста Питър Кайл призовава за потвърждаващ референдум, на който британците да се произнесат за или против всяка сделка за Брекзит, преди да бъде ратифицирана от парламента. Същата поправка, предложена миналия път от лейбъристката Маргарет Бекет, бе подкрепана от 268 депутати, а 295 гласуваха против. \r\n\r\n Още една поправка, предложена от депутатката от Шотландската национална партия Джоана Чери, предвижда, ако Великобритания не е ратифицирала сделка за излизане до два дни преди датата, на която трябва да напусне, правителството да търси ново отлагане. Ако отлагане на Брекзит не бъде договорено до деня преди датата, правителството да поиска одобрение от парламента за излизане без сделка, а ако това одобрение не бъде дадено, правителството да отмени Член 50, за да отмени Брекзит.Това предложение е разширен и по-подробен вариант на поправката, предложена от Чери миналата седмица. Това предложение бе подкрепено от 184-ма депутати, а 293-ма бяха против, предаде Ройтерс. \r\n \n\t\t\t\t\t\t", "date": "2019.04.02", "title": "Провали се опит на Мей да блокира вотове в парламента за алтернативи на Брекзит"}
{"url": "http://www.bnews.bg/article/259190-gadzheto_na_elen_koeva_ya_natiri_s_dumite_ti_si_leka_zhena", "text": "\n Нов удар на любовния фронт понесе Елен Колева. Според запознати с личния живот на актрисата, не тя, а гръцкото й гадже Андреас е сложил край на връзката им, твърди HotArena. \r\nТой я прокудил от дома си в Кипър с думите: „Ти си лека жена“, твърдят близки на Елен. Не се знае каква е причината за фаталния край, но имайки предвид палавия нрав на Колева, не е изключена версията за изневяра от нейна страна. \r\nКрахът на връзката настъпва преди няколко седмици. Мачото дори не се появи на рождения ден на актрисата. Елен Колева отпразнува 35 години с шумен купон в София. Празникът бе уважен от куп авери на Елен, но на него не се появи кипърецът Андреас. Това още повече засили слуховете, че двамата вече не са заедно. Всички на купона питаха Елен къде е гаджето й, но тя тактично сменяше темата. Плътно до Колева бе Мариус Куркински. Актьорът е супер близък с Елен. Двамата не спряха да се смеят и забавляват, пише „България Днес“. \r\nЗвездата от „Шивачки“ и Андреас бяха заедно повече от две години, но нещата напоследък зациклят. Елен, която живя при любимия си в Кипър, се изнесе от дома му и се върна в България. Първоначално се смята, че актрисата се е върнала за подготовка на проект, но се оказа, че е в страната за постоянно. Според слуховете Елен била шута на любимия си, която искала бебе, но той се дърпал. Е, явно истината е съвсем друга. \r\n \n\t\t\t\t\t\t", "date": "2019.04.02", "title": "Гаджето на Елен Коева я натири с думите: Ти си лека жена!"}
{"url": "http://www.bnews.bg/article/259183-kak_orban_shte_vdiga_razhdaemostta_v_stranata_si", "text": "\n Унгарският парламент прие нов закон днес, целящ да насърчи хората да имат повече деца, като им предложи данъчни облекчения и безлихвени заеми, предаде ДПА. \r\n\r\n Според мерките, заложени в закона и обявени от унгарския премиер Виктор Орбан през февруари, семейните двойки, в които жената е под 40 години, ще могат да получат безлихвен заем от 10 милиона форинта (35 000 долара). Най-малко един от съпрузите обаче трябва да работи и двамата не трябва да имат досие в полицията или неплатени данъци, се посочва в закона. \r\n\r\n Изплащането на заема ще бъде отложено с три години при раждането на първото им дете. След появата на второ дете, една трета от заема ще бъде опростена, а след третото, целият заем може да бъде опростен. \r\n\r\n Но ако семейната двойка няма дете до пет години след взимането на парите, тя ще трябва да изплати лихвите към заема със задна дата. \r\n\r\n Не само депутатите от партията Фидес на Орбан гласуваха за закона. Той беше подкрепен и от опозиционни депутати. \r\n\r\n При представянето на мерките през февруари Орбан каза, че решението на намаляващата раждаемост в Унгария не е миграцията, а убеждаването на хората да имат повече деца. \r\n \n\t\t\t\t\t\t", "date": "2019.04.02", "title": "Как Орбан ще вдига раждаемостта в страната си"}
{"url": "http://www.bnews.bg/article/259185-kapitanat_na_shampionskiya_bundestim_oglavyava_nemskiya_futbol", "text": "\n Германският футбол изненадващо може да име нов президент, съобщиха местните медии. \r\n\r\n Това ще бъде легендата на Байерн Мюнхен и капитан на шампионският Бундестим от Мондиала през 2014 г. - Филип Лам. \r\n\r\n Очаква се настоящият шеф Райнхард Гриндел да подаде оставка, заради голямото недоверие, което има към него. \r\n\r\n То е породено от незадоволителните резултати на националният тим и клубните отбори в периода на управлението му, което започна през 2016-а. \r\n\r\n Той бе посочен от Месут Йозил като основната причина за провала на Мондиал 2018, а около името му се разрази и скандал с подкуп от 78 000 евро. \r\n\r\n Евентуалното назначение на 35-годишния Филип Лам се очаква да бъде прието позитивно от феновете. \r\n\r\n Макар да има 517 мача за Байерн, Лам е уважаван сред повечето фенове на останалите отбори. \r\n\r\n Той се отказа от футбола преди две години. Лам бе посланик на успешната кандидатура на Германия за Евро 2024, а преди година отказа поста спортен директор в Байерн, с аргумента, че в клуба властва диктатурата на Ули Хьонес. \r\n \n\t\t\t\t\t\t", "date": "2019.04.02", "title": "Капитанът на шампионския Бундестим оглавява немския футбол"}
{"url": "http://www.bnews.bg/article/259186-samneniyata_okolo_brekzit_struvat_700_miliona_evro_na_sedmitsa_obyavi_goldman_saks", "text": "\n Несигурността, свързана с хаотичния политически процес на излизане на Обединеното кралство от ЕС, е струвала на британската икономика 600 милиона лири (700 милиона евро) на седмица след референдума от юни 2016 година. Това се посочва в публикувано днес проучване на американската инвестиционна банка Голдман Сакс (Goldman Sachs), цитирано от Ройтерс и БТА. \r\n\r\n Голдман Сакс заключава, че Брекзит е струвал на петата най-голяма икономика в света около 2,5 процентни пункта от брутния вътрешен продукт (БВП) в края на миналата година спрямо тенденцията, която следваше БВП преди вота в подкрепа на Брекзит. \r\n\r\n През 2016 година един от най-ефикасните лозунги на поддръжниците на Брекзит твърдеше, че Обединеното кралство внася 350 милиона лири на седмица в ЕС и призоваваше тази сума да се върне, за да се инвестира в системата на здравеопазването. Подобна оценка не взимаше под внимание нито \"отстъпката\", издействана от Лондон върху тази вноска, нито европейските помощи за икономиката и британските компании. \r\n\r\n Голдман Сакс прогнозира, че при Брекзит без споразумение има 15-процентна вероятност британският БВП да се понижи с 5,5 процента и че евентуален спад на доверието ще доведе до 17-процентно понижение на лирата. \r\n\r\n Другите европейски страни ще са най-засегнати от последиците от подобен сценарий, добавят икономистите на банката, според които икономиките на тези страни рискуват да загубят 1 процент от БВП. Точно обратното, ако Лондон постигне споразумение за Брекзит, общият положителен ефект върху британския БВП би могъл да достигне до 1,75 процента, а лирата би могла да поскъпне с 6 процента, отбелязва Голдман Сакс. \r\n \n\t\t\t\t\t\t", "date": "2019.04.02", "title": "Съмненията около Брекзит струват 700 милиона евро на седмица, обяви Голдман Сакс"}
{"url": "http://www.bnews.bg/article/259194-arestuvaha_75_godishen_mazh_zapalil_gorata_kray_blagoevgrad", "text": "\n Задържаха за 24 часа 75-годишен мъж, запалил гората край Благоевград. \r\nНа 1 април около 15:15 часа е получен сигнал за възникнал пожар в горски масив на Държавен Горски фонд между селата Бистрица и Дъбрава. Установено е, че той е възникнал след запалване на сухи треви и шума в частен имот, който е в близост до гората. \r\nПо случая е образувано досъдебно производство. Късно снощи пожарът бе потушен. Огънят е изпепелил близо 150 декара сухи треви и храсти.  \r\n \n\t\t\t\t\t\t", "date": "2019.04.02", "title": "Арестуваха 75-годишен мъж, запалил гората край Благоевград"}
{"url": "http://www.bnews.bg/article/259184-zhiteli_na_ovcha_kupel_protestiraha_zaradi_prezastroyavaneto_na_kvartala", "text": "\n За трети път жителите на столичния квартал \"Овча купел\" протестираха заради презастрояването на квартала. Между 50 и 100 души поискаха повече зелени площи и спиране на строеж на кооперация върху терен, предвиден за детска градина, съобщи БНР. \r\n\r\n \"Парк нямаме, градинка за децата нямаме, детски площадки нямаме, но се строи\". \r\n\r\n \"В тая част между 1 и 2 \"Овча купел\" се построиха над 100 жилищни сгради на 7-9 етажа. А през това време нито едно училище, а детска градина да не говорим\". \r\n\r\n \"А нашите деца ходят в частни детски градини за по 500-600 лева. Тук е пълно с млади хора, а има точно две детски градини\". \r\n\r\n \"Поголовно се унищожават паркинги, а хората се увеличават и съответно колите. Няма проходимост, няма комуникации правилни. Оставили са ни тук да се борим с бетоновия октопод\", заявиха протестиращи от \"Овча купел\". \r\n \n\t\t\t\t\t\t", "date": "2019.04.02", "title": "Жители на \"Овча купел\" протестираха заради презастрояването на квартала"}
{"url": "http://www.bnews.bg/article/259188-srabskata_opozitsiya_gotvi_mashtaben_protest_pred_parlamenta_za_13_april", "text": "\n Сръбските опозиционни партии и граждански сдружения заключиха, че режимът на Александър Вучич не е изпълнил нито едно искане, които се определени от гражданите по време на протестите, които продължават повече от четири месеца в повече от 100 града и общини в Сърбия, съобщи пресслужбата на \"Съюз за Сърбия\", предава скопската електронна медия „24 Инфо“, цитирана от Агенция Фокус. \r\n\r\n ,,От самото начало на протестите Александър Вучич заяви, че няма да изпълни нито едно искане на тези от нас, които протестираме. Това е единственото нещо, което каза досега и не лъже. Затова на 13 април в 15 часа пред парламента на Сърбия, организираме масов публичен протест. Каним всички граждани заедно да кажат \"НЕ\" на бруталната злоупотреба с медиите, на арогантното разрушаване на институциите, на ограбването на икономическите ресурси, на нарушаването на демократичните принципи и на отричането на човешките права'', се казва в съобщението на \"Съюз за Сърбия\". \r\n\r\n Подписалите \"Договора с народа\", заедно с организаторите на протеста \"Един от пет милиона\", са съгласни, че мирните граждански протести от този ден влизат в нова фаза, която включва всички форми на ненасилствено гражданско неподчинение. \r\n\r\n ,,Преди големия обществен протест, като част от редовните протести, в събота, 6 април, призоваваме гражданите да се разходят от сградата на правителството на Република Сърбия, което игнорира гражданите до сградата на телевизия „Пинк“, която злоупотребява с националната честота, за да разпространява омраза и поставя етикети на политическите опоненти на Александър Вучич\", посочиха организаторите на протеста. \r\n \n\t\t\t\t\t\t", "date": "2019.04.02", "title": "Сръбската опозиция готви мащабен протест пред парламента за 13 април"}
{"url": "http://www.bnews.bg/article/259198-facebook_obmislya_da_pusne_stranitsa_s_kachestveni_novini", "text": "\n \"Фейсбук\" (Facebook) работи по създаването на \"страница с новини\" на платформата си с цел да подкрепи финансово \"висококачествената и достойна за доверие\" журналистика. Това заяви основателят на социалната мрежа Марк Зукърбърг, цитиран от Франс прес. \r\nЗапитан за възможността социалната мрежа да плаща лиценз за експлоатация, което ще й позволи да финансира използването на статии от пресата, Зукърбърг отговори, че \"това е със сигурност нещо, което трябва да е предмет на размисъл\". \r\n  \r\nТой освен това каза, че не иска да превърне Фейсбук в \"издател\" и пледира за партньорски статут с пресата. \"Няма да имаме журналисти, които да се занимават с новините\", уточни той.\"Искаме това да позволи на преден план да се поставя висококачествената и достойната за доверие информация\", каза Зукърбърг по време на дискусия с Матиас Дьопфнер, президента на германския медиен гигант Аксел Шпрингер. Видеото от дискусията бе качено на страницата на Зукърбърг във Фейсбук. \r\n  \r\nСпоред него 10 до 15 процента от потребителите на \"Фейсбук\" (сега те са 2,3 милиарда души) ще бъдат заинтересовани от новото пространство, посветено на новините. Без да навлиза в детайли за формата на тази нова оферта, Зукърбърг просто уточни, че тя се нуждае от известен подбор сред публикуваната информация и добави, че се надява да я изгради заедно с големите медийни групи. \r\nЗукърбърг увери, че тази оферта ще позволи да се участва финансово в трудния преход на медийните групи към цифровите технологии. \r\n  \r\n\"Съществува истинска възможност да се предложи на редакторите по-добро комерсиализиране на тяхното съдържание посредством отделна информационна услуга, отколкото чрез потока от новини на Фейсбук\", каза Зукърбърг и допълни, че Фейсбук може да има директни връзки с издателите, за да се увери, че тяхното съдържание е на разположение. \r\n  \r\n \n\t\t\t\t\t\t", "date": "2019.04.02", "title": "Facebook обмисля да пусне страница с качествени новини"}
{"url": "http://www.bnews.bg/article/259152-nikalas_keydzh_se_razvede_na_chetvartiya_den_sled_svatbata", "text": "\n Холивудският актьор и носител на Оскар Никълъс Кейдж е подал молба за анулиране на брака му - само четири дни след като се ожени за партньорката си, гримьорката Ерика Койке. \r\n\r\n От съдебните документи става ясно, че 55-годишният Кейдж е подал заявление за сключване на брак на 23 март, събота, и се е оженил за Койке в Лас Вегас още същия ден, съобщи Контактмюзик, цитиран от БТА.  На четвъртия брак на актьора обаче не е писано да просъществува. Сайтът за знаменитости TMZ съобщава, че на 27 март - само четири дни след сключването му, Никълъс Кейдж е подал молба за анулирането му. Ако брачният му съюз не бъде анулиран, актьорът е готов да задейства бракоразводен процес. Каква е причината за скоростното разпадане на брака на Кейдж и Койке остава неясно. \r\n\r\n Според публикации обаче в деня на сватбата актьорът е бил пиян и е отправил обвинения в користолюбие срещу булката. Никълъс Кейдж, който живее в Лас Вегас, успя да опази връзката си с Ерика Койке от медийния шум. Смята се, че двамата са заедно от април миналата година. Зад гърба си актьорът има още три провалени брака - с Патриша Аркет, Лиса Мари Пресли и Алис Ким, припомня изданието. \r\n \n\t\t\t\t\t\t", "date": "2019.04.02", "title": "Никълъс Кейдж се разведе на четвъртия ден след сватбата"}
{"url": "http://www.bnews.bg/article/259199-gratskiyat_premier_tsipras_pristiga_na_istoricheska_vizita_v_skopie", "text": "\n Гръцкият премиер Алексис Ципрас пристига на историческа визита в Скопие, предадоха световните агенции. \r\n  \r\nТова е първата визита на гръцки премиер в бившата югославска република, отбелязва ДПА. Според Франс прес визитата е първата на гръцки лидер в Скопие от много години насам. \r\nЦипрас ще е придружаван от 10 министри и десетки бизнесмени от сектора на енергетиката, инфраструктурите, селското стопанство и хранителновкусовата промишленост. \r\n  \r\nПосещението става почти два месеца, след като бившата югославска република се съгласи да се преименува на Северна Македония. \r\n  \r\n\r\n Очаква се по време на визитата двамата лидери да демонстрират, че икономиките на двете страни ще извлекат полза от споразумението от Преспа, отбелязва Франс прес. Двете държави ще подпишат няколко договора за сътрудничество, предаде ДПА. Гръцки компании вече обещаха да инвестират над 500 милиона евро в енергетиката на Северна Македония, по-специално в газовите и соларните централи, каза вчера Заев пред Франс прес. \r\nЗаради историческото споразумение от миналата година двамата премиери бяха номинирани за Нобелова награда за мир от тунизиеца Уидед Бушамауи, който бе един от лауреатите на отличието преди четири години, припомня агенцията. \r\n \n\t\t\t\t\t\t", "date": "2019.04.02", "title": "Гръцкият премиер Ципрас пристига на историческа визита в Скопие"}
{"url": "http://www.bnews.bg/article/259182-zelenskiy_e_nedosegaem_za_konkurentite_si_v_ukrayna", "text": "\n При обработени 95 процента от протоколите от изборните секции след първия тур от президентските избори в Украйна на първо място е Володимир Зеленски с 30,22 процента. Сегашният президент Петро Порошенко остава на второ място с 15,93 процента. Двамата ще отидат на втори тур на 21 април. \r\n\r\n На трето място остава бившият премиер Юлия Тимошенко с 13,4 процента. Юрий Бойко се затвърди на четвърто място с 11,53%. \r\n\r\n Избирателната активност е била 63,52 процента. \r\n\r\n ЕС: Избори според изискванията \r\n\r\n Европейската комисия потвърди днес оценката на международните наблюдатели, че първият тур на президентските избори в Украйна е преминал съобразно изискванията. \r\n\r\n В изявление на говорител на Европейската служба за външна дейност се отбелязва, че наблюдателите от Организацията за сигурност и сътрудничество в Европа (ОССЕ) са преценили изборите като състезателни, с разнообразен избор за гласуващите. Основните свободи бяха спазени, участието бе широко, се допълва в оценката. \r\n\r\n Изборният ден премина спокойно, гласуването бе добре организирано, гладко и прозрачно, процедурите бяха спазвани, се допълва в оценката. \r\n\r\n ЕС заявява, че очаква свободен, честен и прозрачен втори тур на изборите на 21 април, според международните изисквания. Важно е всички страни да се придържат към демократичните принципи, да зачитат волята на украинския народ и да избягват създаването на ненужно напрежение, допълва говорителят. \r\n\r\n Улица \"Джон Маккейн\" в Киев \r\n\r\n Президентът на Украйна Петро Порошенко, който се бори за преизбиране на произведените в неделя президентски избори, е обещал, че една от улиците на Киев ще бъде кръстена на покойния американски сенатор Джон Маккейн, предаде ТАСС. \r\n\r\n Порошенко е дал това обещание пред вдовицата на Маккейн - Синди, която на 29 март пристигна с делегация наблюдатели за изборите в Украйна. \r\n\r\n Маккейн почина на 25 август миналата година. Порошенко присъства на погребението му и на връщане от него нарече Маккейн \"герой на Украйна\", припомня ТАСС. \r\n \n\t\t\t\t\t\t", "date": "2019.04.02", "title": "Зеленский е недосегаем за конкурентите си в Украйна"}
{"url": "http://www.bnews.bg/article/259187-germaniya_poe_mesechnoto_rotatsionno_predsedatelstvo_na_saveta_za_sigurnost_na_oon", "text": "\n Германският външен министър Хайко Маас изтъкна чувството за отговорност, с което Берлин пристъпва към ротационното председателство на Съвета за сигурност на ООН за този месец, предаде ДПА. \r\n\r\n ,,Искаме да дадем своя принос към подкрепата за Съвета за сигурност в ролята му на защитник на световния мир и сигурност'', заяви министърът пред репортери. \r\n\r\n Маас пристигна в Ню Йорк, за да поеме щафетата от френския си колега Жан-Ив Льо Дриан, чиято страна бе председател през март. \r\n\r\n Двете европейски съседки подготвиха задачата си за март и април като координирани председателства със съвместно планиран график. \r\n\r\n Маас коментира сдържано днес един въпрос, по който Франция и Германия не успяха да се споразумеят - осигуряването на европейско постоянно членство в Съвета за сигурност. \r\n\r\n ,,Тази тема като че ли беше по-усилено обсъждана в Германия, отколкото във Франция. Знаем, че нещата опират до разбирането на Франция за собствената ѝ културна идентичност'', отбеляза той. \r\n\r\n Франция е склонна да запази независимостта си в Съвета и поради това е против да се предостави на ЕС място на постоянен член. \r\n\r\n ,,Ще видим как се развиват нещата в дългосрочен план. Това със сигурност ще е много, много дългосрочен въпрос'', отбеляза Маас. \r\n\r\n Германският външен министър пристигна със закъснение на неофициална среща, посветена на защитата на хуманитарните работници, поради проблем с правителствения самолет, който спука гума на колесник при кацането си в Ню Йорк. Срещата даде началото на изготвения от Германия дневен ред, включващ специални заседания за сексуалното насилие при конфликт и ядреното разоръжаване. \r\n\r\n За последен път Германия беше председател на Съвета за сигурност през септември 2012 г. \r\n \n\t\t\t\t\t\t", "date": "2019.04.02", "title": "Германия пое месечното ротационно председателство на Съвета за сигурност на ООН"}
{"url": "http://www.bnews.bg/article/259191-kapchikova_dere_garlo_za_bozhinov", "text": "\n Ася Капчикова се оказа страстен фен на футбола. И още по-страстен почитател на Валери Божинов и „Левски”.  Блондинката не пропуска мачове на тима, като бе на стадиона, за да подкрепи и неделния двубой на сините срещу „Ботев” (Пд). \r\nБръмчалката се екипира с лента на любимия си отбори през цялото време на мача не спря да крещи и да пее песни, с които да надъхва играчите на „Левски”, пише \"България днес\". \r\nНа стадиона Капчикова бе в компанията на коафьора Ивайло Колев. Двамата са големи дружки и след като Ася се раздели с приятеля си Живко, прекарва цялото си време с фризьора. \r\n  \r\n \n\t\t\t\t\t\t", "date": "2019.04.02", "title": "Капчикова дере гърло за Божинов "}
{"url": "http://www.bnews.bg/article/259181-sasht_spirat_dostavkite_na_f_35_za_turtsiya", "text": "\n САЩ обявиха днес, че преустановяват временно доставките на Турция на оборудване, свързано със самолетите F-35, предадоха световните агенции, на които се позова БТА. \r\n\r\n Целта на мярката е да бъде разубедена Анкара да се сдобие с руски противоракетни системи S-400, отбелязва Франс прес. \r\n\r\n \"В очакване на недвусмислено решение от страна на Турция, която трябва да се откаже от доставките на системи S-400, доставките на оборудване за Турция и свързаните с дейности във връзка с оперативния капацитет на F-35 се преустановяват временно\", заяви говорител на Пентагона. \r\n\r\n \"Нашият диалог с Турция по този важен въпрос продължава\", допълни той. \r\n\r\n През ноември 2016 г. стана ясно за преговорите на Турция и Русия за покупката на руски системи S-400, припомня ТАСС. През септември 2017 г. от руска страна бе потвърден фактът за сключен договор, а тогава турският президент Реджеп Тайип Ердоган съобщи за внесен аванс по сделката. САЩ се опитват да не допуснат покупката от Турция на системите. \r\n\r\n Във вторник временният американски министър на отбраната Патрик Шанахан каза, че американското правителство продължава да държи Турция да бъде участник в програмата по създаване на F-35 и да не довежда до край сделката за системите S-400. По думите на Шанахан Вашингтон продължава да убеждава Анкара да купи американски комплекси Пейтриът вместо S-400. \r\n\r\n Самолетите F-35 се произвеждат от компанията Локхийд Мартин. Анкара е партньор в произвеждането на самолета, припомня Ройтерс. \r\n\r\n Междувременно президентите на Руската федерация и Турция - Владимир Путин и Реджеп Тайип Ердоган, обсъдиха днес по телефона въпроси, свързани с подготовката и планираното за 8 април на заседание на Съвета за сътрудничество на най-високо равнище между двете страни, съобщи ТАСС, позовавайки се на пресслужбата на Кремъл. \r\n\r\n В разговора били засегнати въпроси на двустранния дневен ред в контекста на подготовката за планираното на 8 април осмо заседание на Съвета за сътрудничество на най-високо равнище между двете страни, отбелязаха в пресслужбата на Кремъл. \r\n \n\t\t\t\t\t\t", "date": "2019.04.02", "title": "САЩ спират доставките на F-35 за Турция"}
