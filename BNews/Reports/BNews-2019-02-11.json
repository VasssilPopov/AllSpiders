{"url": "http://www.bnews.bg/article/256567-piyaniyat_vodesht_na_tototo_se_otarva_s_uslovna_prisada", "text": "\n Зам.-шефът на Народния театър Цветан Николов, който води и тотото по БНТ, отнесе 11-месечна условна присъда с 3 години изпитателен срок, след като се призна за виновен за автомелето на моста \"Чавдар\" в столицата миналото лято, пише \"Телеграф\". В края на август 2018 г. Николов катастрофира, отсичайки цял стълб с автомобила си, след като седнал пиян зад волана на своя \"Шевролет Каптива\". Николов едва оцеля след зловещата каскада, а експертиза показа, че той е шофирал с 2,7 промила алкохол в кръвта. Тв водещият се появи вчера в сградата на Софийския районен съд заедно с адвокат и поиска споразумение с прокуратурата, признавайки всички факти по делото. Споразумението бе одобрено от съдия Марина Манолова от Софийския районен съд, а решението ѝ има силата на присъда и не може да бъде обжалвано. Освен условната присъда, актьорът е лишен от право да шофира за период от 1,5 г. Книжката му бе отнета веднага след катастрофата, като това време ще бъде приспаднато. Така Николов ще е без право да сяда зад волана само още година. С влизането в сила на присъдата, тв водещият сам каза пред съда, че твърде вероятно ще се раздели с поста зам.-директор на Народния театър. След заседанието Николов каза, че ще си остане само актьор, защото да си административен зам.-директор на театъра било свързано с \"много нерви\". Зарече се също, че вече няма да шофира в нетрезво състояние. Той сам признал в съдебната зала, че е в болничен. \r\n \n\t\t\t\t\t\t", "date": "2019.02.11", "title": "Пияният водещ на тотото се отърва с условна присъда"}
{"url": "http://www.bnews.bg/article/256584-treto_dete_pochina_ot_morbili_v_makedoniya", "text": "\n Трето дете почина от морбили в съседна Македония. Местните медии съобщиха за 13-месечно бебе от Тетово, което е било прието в педиатрична клиника с усложнения. Ваксинация срещу дребната шарка не е била направена. \r\n\r\n Това е третата жертва на епидемията за последните три дни. Починаха още дете на година в Скопие, както и шестмесечно бебе. Има и още деца в критично състояние, посочват информационните агенции. \r\n\r\n Местните здравни власти за пореден път отправиха апел към родителите да ваксинират децата си. Уточнено бе, че ваксините се поставят безплатно в здравните заведения. \r\n \n\t\t\t\t\t\t", "date": "2019.02.11", "title": "Трето дете почина от морбили в Македония"}
{"url": "http://www.bnews.bg/article/256583-18_000_dzhihadisti_ot_islyamska_darzhava_deystvat_v_siriya_i_irak", "text": "\n В Ирак и Сирия остават до 18 000 джихадисти от ДАЕШ (\"Ислямска държава\"), съобщава ТАСС. \r\n\r\n От 14 до 18 хиляди бойци от терористичната групировка \"Ислямска държава\" остават в Ирак и Сирия. Групировката постепенно се превръща в подземна мрежа, заяви заместникът на генералния секретар на ООН Владимир Воронков, който е с ресор борба с тероризма. \r\n\r\n Той поясни на заседание на Съвета за сигурност на ООН, че сред джихадистите има 3000 чуждестранни терористи. \r\n\r\n Междувременно АФП съобщава, че сирийски бойци, подкрепяни от артилерийски огън от водената от САЩ коалиция, водят ожесточени боеве срещу \"Ислямска държава\" в Сирия. Сирийските бойци се опитват да освободят последните територии, които са под контрола на ДАЕШ. \r\n\r\n Боевете се водят в Източна Сирия. \r\n\r\n В събота водените от кюрдите Сирийски демократични сили обявиха финална офанзива срещу джихадистите до границата с Ирак. \r\n\r\n Ръководената от САЩ коалиция бомбардира последния джоб на ДАЕШ, след като рано тази сутрин групировката предприе контраатака. \r\n \n\t\t\t\t\t\t", "date": "2019.02.11", "title": "18 000 джихадисти от „Ислямска държава” действат в Сирия и Ирак"}
{"url": "http://www.bnews.bg/article/256585-sled_tragediyata_v_istanbul_butat_8_bloka", "text": "\n Осем блока в истанбулския квартал Картал ще бъдат срутени заради рискове за сградите, възникнали след рухването на осеметажен блок в района миналата седмица. Това съобщи турският министър на околната среда и градоустройството Мурат Курум, цитиран от турски вестници.  \r\n\r\n Броят на загиналите при рухването на осеметажния блок достигна 21 души. 14 души бяха спасени, а според властите всички хора, затрупани под руините на сградата, са били извадени. \r\n\r\n В. \"Йени шафак\" съобщи, че спасителната операция за издирване на затрупани хора е приключила вчера. Министър Курум заяви вчера, че общо осем сгради в риск в района ще бъдат срутени.  \r\n\r\n \"Наоколо има осем рискови блока. Ще окажем помощ на жителите им, като на първо време ще им отпуснем средства за плащане на наеми\", заяви Курум, цитиран от в. \"Акшам\". \r\n\r\n Осеметажният блок, намиращ се в квартал Картал на азиатския бряг на Истанбул, се срути на 6 февруари. В сградата е имало 14 апартамента, а като живущи в нея са били регистрирани 43 души. Причината за инцидента засега не е установена. Прокуратурата в Истанбул започна разследване по случая. \r\n \n\t\t\t\t\t\t", "date": "2019.02.11", "title": "След трагедията в Истанбул, бутат 8 блока"}
{"url": "http://www.bnews.bg/article/256568-kali_s_nov_mazh_v_rim_shte_ima_li_bebe_no_4", "text": "\n Тайнствен мъж заведе Кали на романтична ваканция в италианската столица Рим. Фолкаджийката има нова половинка, след като през октомври миналата година се раздели с Влади, бащата на третото й дете. След това изпълнителката известно време беше сама, но отново има мъж в живота си, издадоха нейни колежки. Кали си публикува снимки от пътуването, но на всички кадри е сама. Тя е категорична, че не иска да разкрива новия си приятел, за да не предизвика съдбата и завистта на колежките си, писа „България Днес“. \r\n\r\n Певицата видимо изглежда щастлива, а наблюдателни фенове отбелязаха, че е в много добра физическа форма. Новият мъж на Кали не е популярен и двамата се познават отдавна. Любовните трепети се появяват едва след като тя остава сама. С началото на новата връзка Кали показва, че е забравила Влади, въпреки че раздялата им била много тежка и й било трудно да продължи напред. \r\n\r\n „Винаги съм го казвала – аз съм човек, който не може да живее без любов. Краят беше започнал много преди това, имаше натрупване. Винаги съм била изключително честна към партньорите си. Когато нещо не е вървяло, съм им казвала да поправим нещата, преди да се счупят окончателно. После няма как да стане! Не мога да упрекна Влади за нищо, той е прекрасен човек. Просто не можахме да се намерим през тези години. Нищо лошо няма да кажа за бащите на моите момчета. Няма и да спра да ги обичам като човеци. Да ги мразя, означава да мразя половината от децата си“, разкрива Кали. \r\n\r\n Пътуването й до Рим бе само за няколко дни и тя вече е в България, тъй като има натоварена програма от участия. \r\n \n\t\t\t\t\t\t", "date": "2019.02.11", "title": "Кали с нов мъж в Рим! Ще има ли бебе No. 4?"}
{"url": "http://www.bnews.bg/article/256586-frantsiya_i_katar_sklyuchiha_sporazumenie_za_strategicheski_dialog", "text": "\n Катар и Франция подписаха днес споразумение за стратегически диалог с акцент върху регионалната сигурност, предаде Франс прес, отбелязвайки, че това се случва в момент, когато богатото кралство от Персийския залив е въвлечена в дипломатическа криза със съседите си. \r\n\r\n Споразумението беше подписано в Доха от министрите на външните работи на двете страни Жан-Ив Льо Дриан и шейх Мохамед бин Абдулрахман Ал Тани. Очаква се то да доведе до засилване на сътрудничеството и в сферите на икономиката, културата, спорта и борбата с тероризма, информира БТА. \r\n\r\n Това е първото подобно споразумение, подписано между Катар и европейска страна, заявиха катарски представители. Доха се опитва да покаже, че не е изолирана, въпреки че през 2017 г. Египет, Бахрейн, Обединените арабски емирства и Саудитска Арабия прекъснаха отношенията си с нея. \r\n\r\n \"Този стратегически диалог ще предостави платформа за сътрудничество в различни области между двете страни, включително по отношение на регионалната сигурност, енергетиката, икономиката и културата\", подчерта катарският външен министър, който определи споразумението като \"нова фаза\" в отношенията между двете страни. \r\n\r\n Френският външен министър подчерта, че споразумението ще изисква редовни срещи между представители на двете страни. \"С Катар имаме само позитивни контакти\", увери той в отговор на въпрос за отношенията между Париж и Доха в сравнение с отношенията с Рим. \r\n\r\n Преди няколко дни Катар получи първия от 36 изтребители \"Рафал\", които закупи от Франция, припомня АФП, отбелязвайки, че разходите на кралството за отбрана нараснаха след началото на дипломатическата криза с Бахрейн, Египет, Саудитска Арабия и Обединените арабски емирства през юни 2017 година. Доха отхвърля техните обвинения в прекомерно сближаване с Иран и в подкрепа на ислямистки групи и твърди, че четирите страни се опитват да ръководят външната й политика и дори да предизвикат смяна на режима. \r\n \n\t\t\t\t\t\t", "date": "2019.02.11", "title": "Франция и Катар сключиха споразумение за стратегически диалог"}
{"url": "http://www.bnews.bg/article/256581-silna_burya_nanese_shteti_i_donese_snyag_v_havay", "text": "\n Силна буря, връхлетяла Хавай, прекъсна електрозахранването, изпочупи клони, наводни крайбрежни пътища и донесе сняг, предаде Асошиейтед прес. \r\n\r\n Снегът е познато явление в планинските части на тропическата островна верига на височина над 1900 м, но според служители в държавния парк Мауи е необичайно да има сняг на по-ниска височина. \r\n\r\n Националната метеорологична служба съобщава, че поривите на вятъра достигат почти 110 км/ч и има опасност от наводняване на крайбрежните зони. За северните и западните брегове на някои острови имаше предупреждение за високи вълни. \r\n\r\n Вестник \"Хонолулу стар адвъртайзър\" съобщава за паднали дървета, прекъсване на тока и щети по покривите на сградите на някои острови. \r\n\r\n Две птици калао са избягали от зоопарка в Хонолулу, след като бурята разрушила клетката им. \r\n\r\n Телевизия \"Хавай нюз\" съобщи, че един човек е бил ранен, след като уличен стълб паднал върху колата му. Появиха се съобщения и за други леко ранени. \r\n \n\t\t\t\t\t\t", "date": "2019.02.11", "title": "Силна буря нанесе щети и донесе сняг в Хавай"}
{"url": "http://www.bnews.bg/article/256562-tova_li_e_machoto_za_kogoto_se_biha_tri_zheni_mazhat_na_luiza_grigorova_ostana_bez_zabi", "text": "\n \r\n37-годишният режисьор Мартин Макариев изобщо не е суетен. Съпругът на актрисата Луиза Григорова ходи без два кътни зъба, а на нелицеприятната гледка станаха свидетели всички зрители на „Черешката на тортата” миналата седмица. \r\nРежисьорът и половинката му готвиха в кулинарното шоу в две различни вечери, а Мартин пет пари не даваше, че усмивката му е разредена от липсващи зъби. Наблюдателни зрители на кулинарното предаване недоумяваха как е възможно мъжът, за чието сърце се бореха 3 родни красавици, да има толкова неугледен вид. „Заради този мъж ли се разведе Елена Петрова?!”, коментираха възмутени зрителки на кулинарното предаване. \r\nКакто е известно, заради любовната си афера с Макариев, къдрокосият секссимвол Елена Петрова сложи край на брака си с гръцкия милионер Аристотелис Фотилас. По онова време Мартин все още бил женен за първата си съпруга. Към любовния четириъгълник се включила и Луиза  Григорова и той се превърнал в многоъгълник, пише \"Уикенд\".  \r\nСъдбата срещнала Макариев с Луиза на снимките на видеоклип към хита на певеца Миро „Август е септември”. Дълго време актрисата и режисьорът се засичали по светски партита, но били на „здравей-здрасти”. Преди 6 години отново се събрали на снимачната площадка на сериала „Дървото на живота” и между тях пламнала любовна искра. Бившият модел хлътнал до уши по магнетичния режисьор. В продължение на цяла година д-р Вяра Деянова от хитовата лекарска сапунка по Нова телевизия „Откраднат живот” делила Мартин с бившата му жена и колежката си Елена Петрова.  \r\nАферата на хубавата Елена й коствала брака й. Богаташът чул, че близо година и половина неговата благоверна го е кичила с рога и поискал светкавичен развод. Елена пък гордо разтрогнала брака си с Аристотелис. Саможертвата на актрисата обаче се оказала безсмислена, защото малко след като приключили снимките на психотрилъра „Вила Роза”, където тя неслучайно е в главната роля, приключила и горещата им връзка. Филмът нямал очаквания успех, Мартин приел тежко провала и изпаднал в депресия. Макариев обвинил Елена, че е играла лошо и един ден просто скъсал с нея чрез есемес. \r\n„Там бяха много объркани нещата, но аз бях сигурна, че това е моя мъж. Бях готова да изчакам колкото трябва. И аз просто изчаках, около година. Изчаках да приключи всичките си отношения. Ми то отношения да искаш! Не знам доколко нещата са били на емоционално ниво, защото избягвам да го питам. Не искам да знам, защото това са неща, които само могат да ме накарат да се чувствам зле. Никога не обещаваше, че ще бъдем заедно, за да го изчакам. Казваше: „Не знам!” Аз пък му отговарях, че ще изчакам. Може да не ми се е обадил 2 месеца, страдам по пижама вкъщи, но после да ми звънне и да ми каже, че трябва да отида в 3 през нощта еди къде си и аз просто отивам. И той, и бившата му жена са ми казвали, че когато аз съм се появила, всичко между тях е било приключило. Вече сме женени, всичко е наред”, споделя Луиза Григорова.  \r\nМладата актриса първа предложила брак на Макариев. Още не живеели заедно, когато в 3 часа през нощта тя му казала, че иска да се оженят, а той се съгласил. Двамата нямали търпение да бъдат семейство. Те се врекоха във вечна вярност през юни в курорта Лозенец. Булката взе фамилията на мъжа си и вече се казва Луиза Григорова-Макариев. Шафер бе синът на младоженеца от предишния му брак. \r\n  \r\n \n\t\t\t\t\t\t", "date": "2019.02.11", "title": "Това ли е мачото, за когото се биха три жени? Мъжът на Луиза Григорова остана без зъби! "}
{"url": "http://www.bnews.bg/article/256577-kontrabandni_zlato_i_valuta_zadarzhaha_na_kalotina", "text": "\n Над 2 кг златни изделия и 55 000 евро задържаха митнически служители от отдел \"Борба с наркотрафика Югозападна\" на ГД МРР в Агенция \"Митници\" при проверка на лек автомобил, преминаващ през МП Калотина, съобщиха от Агенция „Митници”. \r\n\r\n На 06.02.2019 г на митническия пункт пристига лек автомобил, пътуващ от Западна Европа през Сърбия и България към Турция. В него пътуват мъж и жена - австрийски граждани, които твърдят, че не пренасят нищо, подлежащо не деклариране. При проверка на автомобила, скрити между хранителни продукти, митническите служители откриват златни изделия - гривни, колиета, накитни пендари, с общо тегло 2,114 килограма, на стойност 159 582 лв. В опаковка от шоколад от известна марка са намерени и 55 000 евро. Образувано е бързо производство по описа на отдел \"МРР Югозападна\", под наблюдението на Районна прокуратура Сливница. \r\n\r\n Сключено е споразумение, одобрено от съда на 08.02.2019 г., с което на подсъдимия Г.К. е наложено наказание „глоба“ в размер 53 430,54 лева, представляваща 1/5 от общата стойност на предмета на престъплението. Останалата сума и изделията от злато са върнати на чуждия гражданин. \r\n \n\t\t\t\t\t\t", "date": "2019.02.11", "title": "Контрабандни злато и валута задържаха на Калотина"}
{"url": "http://www.bnews.bg/article/256574-nina_dobrev_s_nova_lyubov", "text": "\n Канадската актриса от български произход Нина Добрев има нова любов в лицето на сценариста и режисьор Грант Мелън, но двамата все още пазят връзката си в тайна. \r\n\r\n Според източник на E!News те още не са обявили официално любовта си, но Нина наричала Грант пред приятелите си \"моето гадже\". \r\n\r\n Нина и Грант излизали често с нейните приятели, които много го харесвали. Те са били заедно и на 30-ия рожден ден на актрисата. \r\n\r\n Грант също бил получил одобрение от страна на най-добрите си приятели. Двойката се събирала често и с най-близката приятелка на Нина - Джулиан Хоу и съпруга ѝ Брукс Лайч. \r\n\r\n Нина била наистина щастлива с новия мъж в живота си. Преди да срещне Грант тя бе с Глен Пауъл. Двойката обаче се радели преди време заради натоварените си графици. Не е имало официална раздяла, но на практика те не са заедно от края на лятото. \r\n \n\t\t\t\t\t\t", "date": "2019.02.11", "title": "Нина Добрев с нова любов"}
{"url": "http://www.bnews.bg/article/256566-ben_aflek_izliza_sas_staro_gadzhe", "text": "\n \r\nБен Афлек се чувства отлично след като излезе от клиниката по рехабилитация. Шест месеца след като скъса с Линдзи Шукъс, той бе забелязан да се разхожда с нея. Актьорът явно е решил да потърси старата си позната и да си поговорят. Според информация на списание „People“, двамата са само приятели и по поведението им личи, че се разбират отлично. \r\n\r\n В момента Афлек се е фокусирал върху семейството и не желае да започва нова връзка толкова рано след развода и лечението заради проблемите с алкохола. „Битката със зависимостта за мен е дълга и трудна. Тя е постоянна и изисква пълно отдаване“, сподели по-рано той. Преди няколко дни той бе забелязан заедно с трите си деца да ходи на църква – нещо, на което държеше бившата му съпруга Дженифър Гарнър. Връзката между Бен Афлек и продуцентката Линдзи Шукъс започна през лятото на 2017 г., само три месеца след като холивудската звезда оповести, че се развежда. Двамата живееха за кратко заедно. След това той имаше мимолетна връзка с модела Шона Секстън, припомнят от tialoto.bg. \r\n  \r\n \n\t\t\t\t\t\t", "date": "2019.02.11", "title": "Бен Афлек излиза със старо гадже "}
{"url": "http://www.bnews.bg/article/256579-prodadoha_tsarskite_konyushni_za_zhalti_stotinki", "text": "\n Сделката за продажба на Царските конюшни в центъра на София, сключена между тогавашния областен управител на София Веселин Пенев и компанията \"Евротрансбилд\" ООД, е нищожна. Решението е на Coфийcĸия гpaдcĸи cъд, според който продажбата на имотите пpoтивopeчи нa дoбpитe нpaви. Причината - занижени цeни, на които държавата продава на частна компания терените с прилежащите им постройки. Общата площ на терените е 7,3 дка в центъра на София. \r\n\r\n Според Софийския градски съд продажната цена от 658 870 лeвa е дeceтĸи пъти пoд дeйcтвитeлнaтa цена на имотите - тъй като за тази сума на реалния пазар съответства на цената на голям апартамент в центъра на столицата. Магистратите обаче отхвърлят твърденията, че сделката е нищожна заради открити нарушения и констатират, че формално законовите процедури са спазени, обяснява правният сайт \"Де факто\". \r\n\r\n Историята с Царските конюшни излезе през лятото на 2016 г. Тогава опозицията от БСП обяви как парцелът с историческите сгради е пpoдaдeн нa безценица от държавата в лицето на областната управа на София. Оказа се, че със собствеността върху имотите цари пълна каша. В крайна сметка регионалната министърка по това време Лиляна Павлова се обърна към съда, пледирайки, че продажбата е нищожна. Паралелно прокуратурата зaпoчнa нaĸaзaтeлнo пpecлeдвaнe cpeщy областния управител Beceлин Πeнeв и oцeнитeля пo cдeлĸaтa. То е в съдебна фаза. Преди седмица наказателното дело бе отложено заради отвод на съдебен заседател. Това бе четвъртият пореден опит делото да тръгне. Безуспешно. Самият Пенев още тогава подаде оставка. Прокуратурата го обвинява в безстопанственост. \r\n\r\n Дo пpoдaжбaта нa тepeнитe нa бyл. „Дoндyĸoв“ през 2016 г. ce cтигa cлeд cepия oт cдeлĸи. Πъpвo ce пpeĸpaтявa cъcoбcтвeнocттa мeждy дъpжaвaтa и „Eвpoтpaнcбилд“ въpxy тpитe пapцeлa, пocлe тe ce пpoдaвaт нa въпpocнaтa фиpмa, ĸoятo cтaвa тexeн eднoличeн coбcтвeниĸ. \r\n\r\n Според извършените редица оценки на имота по време на делото най-високата възможна цена на имотите би била около 25 млн. лв., а най-ниската - при която се отчитат и инвестиционните разходи на купувача - 2,9 млн. лв. В съдебното решение се припомня, че земята е била ипотекирана през 2006 г. за обезпечаване на банков кредит от близо 29 милиона лева - тоест имотът е ценен. Според прокуратурата пък реалната цена е близо 11 млн. лв. - поне това се твърди в обвинението срещу бившия областен управител.  \r\n\r\n Имотът е бил разделен на три части, за да се намали стойността на всяка от тях и да се избегне задължението по закон, което предвижда продажба на държавен имот за над 500 000 лева да става с решение на Министерския съвет.  \r\n\r\n Решението на Софийския градски съд подлежи на обжалване на следваща инстанция. \r\n\r\n През 2017 г. сделката не бе отменена \r\n\r\n През 2017 г. друг съд - Административен съд-София-град, прекрати две от трите дела, заведени от прокуратурата срещу заповеди на бившия областен управител на столицата Веселин Пенев, свързани с продажбата на конюшните. Прокуратурата оспори сделката след сигнал от Министерството на регионалното развитие и благоустройството на база оспорване именно на актове на Пенев. Магистратите обаче посочиха, че заповедите на областния управител в конкретния случай не може да се оспорват, защото те не представяват индивидуален административен акт. Не е ясно дали въпросното решение на апелативния съд е било обжалвано. \r\n\r\n Пожарът \r\n\r\n През лятото на 2018 г. от покрива на Царските конюшни тръгна пожар, който изпепели покривите на част от постройките. Започна прокурорско разследване, като държавното обвинение се пазеше от версии дали огънят е следствие на умишлен палеж или не.  \r\n\r\n Впоследствие се оказа, че засегнатите от пожара сгради не са тези, станали собственост на частната фирма \"Евротрансбилд\" след сделката с държавата. Компанията пък е на бившия управител на КТБ Янко Иванов. \r\n\r\n Оказа се, че въпреки историческата си стойност Царските конюшни нямат статут на паметник на културата, който да гарантира запазването на автентичния им вид. От Столичната община поискаха от Министерството на културата комплексът да получи такъв статут, а от министерството впоследствие поеха такъв ангажимент. \r\n \n\t\t\t\t\t\t", "date": "2019.02.11", "title": "Продадоха Царските конюшни за жълти стотинки"}
{"url": "http://www.bnews.bg/article/256582-11_sdruzheniya_s_otvoreno_pismo_otnosno_zakona_za_biologichno_raznoobrazie", "text": "\n 11 сдружения и асоциации се обединиха и написаха отворено писмо до премиера, външния министър и главния прокурор, относно измененията в Закона за биологично разнообразие. \r\n\r\n В писмото се отправят критики към организацията WWF и към коалицията „За да остане природа в България”. Според авторите на отвореното писмо на прицела на двете организации са промените в Закона за биологичното разнообразие. \r\n\r\n „ Целта на „зелените“ е да провалят законопроекта, защото той ще даде възможност да се докаже, че Натура 2000 в България не е правена по европейските правила”, се казва в писмото. „За разлика от европейската практика, у нас зоните в Натура 2000 са определяни от „зелените“ неправителствени организации в периода 2005-2007 година. За тази дейност те са получили 9 милиона лева. Въпреки получената огромна сума, за да инкасират максимална печалба, „еколозите“ са подменили европейската методология, като не е спазено основно изискване, като освен с екологични, да се съобразят с културни, социални и икономически фактори. Не е направена и задължителната публична информационна кампания”, се казва още в писмото. \r\n\r\n Екоорганизациите пък били работили по прогнозни данни.  „Тоест по предположения къде евентуално растителният или животинският вид би могъл да присъства”. \r\n\r\n Това било и причината Натура 2000 в България да достига до 34% от територията на страната, докато в други страни е много по-малък процент. \r\n\r\n „У нас защитените зони са толкова раздути, защото всичко е правено от офиси и на бюро без никаква достоверна информация, подплатена с научни доказателства”, се казва още в писмото. „Заради тази измама и манипулиране на данни, винаги срещу държавата ни ще има наказателни процедури. Защото Натура 2000 не е правена на базата на научни данни, а чрез фалшификации”.  Освен това нямало нито една зона от Натура 2000 с официални протоколи, доказващи проучвания на терен. \r\n\r\n Авторите на отвореното писмо наричат Натура 2000 в България „огромно престъпление”. \r\n\r\n „В същото време промените се подкрепят от голямата част от научната общност”, твърдят още авторите. „С промените в Закона за биологичното разнообразие МОСВ иска да вкара ред, за да се види на базата на какви научни данни в дадена зона са посочени ценни растителни или животински видове”. \r\n\r\n „Настояваме Министерският съвет да се съобрази с предложенията за промени в Закона за биологичното разнообразие, предложени от МОСВ”, се казва още в писмото. Освен това се призовава прокуратурата да започне проверка на клона на WWF в България, а МВнР да инициира законодателни промени, с които да се регламентира финансирането и дейността на чуждите неправителствени организации у нас. \r\n\r\n Писмото е подписано от сдружение \"Зелена Кресна\", съюз \"Интелигентна България\", Български-ловно рибарски съюз, сдружение \"Бъдеще за човека и природата в Кресненското дефиле\", Балкански център за устойчивост и екоинженеринг, сдружение \"Клъстър зелен транспорт\", национална асоциация \"Българско Черноморие\",  Национално гражданско сдружение „Природата за хората“, Национална гражданска коалиция „Природата за хората и регионите“, коалиция „За да останат хора в България”, Зелен алианс. \r\n \n\t\t\t\t\t\t", "date": "2019.02.11", "title": "11 сдружения с отворено писмо относно Закона за биологично разнообразие"}
{"url": "http://www.bnews.bg/article/256564-richi_izvestnoto_pecheli_po_15_bona_na_mesets", "text": "\n Ричард Величков се приближава до мечтата си да стане милионер. Амбициозният фитнес инструктор се похвали, че в работата му е потръгнало доста и клиентите му се умножили значително след финала на „ВИП Брадър”. \r\nТой прибирал между 30 и 50 лева за индивидуална тренировка, а на ден провеждал минимум по 6. По думите му най-красвите жени се редели на опашка, за да ги тренира.  „Тези, които се опитаха да опетнят името ми, удариха на камък. Не само, че не ме уволниха от фитнеса, ами съм още по-търсен отпреди. В момента наистина съм най-високоплатения инструктор и си подбирам клиентите”, пъчи се Ричи. Допълнителни пари той си докарва и от продажба на неособено легални добавки и анаболи, така че месечно печелил по около 15 000 лева. Пресметливият маданчанин успявал да заделя по 10 бона настрана, за да може да разполага с повече пари за инвестиции след време. \r\nМеждувременно манекенката Розмари Тишер е прекратила интимната си връзка с фитнес инструктора. Риалити звездите имаха кратка авантюра, която започна в шоуто „ВИП Брадър”, а после продължи и извън Къщата, но с нея вече е свършено. Двамата осъзнали, че са прекалено различни, но все пак решили да запазят приятелството си, пише \"Уикенд\". \r\nМалко преди края на изминалата година Рози и Ричи бяха неразделни, но после изведнъж срещите им секнаха. Отлично осведомени източници твърдят, че в онзи момент дружбата им със сигурност е прераснала в нещо повече, но скоро след това всеки поел по пътя си. Популярният треньор смятал, че е твърде млад, за да се обвързва сериозно. Манекенката е с 9 лета по-възрастна от него, макар че визуално разликата в годините им не й личи. Тя вече се замисляла за семейство и деца, докато Величков предпочитал първо да стане милионер и тогава да създава наследници. \r\nТой кроял планове да се захване със строителен бизнес и затова харчи умерено и пълни банковата си сметка, а любовните трепети оставил на заден план. Поради тази причина дългокраката Тишер го оставила и се втурнала в търсене на нова тръпка. Преди да се захване с инструктора тя бе сгодена за заможен германец, но постепенно охладняла към него и сложила край и на тези отношения. \r\n \n\t\t\t\t\t\t", "date": "2019.02.11", "title": "Ричи известното печели по 15 бона на месец "}
{"url": "http://www.bnews.bg/article/256575-provereni_sa_trasetata_za_kupata_v_bansko", "text": "\n Днес в Банско бе проведен задължителният снежен контрол на трасетата, по които ще се кара на Световната купа по ски алпийски дисциплини (22-24 февруари), съобщава БГНЕС. Валентин Стефанов даде положителна оценка за подготовката на пистите. Той уведоми и Маркус Валднер, рейс -директор при мъжките стартове за Световната купа. Това означава, че стартовете в Банско са потвърдени и ще се проведат по програма: 22-ри - алпийска комбинация, 23-ри - супергигантски слалом и 24-ти гигантски слалом. \r\n\r\n Над 200 човека работят по трасетата под ръководството на шефа на състезанието Виктор Гичев. По пистите под Тодорка ще карат над 160 състезатели от целия свят. Заделянето на пистата за скоростните дисциплини и гигантския слалом върви по план. До 18 февруари всичко по пистите трябва да е готово. От началото на идната седмица ще започнат и първите тренировки на част от отборите, които ще участват на Световната купа в Банско. \r\n\r\n Заявки за по-ранни тренировки има от САЩ, Норвегия, Русия, Словения и Швеция. Почти е построена и трибуната във финалната зона. Тя ще е за около 3000 човека. Все още могат да се намерят билети за състезанията. \r\n\r\n България ще бъде представена в Банско от Алберт Попов, Камен Златков и Йоан Тодоров. Тримата пътуват утре сутринта за участие на световното в Оре, след което се връщат да участват в Световната купа. \r\n \n\t\t\t\t\t\t", "date": "2019.02.11", "title": "Проверени са трасетата за купата в Банско"}
{"url": "http://www.bnews.bg/article/256561-mazhat_na_mariya_ilieva_zavede_mladata_si_godenitsa_v_parizh", "text": "\n Георги Михайлов- бащата на детето на Мария Илиева, се сгоди за новата си половинка. \r\nВъпреки че Георги не дойде на първия рожден ден на сина си Александър, двамата с новата му избраница си подариха романтична ваканция в Париж. За това, че Георги И Мария не са заедно се знае от самото начало. Преди няколко месеца стана ясно, че младият татко живее в чужбина с новата си половинка. Тя се казва Владислава и е на 26 години. Сега става ясно, че връзката им е повече от сериозна и двамата са сгодени. Според близки до семейството на Георги това се е случило преди няколко месеца, а новата половинка била добре приета в семейството. \r\nНа споделени снимки в социалните мрежи се вижда и годежният пръстен на ръката на Владислава. Двамата живеят в Белгия и рядко се връщат в България. Наскоро двамата си подариха романтична ваканция в Париж, а в интернет се появиха снимки на фона на Айфеловата кула. \r\nМария Илиева също има нова любов в живота си. Този път певицата се залюби със своя колега Петър Бонев. Двамата са приятели от много години, но искрата между тях пламнала миналото лято, пише „Телеграф“. \r\n \n\t\t\t\t\t\t", "date": "2019.02.11", "title": "Мъжът на Мария Илиева заведе младата си годеница в Париж"}
{"url": "http://www.bnews.bg/article/256563-mazh_pochina_pri_pozhar_v_doma_si_kray_nikopol", "text": "\n 65-годишен мъж е починал при пожар в жилището си в никополското село Новачене. Това съобщиха от ОД на МВР – Плевен. \r\n\r\n Оттам допълниха, че сигналът е подаден около 7.12 часа. Огледите на мястото на инцидента продължават. По първоначална информация починалият е живеел сам. \r\n\r\n При друг пожар вчера са изгорели покривна конструкция на къща и домашно имущество в село Чомаковци. Пострадали при инцидента няма. Стихията е потушена от огнеборци от Червен бряг. \r\n \n\t\t\t\t\t\t", "date": "2019.02.11", "title": "Мъж почина при пожар в дома си край Никопол"}
{"url": "http://www.bnews.bg/article/256576-dete_padna_pri_pandite_v_kitayski_zoopark", "text": "\n В Китай дете падна в клетката на пандите в зоопарк. За щастие случката се размина само с уплаха.  \r\nМомиченцето най-вероятно е прескочило едно от загражденията и се е подхлъзнало. \r\nЛюбителско видео показва спасителната операция. \r\nСлужител първо се опитва да изтегли с прът детето, но към него се насочват три панди. \r\nЗатова той почти влиза в клетката и го спасява с ръце. \r\n \n\t\t\t\t\t\t", "date": "2019.02.11", "title": "Дете падна при пандите в китайски зоопарк"}
{"url": "http://www.bnews.bg/article/256587-vav_viena_zadarzhaha_40_godishna_balgarka_tsaritsata_na_dzhebchiystvoto", "text": "\n Полицията във Виена задържа \"Царицата на джебчийството\". Тя е българка и е издирвана в редица европейски държави. Задържаната е една от най-издирваните за джебчийство в Европа, а определението \"царица\" й дадоха австрийските медии. \r\n\r\n Българката е на 40 години. Има забрана да влиза в Австрия заради предишни провинения, а Германия я издирва с европейска заповед заради кражби.  \r\n\r\n Според службите жената е в занаята повече от 20 години и е позната на полицейските власти освен в Австрия и Германия, също така във Франция, Белгия, Холандия, Чехия и Испания.    \r\n\r\n От полицията във Виена разказа за bTV подробности за ареста. \r\n\r\n Българката е забелязана от полицаи на една от най-оживените улици в центъра на Виена – търговската \"Кертнерщрасе\".  Разпозната е чрез снимките й за издирване, които са разпространени сред полицейските управления в Европа. Проследена е до едно от популярните кафенета във Виена. \r\n\r\n Жената скрила ръката си в небрежно преметнат голям шал. \r\n\r\n „Полицаите наблюдават поведението на жената и забелязват, че тя се приближава към китайски туристки. Прави опит да открадне мобилен телефон от джоба на яке и в този момент е задържана”, заяви Патрик Майерхофер. \r\n\r\n Действала е сама. Австрийските медии я наричат \"царицата на джебчийството\", защото е известна в цяла Европа, а първите й регистрации за кражби са от 1996 година.  \r\n\r\n „Жената е задържана и преди в Австрия. Тя има забрана за престой в страната. За нея има издадена заповед за задържане от Германия. Случаят вече е в прокуратурата и се очаква жената да бъде предадена на Германия”, допълни Патрик Майерхофер. \r\n\r\n Българските власти са запознати със случая. Сънародничката ни засега не е поискала съдействие от консулската ни служба. \r\n \n\t\t\t\t\t\t", "date": "2019.02.11", "title": "Във Виена задържаха 40-годишна българка – \"Царицата на джебчийството”"}
{"url": "http://www.bnews.bg/article/256565-sruti_se_sgrada_v_tsentara_na_vratsa", "text": "\n Сграда в центъра на Враца се срути малко преди обяд днес, предаде кореспондент на bTV. \r\n\r\n Постройката частна собственост и е необитаема от години. Преди година изгоря покрива. \r\n\r\n Общината няколко пъти е издавала предписания на собствениците за ремонти укрепване, но те не са се съобразили. \r\n\r\n Рухналата сграда се намира близо до училище. По чудо няма пострадали минувачи. \r\n\r\n Общината ще прати екип да разчисти. \r\n \n\t\t\t\t\t\t", "date": "2019.02.11", "title": "Срути се сграда в центъра на Враца"}
{"url": "http://www.bnews.bg/article/256578-obarnat_kamion_zatvori_za_chasove_magistrala_hemus_v_posoka_sofiya", "text": "\n Обърнат камион затвори за часове магистрала \"Хемус\", край варненското село Слънчево. Катастрофата се размина без пострадали, но камионът препречи платното в посока София, което наложи затварянето на аутобана. \r\n\r\n Десетки превозни средства останаха блокирани до премахването на машината. Движението се извършваше по стария път за столицата. \r\n\r\n Причините за инцидента се изясняват. \r\n \n\t\t\t\t\t\t", "date": "2019.02.11", "title": "Обърнат камион затвори за часове магистрала \"Хемус\" в посока София"}
{"url": "http://www.bnews.bg/article/256569-15_000_balgari_s_epilepsiya_ne_se_povliyavat_ot_lekarstva", "text": "\n При 30 на сто от болните от епилепсия, които в България са около 50 хиляди, заболяването не се повлиява от лекарства. Това каза неврохирургът от Центъра за функционална и епилептична хирургия в столичната болница \"Св. Иван Рилски\" д-р Красимир Минкин, цитиран от БТА. \r\n\r\n По думите му голяма част от тези случаи е възможно да бъдат оперирани. Необходимо е ранно диагностициране и навременно оперативно лечение. Диагностиката, по думите на д-р Минкин, не е достатъчно добре реимбурисирана от Здравната каса, а тя е продължителна и отнема дни. \r\n\r\n За 10 г. в центъра са били оперирани 250 болни, като при 70 на сто от всички оперирани е постигнат пълен контрол над пристъпите. \r\n\r\n Не всички, страдащи от епилепсия, са тежко болни, подчерта д-р Петя Димова от Българското дружество против епилепсията. Тя изрази изненада от отказите деца с това заболяване да бъдат приемани в детска градина или училище. Болестта може да бъде контролирана, въпреки че винаги съществува риск от гърч, допълни тя. \r\n\r\n В някои европейски държави, както и в САЩ, има гривни, които се поставят на ръката на болния и на ръката на грижещия се за него, каза Веска Събева, председател на Асоциация на родители на деца с епилепсия. Гривната може \"да предупреди\" за предстоящ генерализиран пристъп. Цената е около 450 долара, посочи още Събева. \r\n \n\t\t\t\t\t\t", "date": "2019.02.11", "title": "15 000 българи с епилепсия не се повлияват от лекарства"}
{"url": "http://www.bnews.bg/article/256558-nap_pogna_rodnite_zvezdi_za_ukriti_danatsi", "text": "\n Национална агенция за приходите (НАП) взела под прицел родните звезди. Носят се упорити слухове, че в следващите няколко месеца служители на агенцията ще проверяват хайлайфа дали си плаща данъците. \r\n\r\n Мълвата бързо се е разнесла в шоубизнеса и популярните личности треперят от страх. Запознали са от известно време да издават фактури за хонорарите си и да работят законно. Най-уязвими са звездите от музикалния бизнес, които се славят с огромни хонорари, които не дегларират пред НАП. \r\n\r\n Голяма част от звездите дори не рекламират участията си в личните си Фейсбук страници и Инстаграм, за да не стават мишена на служителите на НАП. Предимно това е при звездите, които нямат фирма зад гърба си и се продуцират сами. А тези, които декларират все пак някакви получени пари, са далеч от реалната сума, която взимат за час пеене. Подозрения има към попфолк и поп гилдията, които са с най-високи хонорари и най-много изяви. От актьорската гилдия също се прикриват хонорари и се очаква да бъдат разследвани и те.  \r\n\r\n Наскоро Хилда Казасян отнесе стабилна проверка за заведението, което стопанисва. Родни изпълнители, които са се изявявали на сцената на клуба, били привикани да свидетелстват получавали ли са касови бележки и как са регламентирали бизнесотношенията си със собствениците. Подозренията на данъчните са, че от клуба са укривали около 80%  от оборота \r\n \n\t\t\t\t\t\t", "date": "2019.02.11", "title": "НАП погна родните звезди за укрити данъци"}
{"url": "http://www.bnews.bg/article/256571-85_000_firmi_tryabva_da_podadat_deklaratsii_za_deystvitelni_sobstvenitsi", "text": "\n Според очаквания и изчисления на Агенцията по вписванията, около 85 хиляди фирми и юридически лица с нестопанска цел следва да подадат декларации за действителните си собственици в срока, регламентиран от законодателя – 01.02.2019 – 31.05.2019, съобщиха от Агенцията по вписванията. \r\n\r\n Подаването на тези декларации стана необходимо, по силата на Закона за мерките срещу изпиране на пари, който беше приет в изпълнение на изискване за синхронизация с Европейска директива 2015/849 на Европейския парламент. \r\n\r\n До момента в Агенцията по вписванията са подадени 64 декларации за действителни собственици. По 4 от тях са дадени указания, а по 40 е постановен отказ, поради липса на задължение, по смисъла на закона. От подалите лица, само 14 са били реално задължени и съответно толкова са и вписванията. \r\n\r\n Съгласно закона, фирмите, които не следва да подават такива декларации са: еднолични търговци; еднолични акционерни дружества и еднолични дружества с ограничена отговорност със собственици на капитала физически лица; дружества с ограничена отговорност със съдружници физически лица, които притежават до 25% от капитала; събирателни дружества със съдружници физически лица. Гореизброените търговци трябва да подават тази декларация, само в случай, че действителните собственици са различни от вече вписаните такива. \r\n\r\n Тъй като срокът за пререгистрация на юридическите лица с нестопанска цел е до 31.12.2020 г., те могат да подават декларация за действителни собственици в 4 месечен срок след пререгистрацията. \r\n\r\n Заявяването на информацията за действителни собственици има декларативен характер и като част от базата данни на търговския регистър е публична и всеки има право на свободен и безплатен достъп, съгласно чл. 11 от ЗТРРЮЛНЦ. \r\n\r\n Агенция по вписванията припомня, че няма правомощия да дава задължителни указания по прилагане на законите. \r\n \n\t\t\t\t\t\t", "date": "2019.02.11", "title": "85 000 фирми трябва да подадат декларации за действителни собственици"}
{"url": "http://www.bnews.bg/article/256570-srabskata_opozitsiya_boykotira_parlamenta_podkrepi_protestite_sreshtu_vuchich", "text": "\n Най-големият опозиционен блок в Сърбия в понеделник започна бойкот на националния и местните парламенти в проява на солидарност с протестите срещу президента Александър Вучич, съобщи ДПА. \r\n\r\n Ние няма да участваме, докато исканията от протестите \"1 от 5 милиона\" не бъдат изпълнени и не бъдат създадени условия за свободни и честни избори, заяви в декларация Съюзът за Сърбия. \r\n\r\n Протестите се провеждат в Белград всяка събота от началото на декември и в последните седмици в над 20 други сръбски градове. Мотото \"1 от 5 милиона\" бе измислено, след като Вучич отхвърли протестите, като каза, че той няма да се огъне, \"дори и вие да сте 5 милиона\".  \r\n\r\n Организаторите настояват Вучич да премахне хватката си върху медиите и за справедлива рамка за избори. Като президент Вучич има малко формални права, но контролира медиите и икономиката чрез неговата Сръбска прогресивна партия, която доминира в парламента и в която той фактически е недосегаем авторитет. Ние не искаме да бъдем част от фасадна демокрация и да осигуряваме легитимност на един тоталитарен режим, който задушава цялата опозиция и третира политическите съперници като врагове на държавата, заяви Съюзът за Сърбия.  \r\n\r\n Този съюз обединява около двайсетина партии и движения от различни части на политическия спектър. Организаторите на протеста, който редовно събира до 20 000 души, засега отказват да застанат зад която и да било партия, включително и зад Съюза за Сърбия. Те посочват, че повечето опозиционни политици са управлявали преди идването на власт на Вучич през 2012 г. и не са въвели реформи, които да предотвратят злоупотребите и корупцията в правителството. \r\n \n\t\t\t\t\t\t", "date": "2019.02.11", "title": "Сръбската опозиция бойкотира парламента, подкрепи протестите срещу Вучич"}
{"url": "http://www.bnews.bg/article/256523-maykata_na_natali_trifonova_super_matska", "text": "\n Натали Трифонова е наследила сексапила си от своята майка, видяха през обективите си папараците на „Уикенд”. Гонещата 50 години Иванина изглежда като на 30 и човек трудно би казал, че топ синоптичката на Би Ти Ви й е дъщеря. Подобно на щерка си, младоликата зъболекарка е с много дълги крака и не се свени да носи минижуп. \r\nНатали произхожда от великотърновска докторска фамилия. Баба й Маргарита Ковачева е специалист по детски болести, а майка й е проспериращ стоматолог със собствен зъболекарски кабинет. Синоптичката и родителката й са като сестри, които се различават само по цвета на косите си. Двете често си правят компания по заведения, а преди дни пак прекараха съвместно няколко часа - хапнаха заедно в ресторант. \r\nВъв вторник по обяд интимният приятел на Натали - Дуан Хасан, я качи на мерцедеса си пред сградата на Би Ти Ви. После лимузината отпраши към квартал „Хиподрума”, където двойката е свила семейно гнездо.  \r\nОказа се обаче, че метеороложката не се прибира у дома. Колата спря пред бистро, намиращо се недалеч от жилището на госпожица Трифонова. На улицата чакаше младоликата Иванина, за да отидат с дъщеря й да обядват.   Когато Натали слезе от мерцедеса и с майка й се отправиха към заведението, Дуан направи обратен завой и пое към центъра на София. Младежът с небългарско име или не беше канен на обяда или пък служебните му ангажименти не позволяваха да седне на маса с тъщата.   \r\n  \r\n \n\t\t\t\t\t\t", "date": "2019.02.11", "title": "Майката на Натали Трифонова - супер мацка"}
{"url": "http://www.bnews.bg/article/256527-azis_prevarna_doma_si_v_kuchkarnik", "text": "\n Фолк певецът Азис за пореден път доказа, че славата не го е променила. Изпълнителят на „Хабиби” е превърнал луксозния си дом в приют за бездомни кучета, на които певецът търси стопани. \r\nОсвен двете си кучета порода мопс, певецът се грижел и за коте, кръстено на любимата му изпълнителка Кейти Пери. Лаещите домашни любимци в апартамента на Азис станали 10 на брой, след като се смилил над още няколко кучета в най-големите студове. Музикантът усилено им търсел стопани, тъй с последните приютени бездомници джафкащите животинки му станали прекалено много.  \r\nНе за първи път Азис разчитал на огромната си популярност и често задомявал безпризорно скитащи животинки. Някои от тях, които се нуждаели от спешно лечение, настанявал в клиника и плащал за лечението им, а после им намирал стопани. От време на време добродушният Азис посещавал бездомните песове в приютите, носел им храна и се грижел за тях като доброволец, пише \"Уикенд\".  \r\n  \r\n \n\t\t\t\t\t\t", "date": "2019.02.11", "title": "Азис превърна дома си в кучкарник"}
{"url": "http://www.bnews.bg/article/256552-telefon_112_registrira_po_malko_falshivi_signali", "text": "\n През 2018 г. в националната система 112 са приети 3 663 790 повиквания, от които 1 918 861 с конкретни искания на граждани за оказване на помощ (реални сигнали). \r\nКъм службите за спешно реагиране са изпратени 1 379 828 инцидента. Това беше отчетено в София днес, когато служителите в системата отбелязват професионалния си празник - Европейския ден на телефон 112. На отбелязването присъстват представители на ръководството на МВР и на други институции, предаде Дарик. \r\nНаблюдава се тенденция за намаляване на броя на приетите повиквания - 10% по-малко през 2018 г. спрямо 2017-а. Това се дължи на информационните инициативи за разясняване на предназначението на телефон 112 и на предприетите мерки от Дирекция \"Национална система 112\" и ОД/СДВР на МВР за търсене на отговорност и издаване на наказателни постановления на граждани, които злоумишлено използват спешния телефон 112. \r\nСъщевременно намалява броят на регистрираните сигнали - с 3% за 2018 г. спрямо предходната година, което е в следствие на намаляващия брой повторни повиквания за един и същи инцидент. \r\n \n\t\t\t\t\t\t", "date": "2019.02.11", "title": "Телефон 112 регистрира по-малко фалшиви сигнали"}
{"url": "http://www.bnews.bg/article/256526-zhenata_na_ludiya_reporter_vzima_1000_leva_za_snimka", "text": "\n Александра Богданска печели по 1000 лева от снимка, в която рекламира някакъв продукт в социалните мрежи. Съпругата на Даниел Петканов си знае цената и не се дава за жълти стотинки. „Уикенд” научи, че младата майка иска по хилядарка за реклама, и то само за едно фото. Въпреки цената желаещи не липсва и графикът на родилата преди дни манекенка е препълнен за месеци напред. \r\nВсеки ден Петканова рекламира поне по два продукта, което прави по 2 бона на ден и поне 60 хиляди на месец. Това са пари, които половинката ѝ Даниел Петканов – Лудия репортер, трудно може да изкара дори и за година. Преди по-малко от месец Даниел, напусна работата си, като причината е очевидна. „Защо да седи на 2000 лева заплата и да бачка като луд, след като жена му изкарва тези пари за ден. Той ще се занимава с новото им бизнес начинание - собствена рекламна агенция, където съдружници са им Наум Шопов–младши и половинката му Теа. Така ще печели повече, като жена му го урежда и за реклами”, коментираха запознати. Александра роди на 30 януари, като още след изписването ѝ от болницата заля мрежата с рекламни фотоси.  \r\n \n\t\t\t\t\t\t", "date": "2019.02.11", "title": "Жената на Лудия репортер взима 1000 лева за снимка "}
{"url": "http://www.bnews.bg/article/256529-bashar_rahal_zazhivya_s_lyubovnitsata_si", "text": "\n \r\nВръзката на актьора Башар Рахал и любовницата му Райна Караянева става все по-сериозна. Те отдавна не крият чувствата си и демонстрират близостта си на публични места, а според запознати вече живеят под един покрив. \r\nБашар е запознал блондинката със сестра си Карла и приятелите си, държал я далеч единствено от двете си дъщери Клои и Индия. Влюбените посрещнали Нова година заедно в Италия, а преди това били на почивка в Тайланд.  „Нещо, което не криеш, но не парадиш с него, се нарича лично, а не тайнo”, написа Караянева в профилa си в социалната мрежа и затвори устите на зложелателите. Тя даде да се разбере, че връзката й с актьора не е просто моментно увлечение, но от друга страна заяви, че не желае да се показва с него в светлините на прожекторите. \r\nБашар и Райна се познават покрай съвместната им работа  в „Лотария България”. През 2016 г. той стана водещ на шоуто, а стройната блондинка се изявяваше като негова асистентка. Тя е с цели 15 лета по-млада от актьора, но това не му попречило да флиртува упорито с нея и впоследствие да я вкара в леглото си.  Когато започнала интимната им афера, Караянева била сериозно обвързана с бащата на детето си Генадий Ников, но по-късно се разделила с него. Дали авантюрата й с Рахал е причина за разлъката, не става съвсем ясно. Актьорът също има дългогодишен брак с красивата продуцентка Калина, но тя от доста време живее в САЩ с дъщерите им и се виждат само веднъж-два пъти в годината. \r\nДоскоро актьорът и продуцент редовно кръшкаше на съпругата си с различни хубавици, сред които фигурираха имената на колежките му Елен Колева и Ралица Паскалева, а слуховете го свързваха даже с омъжената Яна Маринова. Откакто е с Райна обаче, Башар е зарязал авантюрите и е хлътнал до уши, споделят негови близки. Въпреки това, той все още не желаел да се развежда официално, защото вярвал, че така си живее достатъчно добре, а и не искал да подлага децата си на стрес. \r\nБлизо две години Рахал имаше извънбрачна връзка с екранната д-р Стилянова от сериала „Откраднат живот”, но тя го заряза  и забременя от волейболиста Теодор Салпаров. Актьорът не страдал дълго по нея и побързал да поднови връзката си с Райна, която започнала още преди три години покрай „Лотария България”, но дотогава била на приливи и отливи. След време срещите на любовниците зачестили и те не се смущавали да ги организират дори в центъра на столицата пред погледите на любопитни свидетели. Говори се, че Караянева използвала Башар като трамплин, тъй като имала желание да пробие в киното със запомняща се роля, пише \"Уикенд\". \r\nРайна твърди, че попаднала в телевизията случайно. Преди това се изявявала като модел на „Ивен фешън” и имала много успехи зад граница. Дефилирала е по подиумите на Париж, Милано, Китай и Маями. У нас е позната като лице на няколко известни модни марки, както и от редица телевизионни и печатни рекламни кампании.  По време на престоя си в САЩ блондинката се запалила по спининга - групово аеробно занимание, изразяващо се в организирано каране на специално пригодени колела на закрито. Толкова била впечатлена от този спорт, че щом се завърнала в България, отворила собствен център с помощта на бившия си мъж. Там Караянева работила като инструктор и благодарение на ежедневните тренировки поддържала тялото си в перфектна форма. Именно идеалните й мерки съблазнили Башар, който е известен като ценител на женската красота. \r\n  \r\n \n\t\t\t\t\t\t", "date": "2019.02.11", "title": "Башар Рахал заживя с любовницата си"}
{"url": "http://www.bnews.bg/article/256560-neli_rangelova_kato_dvoynichka_na_nikoleta", "text": "\n Напоследък Нели Рангелова изглежда все по-свежа, а визията й често провокира коментари в социалните мрежи. Наскоро певицата смая феновете си и с фигура, за която очевидно е полагала дълго старание. По повод рождения ден на голямата си любов – Георги Бочуков, тя изгря с чисто нова снимка, на която е досущ като модел. \r\n\r\n Изпълнителката на „Мой стих” винаги е обичала промените във външния си вид и потвържденията за това са не едно или две през годините досега. Особено пък, когато получава и толкова одобрителни коментари от познати и непознати хора във виртуалното пространство. \r\n\r\n \"Нелка, всички миски остават далеч зад теб! Красавица!\", гласи един от коментарите под фотоса на Рангелова. А в друг певицата е сравнена с Николета Лозанова, която има сходна снимка с опашка и това е може би единствената прилика между двете. \r\n\r\n Явно новата фотосесия е и една от изненадите за съпруга на Нели – бизнесменът Георги Бочуков, който е рожденик. \r\n\r\n „Честит рожден ден на моето момче! Обичам те, Георги”, обясни му се в любов певицата в социалната мрежа под тяхна обща снимка в празнична обстановка./show.blitz.bg \r\n \n\t\t\t\t\t\t", "date": "2019.02.11", "title": "Нели Рангелова като двойничка на Николета "}
{"url": "http://www.bnews.bg/article/256530-krisko_s_kriminalno_dosie_ot_14_godishen", "text": "\n Рапърът Криско е добре познат на родната ни полиция. Няколко пъти е бил под прицел на униформените, особено в тиjнейджърските си години.  \r\n\r\n За първи път пренущувал в районното, след като с негов приятел решили да да свалят пътна табела, намираща се буквално пред полицията. 14-годишните хлапета веднага били заловени и осъмнали зад решетките. Оттогава Криско започнал да работи за криминалното си досие. По-късно имал подобни изцепки, както и скандали с наркотици, алкохол и шумни компании.  \r\n\r\n Криско е имал близък контакт и с полицията в Дубай. Там отишъл с целия си екип за снимки към видеото \"Още един танц\", но след снимачния процес решили да се позабавляват по български. Безпаметните купони с много хора, наркотици, алкохол, силна музика и крясъци са запазена марка за габровеца, но да си позволиш това в страна със строги закони граничи с лудост. Полицаи с калашници нахлули насред купона и искали да арестуват българската група за 24 часа. \r\n\r\n Криско и компания решили да отпразнуват подобаващо визитата си в Дубай.  Наели си мезонет, където да се забавляват необезпокоявани. В 7 часа сутринта обаче на вратата им пристигнали полицаи. Авери на рапъра описват униформените като слаби, с мустаци, досущ като Милко Калайджиев. Групата се стреснала, тъй като тамошните полицаи се разхождат с калашници. \r\n\r\n Един от приятелите на Криско се помолил на униформените, че повече няма да се повтори тази случка. „Там не са като българите и когато им обещаеш, че няма да се случи отново, те ти вярват и ти прощават. Така се разминахме от арестуване. Представяте ли си какво щеше да стане, ако не проявиха милост – Криско щеше да влезе в световните новини”, смее се негов авер, който също бил застрашен да лежи в дубайския затвор. \r\n \n\t\t\t\t\t\t", "date": "2019.02.11", "title": "Криско с криминално досие от 14-годишен"}
{"url": "http://www.bnews.bg/article/256559-malkiya_margin_pokaza_zhena_si", "text": "\n Бившият сикаджия Николай Маринов - Малкия Маргин се появи изневиделица у нас със съпругата си Мария Цветкова, видяха папараците на „България Днес“. \r\n\r\n Двойката изгледа в компанията на свои приятели 1-4 финалния сблъсък на София Оупън между звездите Стефан Циципас и Гаел Монфис в Арена Армеец. И Докато Малкия Маргина реагираше емоционално на всяка пропусната топка, то съпругата му бе по-сдържана и оглеждаше ВИП трибуните.  На тях се открояваше тенисистката Цвети Пиронкова. Пред Николай и жена му седяха футболният мениджър Лъчо Танев и братът на Наско Сираков- Пламен. През цялото  време Маргин се наклоняваше към жена си и й казваше накъде да гледа, а след това отново продължаваше да следи играта. Маринов преживяваше всяка точка и се радваше на красивите отигравания на гръцката сензация и французина. Той не подкрепяше определен тенисист. \r\nМайката на децата му – Мария Цветкова  беше в супер форма, без да прекалява с грим и фрапиращи дрехи. Пуловер от мохерна вълна с бяла риза отдолу подчертаваше тялото и неподвластно на времето. \r\nСъс съпруга си, който тази година ще навърши 47, често играят тенис, но най-любимият партньор на Малкия Маргин е Любо Пенев. Николай Маринов изчезна нистериозно преди години след убийството на радиоводещия Боби Цанков. Една от версиите гласеше, че именно Маргините са организирали покушението.   Появиха се различни версии къде е той.  Някой го пращаха от Италия до Южна Африка. После се установи, че с брат си Красимир са в Испания. Тук армия от мастити адвокати движеха делата им. Обвинените, а по-късно оправдани за три поръчкови убийства Маринови от известно време са в родната България. \r\n \n\t\t\t\t\t\t", "date": "2019.02.11", "title": "Малкия Маргин показа жена си "}
{"url": "http://www.bnews.bg/article/256553-orban_otpuska_bezlihveni_krediti_i_osvobozhdava_ot_danatsi_mnogodetni_semeystva_migrantite_van", "text": "\n На младите двойки в Унгария ще бъдат предложени безлихвени кредити в размер на 10 милиона форинта (36 000 долара), които ще бъдат опростени, ако те имат три деца. Унгарските жени, които имат четири или повече деца, ще бъдат освободени от плащане на данък върху доходите. Тези плановете за увеличаване на раждаемостта обяви унгарският премиер Виктор Орбан, информира ВВС. \r\n\r\n Той подчерта, че това е начин да се защити бъдещето на Унгария, без да зависи от имиграцията на мюсюлмани. Населението на Унгария се топи с 32 000 души на година, а жените там имат по-малко деца от средното за Европа. Орбан каза още, че „за Запада“ отговорът на намаляващата раждаемост в Европа бил имиграцията: „За всяко изчезнало дете трябва да има някой, който да дойде, а след това цифрите ще са наред. Унгарците мислят по различен начин. Не се нуждаем от цифри, нуждаем се от унгарски деца“. \r\n\r\n Речта му, в която той обяви план от седем точки за увеличаване на раждаемостта, събра много аплодисменти. Предвиждат се още:  Разкриване на нови 21 000 места в детските градини през следващите три години. Допълнителни 2,5 млн. долара ще бъдат изразходвани за здравната система на страната. Субсидии за закупуване на жилища. Държавна подкрепа за купувачите на седемместни превозни средства. Премиерът Орбан завърши речта си с „Да живее Унгария и да живеят унгарците!“.   \r\n  \r\n \n\t\t\t\t\t\t", "date": "2019.02.11", "title": "Орбан отпуска безлихвени кредити и освобождава от данъци многодетни семейства, мигрантите - вън!"}
{"url": "http://www.bnews.bg/article/256572-pochistvat_petnata_ot_mazut_na_kamping_dobrudzha", "text": "\n Почистват появилите се петна от мазут на къмпинг \"Добруджа\" край Шабла, съобщи БНТ. \r\n\r\n От РИОСВ-Варна информират, че са извършили проверка и са дали предписание на общината плажът да бъде почистен. \r\n\r\n От екоинспекцията са установили замърсяване на около 100 квадратни метрана плажната ивица в местността Тузлата. \r\n\r\n Според кметът на Шабла Мариян Жечев при подобни замърсявания трудно може да се установи източникът. \r\n\r\n По думите му предвид североизточните течения в района, вероятно замърсяването не е станало в наши води. \r\n\r\n Припомняме, че в неделя алармираха за появили се огромни петна от мазут на къмпинг \"Добруджа\". \r\n\r\n През лятото на 2018 година морето изхвърли мазут на четири плажа по Южното Черноморие - Приморско, Алепу, Несебър и Ахелой. \r\n\r\n Припомняме, че корабът, който е потънал между Созопол и Черноморец през далечната 1921 г., изпусна голямо количество мазут на 12 август 2018 г. \r\n\r\n Своевременно бяха предприети мерки за овладяване на разпространението на горивото. Институциите увериха тогава, че няма опасност за живота и здравето на гражданите. \r\n\r\n На 13 август, транспортният министър Ивайло Московски заяви, че ситуацията е овладяна, но трябва да се вземат мерки за източването на останалото количество мазут от подводния съд. \r\n\r\n Ден по-късно стана ясно, че две фирми се заемат с източването на останалото гориво от кораба, като също така са монтирани и 1000 метра заграждения. \r\n\r\n На 22 август почиващи в района на плаж \"Корал\" също алармираха за мазут. \r\n \n\t\t\t\t\t\t", "date": "2019.02.11", "title": "Почистват петната от мазут на къмпинг \"Добруджа\""}
{"url": "http://www.bnews.bg/article/256550-gerb_se_zastrahova_ochakvat_zlovredno_vmeshatelstvo_na_izborite", "text": "\n Нормално е не само да очакваме, но да сме готови за всякакви тип опити за зловредно вмешателство в изборния процес, заяви вицепремиерът Томислав Дончев, съобщава БГНЕС. \r\n\r\n „Няма изборен процес, за който да не може да бъде направен опит да бъде „ударен“\", подчерта Дончев, коментирайки възможността страната ни бъде обект на хибридна атака от страна на Русия по време на предстоящите европейски и местни избори. „Имало е предишни атаки на избори, правени в България. Примерно през 2015 година имаше изключително мощна атака, опит да бъде спрян изборният процес“, обясни Дончев. \r\n\r\n На въпрос разполага ли с информация за това дали венецуелската петролна компания се е опитвала да прехвърли пари в България чрез брокерска къща, той коментира: „Не съм получавал подобна информация, но когато имам възможност да се върна в МС ще проуча този сигнал с всички инструменти, с които разполага държавата“. \r\n\r\n Със същия аргумент Томислав Дончев не коментира и появилата се информация за присъствие „Новичок“ в страната ни през 2015 г. и направения опит да бъде отровен български гражданин. „Като говоря с колегите ще мога да дам адекватен отговор каква би била позицията на правителството. В момента би било коментар в крачка, а аз не обичам такива коментари“, категоричен бе Дончев. \r\n\r\n Вицепремиерът се яви в Специализирания наказателен съд, където даде свидетелски показания по делото срещу бившия министър на здравеопазването в предходния кабинет Петър Москов, повдигнато му заради приетите като дарение от Турция през 2015 г. ваксини. По време на съдебното заседание стана ясно, че това решение е взето на неприсъствено заседание на Министерски съвет. „На година се вземат стотици решения на Министерски съвет. Аз, въпреки отличната си памет, не мога да помня всяко едно от тях. Но въпросната точка, отпреди три години, си я спомням. Аз имам навика да се интересувам и да търся допълнителни факти и извън папките“, обясни пред журналисти Дончев. „Имаше кризисна ситуация и колегите от Министерство на здравеопазването търсеха разрешаване на кризисната ситуация“, допълни още той. \r\n\r\n Дончев бе категоричен, че щом е подписал решението, значи тогава не е намерил нищо смущаващо в него. Той обясни още, че обичайно неприсъствените решение на кабинета се вземат в условия на спешност, както и че не може да каже защо по това време в страната ни е не е имало такива ваксини. \r\n \n\t\t\t\t\t\t", "date": "2019.02.11", "title": "ГЕРБ се застрахова: Очакват зловредно вмешателство на изборите"}
{"url": "http://www.bnews.bg/article/256557-afganistan_pokani_talibanite_da_si_otkriyat_ofis_v_stranata", "text": "\n Президентът на Афганистан Ашраф Гани предложи талибаните да си отворят офис в страната, но екстремистката организация бързо отхвърли офертата и отбеляза, че е решена да не включва правителството в ускорените мирни преговори, информира \"Ройтерс\". \r\n\r\n Гани изрази тревогата си от действията на талибаните, които отказват да преговарят с афганистанските власти. Вместо това екстремистите засилиха преговорите със САЩ и наскоро разговаряха с афганистански опозиционни политици в Москва. \r\n\r\n \"Ако талибаните искат офис, ще им го дам в Кабул, Нангархар или Кандахар от утре\", каза Гани по време на посещение в провинция Нангархар до Пакистан. \r\n\r\n Държавният глава обеща да донесе мир на страната. \r\n\r\n Но говорител на талибаните заяви пред \"Ройтерс\", че ще се съсредоточат върху международно признаване на политическия им офис в Доха, Катар. \r\n\r\n Представителят добави, че Гани се опитва да навреди на мирните усилия с последното си предложение. \r\n\r\n Преговорите между талибаните и САЩ ще продължат на 25 февруари в Катар. \r\n\r\n Междувременно осведомителната агенция съобщава, че временно изпълняващият длъжността военен министър на САЩ Патрик Шанахан е на посещение в Афганистан. Вашингтон желае афганистанското правителство да участва в мирните преговори с талибаните. \r\n\r\n Шанахан, който за първи път ще се срещне с американските войски и Гани в Афганистан от поемането на поста, заяви, че до момента не е получавал заповед за намаляване на контингента от близо 14 000 американски войници в Афганистан. \r\n\r\n Той подчерта, че САЩ имат важни интереси в сферата на сигурността в региона. \r\n \n\t\t\t\t\t\t", "date": "2019.02.11", "title": "Афганистан покани талибаните да си открият офис в страната"}
{"url": "http://www.bnews.bg/article/256551-prodazhbata_na_tsarskite_konyushni_nishtozhna_sdelka", "text": "\n Cъдът обяви за нищожна сделката за продажбата на т.нap. Цapcĸи ĸoнюшни, сключена от бившия oблacтeн yпpaвитeл нa Coфия Beceлин Πeнeв \"Eвpoтpaнcбилд\" OOД. Това съобщи \"Де факто\", като цитира решение на Coфийcĸия гpaдcĸи cъд. Според магистратите сделката пpoтивopeчи нa дoбpитe нpaви зapaди изĸлючитeлнo зaнижeнитe цeни, нa ĸoитo тpи тepeнa oт oбщo 7.3 дĸa в идeaлния цeнтъp нa cтoлицaтa ca пpoдaдeни oт дъpжaвaтa нa чacтнaтa фиpмa. \r\n\r\n Oбщaтa пpoдaжнa цeнa e 658 870 лeвa, в дeceтĸи пъти пoд дeйcтвитeлнaтa, пpиeмa CГC. Heщo пoвeчe – aĸo ce пpиeмe oбpaтнoтo, щe излeзe, чe пoдoбeн тepeн мoжe дa бъдe ĸyпeн нa цeнaтa нa гoлям aпapтaмeнт в цeнтъpa нa Coфия, a тoвa oчeвиднo нe e тaĸa. \r\n\r\n Cĸaндaлът гpъмнa пpeз лятoтo нa 2016 г. пo cигнaл нa БCΠ. Toгaвa oпoзициятa oбвини, чe aпeтитният пapцeл e пpoдaдeн нa цeнaтa нa eдни мapaтoнĸи. Cтaнa яcнo, чe зa cъщитe имoти имa и виcящ cпop зa coбcтвeнocт. \r\n\r\n B ĸpaйнa cмeтĸa c пoдпиca нa тoгaвaшния peгиoнaлeн миниcтъp Лилянa Πaвлoвa, ĸaтo пpeдcтaвитeл нa дъpжaвaтa, cдeлĸaтa бe aтaĸyвaнa ĸaтo нищoжнa в cъдa. Oтдeлнo пpoĸypaтypaтa зaпoчнa нaĸaзaтeлнo пpecлeдвaнe cpeщy Beceлин Πeнeв и oцeнитeля пo cдeлĸaтa. Haĸaзaтeлнoтo дeлo cлeд пpeĸpaтявaния зapaди нeяcни oбвинeния в ĸpaйнa cмeтĸa ce oзoвa в cпeцcъдa. \r\n \n\t\t\t\t\t\t", "date": "2019.02.11", "title": "Продажбата на Царските конюшни - нищожна сделка!"}
{"url": "http://www.bnews.bg/article/256556-gerb_se_kriyat_zad_evropeyski_pravila_za_da_porkarvat_nepriemlivo_zakonodatelstvo", "text": "\n Законът и свободата стоят над партийния интерес. Това заяви лидерът на БСП Корнелия Нинова на среща с представители от Асоциацията на европейските журналисти - България в централата на партията на \" Позитано\"20. \r\n\r\n Инициатор на срещата беше АЕЖ, според която е важно да не се допусне повторно приемане на текстовете от медийния закон, които будят притеснение. \r\n\r\n Припомняме, на 4 февруари президентът Румен Радев наложи вето върху части от Закона за личните данни след искане на АЕЖ и други организации. \r\n\r\n Още по време на обществените консултации при внасянето на законопроекта, АЕЖ посочи, че вместо да гарантира правото на изразяване, законопроектът прави точно обратното - ограничава го. \r\n\r\n Законово се налага цензура, мотивират се от международната репортерска асоциация \r\n\r\n Според Асоциацията въпреки последвалите редакции на закона, в настоящия си вид той все още противоречи на Конституцията. \r\n\r\n Ако бъде приет без изменения, би било необходимо да се произнесе Конституционният съд, категорични са те. \r\n\r\n На днешната среща в централата на БСП Корнелия Нинова заяви, че през последните години има много случаи на засягане на журналисти, които си позволяват да критикуват властта и да споделят различно мнение. \r\n\r\n В момента сме свидетели на груба цензура от страна на ГЕРБ, отсече тя. \r\n\r\n На срещата присъства и говорителят на ПГ на \"БСП за България\" Елена Йончева. \r\n\r\n Нинова припомни, че срещу нея е организиран политически процес заради филмите й и разследванията срещу корупцията на най-високи нива. Тя изтъкна, че въпросът за ограничаване на свободата на медиите и човешките свободи е принципен и по тази причина от БСП ще я защитят и в Брюксел. \r\n\r\n С представителите от Асоциацията на европейските журналисти-България беше обсъден и въпросът за честността на изборите. От Асоциацията и БСП единодушно приеха, че ЦИК трябва да бъде сменена, защото така е регламентирано в закона. \r\n\r\n Нинова настоя за обща и надпартийна позиция по темата. Като пример, че законът стои над партийния интерес, тя изтъкна, че и сега БСП има квота в ЦИК. Те обаче държат да се спазват законите на страната, поради което искат нов избор. \r\n\r\n Лидерът на БСП се ангажира, че червената партия ще подкрепи ветото на президента върху текстове от Закона за защита на личните данни, тъй като според нея някои текстове от този закон налагат цензура на свободата на словото. \r\n\r\n \"Ако бъде преодоляно ветото, ние ще сезираме Конституционния съд. Има основания да смятаме, че се засягат основополагащи и конституционни права на свобода на изразяване и достъп до информация\", заяви Нинова, предаде Нюз.бг. \r\n\r\n Според нея ГЕРБ често се позовават на европейски регламенти и правила, но е станало практика да вкарват в законодателството и неприемливи текстове, които нямат нищо общо с европейската практика. По този начин ГЕРБ крият истинските си намерения за авторитарна власт зад европейските норми, заяви тя. \r\n \n\t\t\t\t\t\t", "date": "2019.02.11", "title": "ГЕРБ се крият зад европейски правила, за да поркарват неприемливо законодателство"}
{"url": "http://www.bnews.bg/article/256580-postaviha_parvata_tabela_republika_severna_makedoniya", "text": "\n Първата табела с новото име на югозападната ни съседка „Република Северна Македония” бе поставена днес на граничния пункт на страната с Гърция – „Богородица” при Гевгелия, предаде БГНЕС.  \r\n\r\n Това става само три дни след официалната ратификация на Протокола за членството на Македония в НАТО от страна на гръцкия парламент. Новото наименование на съседната държава ще се изписва на македонски и на английски език. \r\n\r\n Официално името на сегашната Република Македония ще се смени, когато властите в столицата Скопие получат нота, че Гърция е изпълнила всички поети ангажименти по силата на Преспанския договор. \r\n\r\n Македонските власти от своя страна заявиха, че поставянето на новата табела на граничния пункт е „символичен жест” и добра воля. \r\n\r\n Междувременно местни медии съобщиха, че част от поставените днес табели с новото име на страната са станали жертви на вандалски прояви. \r\n \n\t\t\t\t\t\t", "date": "2019.02.11", "title": "Поставиха първата табела „Република Северна Македония”"}
{"url": "http://www.bnews.bg/article/256545-borisov_shte_se_yavi_v_sada_da_svidetelstva_po_deloto_moskov_drug_pat", "text": "\n Бивши и настоящи членове на правителството се явиха в Специализирания наказателен съд, за да свидетелстват по делото срещу бившия министър на здравеопазването Петър Москов. \r\n\r\n В съдебната зала дойдоха вицепремиерът Томислав Дончев, министърът на финансите Владислав Горанов, както и бившият министър на транспорта в настоящия кабинет Ивайло Московски. Като свидетел по делото се яви и бившият министър на икономиката в предходното правителство Божидар Лукарски. \r\n\r\n В началото на заседанието стана ясно, че призовка за свидетел и получил и премиерът Бойко Борисов, но поради  , той е изпратил молба до съдебния състав да бъде разпитан на друга дата. Свидетел по делото е и Меглена Кунева, но тя също не се яви днес. \r\n\r\n Делото срещу Москов тръгна по същество през септември миналата година, а в началото на октомври в спецсъда бяха разпитани като свидетели бившите министри в кабинета \"Борисов 2“ Ивайло Калфин – социален, Румяна Бъчварова - вътрешен, Николай Ненчев – на отбраната и Теменужка Петкова, която е енергиен министър и в кабинета \"Борисов 3“. \r\n\r\n Срещу бившия здравен министър Петър Москов е повдигнато обвинение заради приетите като дарение през 2015 г. от Министерството на здравеопазването на Турция 100 хил. дози ваксина за деца \"Пентаксим – 0.5 мл” и 100 хил. дози ваксина \"Хепатит Б“ – \"Еувакс Б“, които не са разрешени за употреба на територията на България, предаде Канал 3. \r\n\r\n Според прокуратурата от действията на Москов тогава са настъпили вреди за българското здравно министерство в размер на 325 233,87 лв., но и неимуществени вреди, изразяващи се в недоверие на гражданите в дейността му. \r\n\r\n Срещу Петър Москов е повдигнато и второ обвинение заради това, че на 27 ноември 2015 г., отново в качеството му на здравен министър, умишлено е улеснил сключване на неизгодна сделка с \"Бул Био НЦЗПБ“ ЕООД за дарение на 5 000 000 дози ваксини \"БЦЖ“. \r\n\r\n Освен Москов обвиняеми по делото са още Адам Персенски, Любомир Димитров, Росен Алексиев и Юлияна Ценкова.  \r\n \n\t\t\t\t\t\t", "date": "2019.02.11", "title": "Борисов ще се яви в съда да свидетелства по делото Москов друг път"}
{"url": "http://www.bnews.bg/article/256546-masovo_globyavat_stroitelni_firmi_samo_mamin_vanyo_totev_nehae_za_neizpalneni_dogovori", "text": "\n Глоби в общ размер на над 2 100 000 лева е наложила Столичната община през 2018 г. на фирмите, ремонтиращи обекти и улици в града. В Стара Загора, пък, строителите, саниращи обекти, са отнесли санкции за близо 270 000 лева. Във Варна погнаха сметосъбиращите фирми, а в Пловдив няма глобени. Това сочат данни за наложените глоби от общините, предоставени на \"Монитор\". \r\n\r\n По-голямата част от санкционираните в София са отнесли глобата заради некачествени или забавени ремонти. Пример за такъв е реконструкцията на централната улица „Граф Игнатиев“. Въпреки че ремонтът все още продължава, строителният надзор е глобен със 100 000 лева. Мотивът за наложената санкция е допуснати пропуски. При извършване на надзора не са били констатирани неравности по настилката на улицата. От общината се заканиха, че това е първата и последната глоба за надзора, а при повторен пропуск ще бъде прекъснат договорът. \r\n\r\n Малко преди това, на самата строителна фирма (\"Джи Пи Груп\") беше наложена глоба в размер на 50 000 лева заради бетониране на стари дървета. Тепърва ще се изяснява дали изпълнителят следва да бъде санкциониран и заради забавяне на ремонта. Преди дни стана ясно, че срокът за приключване на ремонтните дейности, които трябваше да финишират през март тази година, е удължен със 79 дни. Причина за удължаване на периода е, че работата бе спряна в рамките на 48 дни заради зимните студове. \r\n\r\n И още 31 дни са признати от надзорната фирма за неработни, също заради лоши метеорологични условия. В Стара Загора общината е подгонила фирмите, спечелили обществени поръчки по националната програма за енергийна ефективност. Със около 118 000 лева по-малко е платено, например, на ДЗЗД НПЕЕ - Стара Загора, по договор от юли 2016 г. По този договор са били констатирани близо 240 календарни дни забавяне. На малко над 86 000 лева пък възлиза неустойката за ДЗЗД „Еко Терм“, чието закъснение е в рамките на 174 дни. Два пъти е било глобявано „Термикс“ ЕООД, като там сумите, които трябва да бъдат платени, са в размера между 2 300 лева и 10 000 лева. \r\n\r\n Близо 24 000 лева са неустойките за „Трейс София“ ЕАД за закъснение от 50 дни. Близо 1,4 млн. лв. е глобата, наложена на ДЗЗД „Железник“ - Стара Загора, което е изпълнявало договор от 2011 г. за реконструкция, ремонт и благоустрояване на уличната мрежа в квартал „Железник“. Санкцията тук е заради 68 просрочени дни. Към днешна дата продължават да се трупат суми за глоби върху ДЗЗД „Красива България“. Тук закъснението е с месеци. Дълго се бави реализацията на проекта за преобразяването на пешеходната зона в града на липите. \r\n\r\n Във Варна най-големите санкции, които са в размер до 100 000 лева, са налагани на фирми, отговорни за сметосъбирането в града, както и за неизпълнение на задълженията по снегопочистването. Глобени са и организации, които са продължили да извършват строежи по обекти, въпреки стартиралия туристически сезон и издадената кметска забранителна заповед за спиране на ремонтните работи. Има и случаи, в които са били санкционирани дори общински фирми нарушители. Като пример местните жители посочват общинската фирма „Пазари“ - заради разкопаването на улично платно зад пазар „Чаталджа“. Сигналът бил подаден от граждани, живеещи в съседна кооперация. Причината за извършване на ремонтните дейности била подготовката за поставяне на фундамент за навес, който трябвало да покрие пет търговски маси на дружеството. За целта било необходимо да се излеят основите на съоръжението и затова се наложило пробиването на асфалта на няколко места. Контрольори на районното кметство, които посетили мястото на сигнала, установили незаконното прокопаване и съставили акт на общинската фирма за увреждане на инфраструктурата. \r\n\r\n Според доклада, глоби в Пловдив не са били налагани през 2018 г. От началото на годината до момента в инспектората са получени една 4 - 5 сигнала за нарушения на фирми, които работят по общински обекти, които представляват предимно пътища. По сигналите са извършени проверки, като служители на Общинския инспекторат са отправили предупреждения към техническите ръководители на обектите и до глоби не се е стигнало, тъй като фирмите са отстранили нарушенията. Пример за нарушение от Пловдив е сигнал за частна фирма, чиито камиони разнасяли кал от булевард, на който се извършвал ремонт. Времето било лошо и валяло дъжд. След отправеното предупреждение, от фирмата са отстранили пропуска. \r\n  \r\n \n\t\t\t\t\t\t", "date": "2019.02.11", "title": "Масово глобяват строителни фирми, само мамин Ваньо Тотев нехае за неизпълнени договори"}
{"url": "http://www.bnews.bg/article/256544-korumpiranata_shefka_na_telk_lovech_ostava_v_aresta", "text": "\n След проведени съдебни заседания на 08 февруари, Апелативен съд-Велико Търново постанови определения по ВЧНД 42/2019 и ВЧНД 43/2019 г., с които потвърди постановените на 01.02.2019 г. от Окръжен съд – Ловеч определения по ЧНД 63/2019 и ЧНД 64/2019 г., с които по отношение на обвиняемите Донка П. М. от гр. Ловеч (обвинена от ОП-Ловеч в престъпление по чл. 301 ал. 1 от НК ) и Валентин Р. Й. от с. Дерманци (обвинен от ОП-Ловеч в престъпление по чл. 304 ал. 1 от НК) е взета най-тежката мярка за неотклонение „задържане под стража“. \r\n\r\n Съдът отхвърли исканията на защитата на двамата обвиняеми за определяне на по-леки мерки за неотклонение като неоснователни.  Определенията на Апелативен съд- Велико Търново саокончателни и не подлежат на обжалване.  \r\nПрипомняме, че при проверка, извършена на 30 януари 2019 г., бяха задържани шефката на ТЕЛК Ловеч Донка Минкова и Валентин Йотов - посредник, подпомагал осъществяването на незаконната дейност.  \r\nПо данни на в. \"Труд\" обвинението срещу тях е вземане на подкуп от 200 лева. Законът предвижда лишаване от свобода до 6 години и глоба до 5000 лева. Рушветът за лекарите е бил, за да освидетелстват здрав пациент или да завишат процента инвалидност. \r\nИзнудването е започвало от 200-300 лева и стигало до 1000 лева. Заловената лекарка е била с над 20 000 лева в джоба си, а посредникът – с 16 000 лева. А пациентите – десетки. Адресите са 17 на територията на цялата област. Участниците в схемата са били наблюдавани в продължение на една година. \r\n \n\t\t\t\t\t\t", "date": "2019.02.11", "title": "Корумпираната шефка на ТЕЛК-Ловеч остава в ареста"}
{"url": "http://www.bnews.bg/article/256548-makedoniya_s_novi_granichni_tabeli", "text": "\n Днес ще се постави първата гранична табела с новото име на Бившата югославска република Македония - Република Северна Македония.  \r\n\r\n Табелата ще бъде поставена от македонската страна на граничния пункт между Гърция и Македония \"Богородица\", информира БГНЕС. \r\n \n\t\t\t\t\t\t", "date": "2019.02.11", "title": "Македония с нови гранични табели"}
{"url": "http://www.bnews.bg/article/256549-kolko_shte_struva_remontat_na_aleksandar_nevski", "text": "\n Около 4 милиона лева ще са необходими за ремонта на храм-паметника \"Св. Александър Невски\". Сумата е пъти по-малко от средствата, за които се говореше по-рано в публичното пространство. \r\n\r\n Храмът е проектиран преди сто години от руския архитект проф. Померанцев. Изчисленията по статика са правени в Германия, а стоманената конструкция, използвана за него, е произведена във Великобритания от най-висококачествена английска стомана. \r\n\r\n Катедралата \"Св. Александър Невски\" е изпълнена преди сто години с такъв професионализъм, такова чувство за отговорност, и такова качество на влаганите материали, че времето е оставило само някои повърхностни белези, пукнатини, течове и др., които не влияят на основното състояние на сградата, което е много добро.  \r\n\r\n В предстоящите ремонти дейности се предвижда да бъде извършено подобряване на ВИК и на електроинсталацията, ревизия на покривите за спиране на течове, запълване на някои установени пукнатини със специални смеси и др. необходими и неотложни ремонти, които са нормални за всяка сграда с този обем и на тази възраст. \r\n\r\n Според експертизата ориентировъчната стойност на ремонта ще бъде около 4 000 000 лв., което е в пъти по-малко от сумите, за които се говореше и за които циркулираха слухове в публичното пространство, съобщи Канал 3. \r\n\r\n Очаква се в скоро време Министерство на културата да предложи начина, по който да бъде извършена и втората необходима експертиза на стенописите. Причината е, че веднага след извършването на ремонтните дейности ще трябва да се пристъпи към тяхното възстановяване. \r\n\r\n С резултатите от експертизата ще бъде запознат министър-председателя Бойко Борисов, благодарение на когото стартира инициативата за реставриране на православния храм, като ще бъде потърсено и съдействието на правителството за реализиране на следващите етапи от проекта. \r\n \n\t\t\t\t\t\t", "date": "2019.02.11", "title": "Колко ще струва ремонтът на \"Александър Невски\"?"}
{"url": "http://www.bnews.bg/article/256528-ruslan_maynov_debeleel_ot_hlyab_i_mas", "text": "\n Руслан Мъйнов знае какво е истински глад. Преди да стане звезда, актьорът бил толкова беден, че парите му не стигали дори за нормална храна. Най-редовно ядял филии с гъша мас и сол. От това дебелеел зверски. \r\n„Бяхме много гладни и това продължи страшно дълго време. Рядко бях сит”, разказа наскоро Руслан Мъйнов.  Кариерата му тръгнала изключително трудно. Едва намерил работа, с която да покрива разходите си за храна и квартира, а родителите му в Украйна нямало как да помагат, защото самите те изобщо не били богати. Имало периоди, в които на масата си актьорът не слагал нищо друго за ядене освен възможно най-евтиния хляб, който можел да намери, и гъша мас, която му изпращали от Украйна.  \r\nОказва се обаче, че не е гладувал сам. Компания му правел сегашният му шеф Любо Нейков. Едрият на вид актьор също карал на хляб с мас, което донякъде обяснява внушителната му осанка. Двамата с Руслан се познавали още от студентските години в НАТФИЗ. Още тогава станали приятели, по-късно заедно започнали работа при Слави Трифонов, но хонорарите им хич не били за завиждане. „Тогава актьорите не получаваха добри пари. Даваха ни някакви много скромни суми, и то само когато скеча се излъчи по телевизията. Нямаше щатна заплата и въобще – беше си пълна мизерия”, спомня си Руслан. Една година двамата приятели изкарали заедно дори Коледа с печени филии, намазани с позната им украинска гъша мас. За да се окуражат, разкавали на глас как в момента ядат някакви невероятни деликатеси – така в един момент филията се превръщала мислено я в печено прасенце, я в сочна пуйка с кисело зеле. \r\nВъпреки това бедността не им тежала. Били убедени, че това е просто неблагоприятен период, който рано или късно ще свърши. „Така трябва да бъде, за да знаеш, че има и трудности в този живот”, смята Мъйнов. Според него, благодарение на тежките първи години в България, сега не се тревожи от нищо, защото знае, че може да оцелее при всякакви обстоятелства. „Само здравето е важно. А за да не пострада то, хубаво е на човек да му е леко на душата, да не се притеснява и тревожи за несъществености”, убеден е той.  \r\nГладът и бедността не били единствената тегоба за актьора. По-трудно дори и от тях звездата понасял спорта. С него той до ден днешен не може да се справи. Мъйнов толкова мразел да се изпотява и изморява, че даже 20 минути упражнения му действали като изтезание. Всъщност най-дългата тренировка в живота му била с точно такава продължителност. Преди години му подарили диск „Как да влезем във форма за 20 минути”. Започнал да прави упражненията всяка сутрин и това вгорчавало целия му ден. „Бях един напълно съсипан човек! Радостта от живота се изпари”, спомня си актьорът. Това мъчение продължило няколко сутрини и, като видял, че не му понася, се отказал завинаги.  \r\nДругият опит да влезе във форма чрез спорт бил преди петнайсетина години с каране на колело. Живеел на квартира в столичния квартал „Младост” и купил велосипед на старо, с който смятал да ходи на работа. Употребил го точно 3 пъти и го захвърлил. Решил да го продаде на Любо Нейков – пак срещу 80 лева, защото не искал да печели на гърба на приятел. След известно време купувачът звъннал с думите: „Това колело вече го карах 3 пъти, дай да му търсим човек”.  \r\nВсе пак Руслан успял да отслабне, макар и по мързеливия начин. От няколко години той разхожда стройна снага, благодарение на железен хранителен режим в „зоната”. Изготвил го сам, ползвайки книга, в която специфичният начин на хранене е описан в подробности. Като видял, че има ефект, започнал да подарява тази книга на близки и познати. Раздал близо 80 екземпляра, но познавал само двама души, които са прочели книгата, и нито един, който е започнал да се храни по съветите в нея, пише \"Уикенд\".  \r\n  \r\n \n\t\t\t\t\t\t", "date": "2019.02.11", "title": "Руслан Мъйнов дебелеел от хляб и мас"}
{"url": "http://www.bnews.bg/article/256555-velikobritaniya_sklyuchi_sdelka_s_shveytsariya", "text": "\n Beлиĸoбpитaния пocтигнa cпopaзyмeниe c Швeйцapия, ĸoeтo щe й пoзвoли дa пpoдължи тъpгoвcĸитe cи oтнoшeния бeз ниĸaĸви дoпълнитeлни митa, cлeд ĸaтo нaпycнe Eвpoпeйcĸия cъюз, съобщава \"Ройтерс\".   \r\n\r\n Cдeлĸaтa oзнaчaвa, чe cтpaнитe мoгaт дa нe тъpгyвaт пpи ycлoвиятa нa Cвeтoвнaтa тъpгoвcĸa opгaнизaция и пpeмaxвa митaтa зa пoвeчeтo cтoĸи, тъpгyвaни мeждy Beлиĸoбpитaния и Швeйцapия, cпopeд изявлeниe oт пoнeдeлниĸ. Бpитaнcĸият aвтoмoбилeн ceĸтop би мoгъл дa избeгнe дo 8 милиoнa пayндa гoдишнo oт митa cъc cпopaзyмeниeтo.   \r\n\r\n \"Швeйцapия e eдин oт нaй-цeннитe тъpгoвcĸи пapтньopи, зa ĸoитo тъpcим пpиeмcтвeнocт, ĸaтo oбeмa нa тъpгoвиятa e пoвeчe oт 32 милиapдa пayнaдa нa гoдинa\", ĸaзвa ceĸpeтapят пo тъpгoвия Лиaм Фoĸc.   \r\n\r\n \"Toвa нe caмo щe пoдпoмaгaнe paбoтнитe мecтa в цялa Beлиĸoбpитaния, нo и щe бъдe coлиднa ocнoвa зa изгpaждaнeтo нa oщe пo-cилни тъpгoвcĸи oтнoшeния c Швeйцapия, дoĸaтo нaпycĸaмe EC.\" \r\n  \r\n \n\t\t\t\t\t\t", "date": "2019.02.11", "title": "Великобритания сключи сделка с Швейцария"}
{"url": "http://www.bnews.bg/article/256554-stolipinovo_priyutyava_romite_ot_voyvodinovo", "text": "\n Изгонените от село Войводиново роми ще бъдат настанени в общински жилища в пловдивския квартал „Столипиново”, решиха от община Марица. \r\n\r\n Междувременно отново имаше напрежение между прогонените роми и жители на селото, съобщи БТВ. \r\n\r\n Днес двете страни се срещнаха пред община Марица, а кметът на общината Димитър Иванов се опитва да потуши конфликта, който започна след побоя над командоса Валентин Димов на 6 януари. \r\n\r\n Последваха протести в селото и събаряне на незаконни постройки в ромската махала. \r\n\r\n Преди дни, водени от хора от „Столипиново”, във Войводиново се опитват да се върнат част от прогонените роми от махалата. \r\n\r\n \r\n\r\n Димитър Иванов обяви, че всичките 17 собственици на незаконни къщи във Войводиново обжалват в съда заповедта му за събаряне. \r\n\r\n Решение на съда се очаква през март и чак тогава евентуално може да продължи събарянето на постройки в ромската махала. \r\n \n\t\t\t\t\t\t", "date": "2019.02.11", "title": "Столипиново приютява ромите от Войводиново"}
{"url": "http://www.bnews.bg/article/256547-barekov_dade_karakachanov_na_prokuraturata_zaradi_pogazvane_na_demokratichni_printsipi_dokument", "text": "\n Днес евродепутатът Николай Бареков внесе сигнал в главна прокуратура срещу военния министър Красимир Каракачанов заради използвания „език на омразата”. \r\n\r\n Според евродепутата чрез изказванията си военният министър е нарушил редица международни, европейски и национални принципи и правни норми. По думите му редица европейски и международни документи посочват сериозните опасности, които речта на омразата поражда за социалната кохезия в едно демократично общество, за защитата на правата на човека и за върховенството на правото. В документа, адресиран до Сотир Цацаров, Бареков се позова на Препоръка (97)20 на Съвета на Европа относно „езика на омразата”, приета от Комитета на министрите на 30.10.1997 г., в която се подчертава, че се разбира като термин, “който обхваща всички изразни форми, разпространяващи, подбуждащи, улесняващи или оправдаващи расовата ненавист”. \r\n\r\n В същия документ се отбелязва изрично, че държавите членки, държавните органи и държавните институции на национално, регионално и местно равнище, както и служителите, са изрично задължени да се въздържат от изказвания, особено в медиите, които нормално могат да бъдат схванати като реч, внушаваща омраза или като реч, която има вероятност да доведе до легитимиране, разпространение или насърчаване на расова омраза, ксенофобия, антисемитизъм или други форми на дискриминация или омраза, основана на нетолерантност, пише Бареков. \r\n\r\n В аргумент на твърденията си Бареков посочва и Декларацията на Комитета на министрите относно свободата на политическия дебат в медиите, приета на 12 февруари 2004 г., в която се набляга на това, че свободата на политическия дебат не включва в себе си свободата да се изразяват расистки мнения или мнения, които насаждат омраза. Евродепутатът подчертава, че езикът на омразата е криминализиран и в националното ни законодателство и по-конкретно в чл. 162, ал. 1 НК, в който се казва, че „който чрез слово, печат или други средства за масова информация, чрез електронни информационни системи или по друг начин проповядва или подбужда към дискриминация, насилие или омраза, основани на раса, народност или етническа принадлежност, се наказва с лишаване от свобода от една до четири години и с глоба от пет хиляди до десет хиляди лева, както и с обществено порицание”. \r\n\r\n Вместо да си гледа работа като свръх овластен министър и вицепремиер и да решава проблемите със социалната сегрегация и етническата и битова престъпност, Каракачанов пали още по-голяма омраза и конфликти в разделеното ни от политиците и бедността общество, коментира Бареков по повод внесения сигнал, като подчерта, че „с цел лични облаги и замитането на собствената си некадърност стъпва на най-елементарната плоскост на ксенофобията, етническото разделение, антисемитизма, расизма, и дискриминацията”. \r\n\r\n Като многодетен баща на български синове не приемам неговата “рецепта” за разделяне и ограничаване на раждаемостта с насилствени мерки, като български патриот и националист смятам, че доносникът от комунистическата ДС Каракачанов представлява фашизма и расизма на най-високо ниво във властта и превръща патриотизма във фарс, допълва още евродепутатът. Бареков е категоричен, че на мястото на премиера би се засрамил от „разюзданото и неконтролируемо поведение във властта” на Красимир Каракачанов и би го „уволнил незабавно”. \r\n\r\n По думите на евродепутата още по-жалкото е, че поведението на военния министър преследва единствено личните му цели да оцелее във властта, но налива вода в мелницата на всички соросоидни и псевдолиберални тинктанкове, срещу които самият той ужким се бори само на думи, а всъщност им дава аргументи срещу представителите на истинските консерватори. За посочените от мен престъпления, ако прокуратурата и съда си свършат работата акуратно и безпристрастно, Каракачанов би следвало да лежи четири години зад решетките и да служи за лош пример и за назидание на всички изкушени от омразата и неуважението към народа български политици, заключва евродепутатът. \r\n\r\n \r\n \n\t\t\t\t\t\t", "date": "2019.02.11", "title": "Бареков даде Каракачанов на прокуратурата заради погазване на демократични принципи (ДОКУМЕНТ)"}
{"url": "http://www.bnews.bg/article/256525-hristo_kaloferov_shtastliv_s_nov_mazh", "text": "\n Христо Калоферов е щастлив в личен план. Новата 2019-а година донесе нова любов на журналиста. От няколко седмици водещият на новините на Нова телевизия е щастливо обвързан с млад столичен зъболекар. Двамата се запознали в интернет и бързо направили следващата крачка. \r\nОт първите дни на януари те дори живеят заедно в апартамента на Христо, пише \"Уикенд\". Празниците също прекарали заедно, а сега планират и пътуване до романтично място.  Предишната връзка на Калоферов разби сърцето му. Журналистът се раздели с приятеля си преди 2 години и дълго време бе сам. Сега новинаря, който не крие гей ориентацията си, смята, че е намерил точния човек до себе си. \r\nЗъболекарят вече ползва и автомобила на Христо. Журналистът му е поверил колата и предпочита да ползва градския транспорт, въпреки че работното му място е на повече от 15 километра от неговия дом. Той обаче предпочита да мине това разстояние с влакче на метрото, вместо с лека кола. Обяснявал, че така е и по-евтино, и по-удобно. Спестява се висенето в задръствания, търсенето на място за паркиране и напрежението от шофирането. Вместо това в метрото винаги си носел нещо за четене и така не усещал времето, докато пристигне на работа. След работа пък половинката му го прибира. \r\n \n\t\t\t\t\t\t", "date": "2019.02.11", "title": "Христо Калоферов щастлив с нов мъж!"}
{"url": "http://www.bnews.bg/article/256539-priznahme_guaydo_no_maduro_kato_prezident_provezhda_voenni_ucheniya", "text": "\n Президентът на Венецуела Николас Мадуро даде старт на най-големите в историята на страната гражданско-военни учения под наименованието \"Две столетия Ангостура 2019\". В тях участват, както въоръжени сили, така и части от републиканското народно опълчение, предава РИА Новости, цитирано от \"Фокус\". \r\n\r\n Преди началото на маневрите държавният глава посети близкия до столицата крайбержен щат Миранда, където се запозна с модели на военна техника, в това число и ракетни установки руско производство, които са на въоръжение във венецуелската армия. \r\n\r\n Ученията се провеждат от 10 до 15 февруари. Те, по думите на Мадуро, трябва да се превърнат в \"най-големите и най-мащабни от всички, които страната е организирала в своята 200-годишна история\". \r\n\r\n На Венецуела й предстои да отчете опита на предишни операции и да прецени какви сценарии съществуват за възможни военни заплахи. Ученията се посвещават на 200 години от Ангостурския конгрес, който е свикан на 15 февруари 1819 година по идея на Симон Боливар в град Ангостура, тогава столица на освободената от испанско владичество провинция Венецуела. Конгресът отново обявява независимостта й (до него момент тя е обявявана на два пъти - в 1811 и 1813 г. - бел. РИА Новости) и определя Боливар за временен президент и главнокомандващ републиканската армия. \r\n\r\n Когато на 10 януари встъпи отново в длъжност Мадуро подчерта, че възнамерява през втория си президентски мандат (2019-2025) да акцентира върху укрепване на военната сила на страната. \r\n\r\n Цялата тази ситуация се случва в момент, когато Венецуела е пред прага на гражданска война. \r\n\r\n Освен президента Мадуро претенции за начело на държавата има и шефът на парламента Хуан Гуайдо, който се провъзгласи за президент. \r\n\r\n Светът се раздели за подкрепата си към двамата лидери, а американският президент Доналд Тръмп не изключи военна намеса във Венецуела. От ЕС настояват за нови избори в страната. \r\n \n\t\t\t\t\t\t", "date": "2019.02.11", "title": "Признахме Гуайдо, но Мадуро като президент провежда военни учения"}
{"url": "http://www.bnews.bg/article/256532-richard_bransan_polita_v_kosmosa_do_yuli_2019", "text": "\n Британският милиардер Ричард Брансън планира до 4-5 месеца да пътува на борда на космически кораб на компанията си \"Върджин галактик\", с който да премине границата между земната атмосфера и Космоса, съобщи Франс прес, цитирана от БТА. \r\n\r\n \"Искам това да бъде направено за 50-годишнината от полета, с който човек за пръв път стъпи на Луната. Такива са плановете ни\", каза той в рамките на събитие, посветено на \"Върджин галактик\", в Националния музей на въздухоплаването и космическите \r\nполети във Вашингтон. \r\n\r\n \"Върджин галактик\" и \"Блу ориджин\" са двете компании, които се съревновават помежду си да изпратят пътници отвъд границата между земната атмосфера и космоса. Тези компании искат да предложат на стотици и дори хиляди пътници краткотрайни суборбитални полети, т.е. полети, които няма да ги изведат в околоземна орбита. \r\n\r\n Въпросните мисии ще са по-краткотрайни и подостъпни в сравнение с проекта на \"Спейс Екс\", който цели японски милиардер да бъде изпратен в окололунна орбита най-рано през 2023 г.  \r\n\r\n През декември миналата година \"Върджин галактик\" достигна границите на космоса, след като нейният суборбитален космически кораб \"Спейсшип-2\" беше изведен до височина над 50 мили (80 км). \r\n \n\t\t\t\t\t\t", "date": "2019.02.11", "title": "Ричард Брансън полита в Космоса до юли 2019"}
{"url": "http://www.bnews.bg/article/256541-gdobp_sprya_nezakonna_targoviya_prez_internet", "text": "\n Мащабна специализирана операция в град Варна срещу незаконна търговска дейност в Интернет е проведена на 7 февруари от служители от отдел „Киберпрестъпност“ -ГДБОП и колегите им от сектора във Варна. Под ръководството и наблюдението на Районна прокуратура – Варна са предприети процесуално-следствени действия, в хода на които са иззети огромни количества стоки от защитени търговски марки. \r\n\r\n С извършените претърсвания и изземвания на 5 адреса в гр. Варна антимафиотите са пресекли противоправната дейност на общо 15 интернет сайта, насочени към клиенти от България, Гърция и Румъния. Един от сайтовете имал регистрирани над 43 000 потребители, натрупал е 15 810 948 посещения и е реализирал повече от 25 000 продажби на парфюми. \r\n\r\n Антимафиотите открили в двата склада на извършителите над 9500 мъжки и дамски парфюми на 30 водещи световни търговски марки, над 300 чифта маратонки, чанти, над 600 броя слънчеви очила, аксесоари. \r\n\r\n На домашните адреси във Варна на двамата задържани за 24 часа жители на Ямбол  били намерени големи суми пари, както и самите компютърни конфигурации, от които са качвани обявите за продажба в администрираните от тях сайтове. Единият мъж е задържан в офиса на куриерска фирма в областния град в момент, в който се опитвал да изпрати поредните 117 пратки към клиентите си. У него са установени и част от телефоните за поръчка на няколко от 15-те сайта, както и печати на двете търговски дружества, използвани за престъпната дейност. \r\n\r\n Сайтовете с атрактивно ниски и нереални цени обичайно или крадат средства от финансово платежните инструменти на онлайн потребителите или предоставят стоки с ниско качество, предупреждават от ГДБОП. \r\n\r\n   \r\n \n\t\t\t\t\t\t", "date": "2019.02.11", "title": "ГДОБП спря незаконна търговия през интернет "}
{"url": "http://www.bnews.bg/article/256543-tsatsarov_gebrev_ne_e_bil_otroven_s_novichok", "text": "\n \"През последните две седмици в медиите бяха представени много информации, свързани с инцидент с г-н Гебрев. Част от тези информации бяха с факти, други имаха внушения според редакционната политика на медиите\", заяви Сотир Цацаров пред журналисти в Министгерски съвет  \r\n\r\n На нея са присъствали още и вътрешният министър Младен Маринов и шефът на ДАНС Димитър Георгиев. \r\n\r\n Цацаров обясни за разследването:  На 28 април 2015 г. след вечеря със свои полски партньори в хотел \"Кемпински Зографски\", Гебрев се е почувствал зле и е бил откаран във ВМА. През следващите два дни в такова състояние изпада директорът на \"Емко\" и негов партньор. Той е лекуван в \"Токуда\" и \"Пирогов\".  На 1 май СГП е образувала дело за опит за убийство. \r\n\r\n На 4 май във ВМА с подобни симптоми е приет и синът на Гебрев.  След образуване на разследването, са взети различни проби, химически експертизи, автомобили, назначени са експертизи, като са иззети и документации от лечебните заведения.  Заключенията от токсико-химичните експертизи са показали, че в кафе в дома на Гебрев, както и в органична материя - повърната храна от сина на Гебрев, има хлор пирифос, който е инсектицид.  Проверена е и храната в хотел \"Кемпински Зографски\", където в салатата е имало ниско количество хлор пирифос. Проверен е и производителят на салатата, но е установено, че инсектицидът е бил в много малко количество и не може да предизвика никакви подобни симптоми. От медицинските експертизи е установено, че има отравяне с фосфоро-органични съединения. \r\n\r\n На 4 април 2016 г. наказателното производство е спряно, поради неразкрит извършител.  „На 12 октомври 2018 г. постъпва писмо до мен от Гебрев на бланка на \"Емко\", обяви Цацаров и поясни, че в него се заявява, че през март във Великобритяния е извършено покушение срещу Скрипал. \"Имам основание да считам, че отровата, използвана срещу нас, е от семейството на Новичок\", е написал Гебрев в писмото и предлага да се възобнови разследването и да се информират британските и други служби. \r\n\r\n На 12 октомври СДВР е изискано спряното производство, а на 15 октомври е възобновено. Няма данни бизнесменът Емилиян Гебрев да е бил отровен като Скрипал. В кръвта и урината му не са открити следи от т.нар. \"новичок\". Изследванията са на независима частна финландска лаборатория и на българската съдебно-медицинска експертиза, стана ясно на срещата. \r\n\r\n Замесен в случая „Скрипал” агент на ГРУ е пребивавал на българска територия три пъти България, обясни още главният прокурор Сотир Цацаров. \r\n\r\n Трима служители на руските служби са обявени за замесени по случая „Скрипал”. Двама от тях се подозират като преки извършители, единият Сергей Федотов се подозира като помагач. Установено е, че за период от 10 години първите двама не са влизали на българска територия. \r\n\r\n Третият обаче е пребивавал на българска територия. Федотов е влизал три пъти в България, със самолет на 5 февруари, излизайки от аерогара София със самолет на 22 февруари. Втори път – със самолет в Бургас на 24 април 2015, като е напуснал България на 28 април 2015 в 20,21 ч. отново със самолет. Трето влизане на Федотов у нас е на 23 май 2015 със самолет през аерогара София като на 29 май той заедно с лек автомобил в посока Сърбия е напуснал страната с друг гражданин, обясни Цацаров. \r\n  \r\n \n\t\t\t\t\t\t", "date": "2019.02.11", "title": "Цацаров: Гебрев не е бил отровен с \"Новичок\""}
{"url": "http://www.bnews.bg/article/256531-biybar_izbarzal_sas_svatbata_za_da_pravi_seks", "text": "\n Джъстин Бийбър и Хейли Болдуин блеснаха на новата корица на Vogue с интересни признания. Звездите коментираха бързата си сватба и въздържанието си от секс преди нея пред обектива на Ани Лейбовиц. Двамата признаха, че бракът „винаги ще бъде труден“ и че не е точно „магическа фантазия“. \r\n\r\n В първото си интервю за последните две години Бийбър сподели, че религиозните му виждания го накарали да се въздържа от секс с половинката си преди брака, тъй като преди Хейли имал проблем с интимността. \r\n\r\n „Бог не ни кара да се въздържаме, за да налага някакви правила и да ни ограничава. По-скоро иска да ни предпази от нараняване и болка. Мисля, че сексът може да донесе много болка. Понякога хората правят секс, защото не се чувстват достатъчно добре. Защото имат ниска самооценка. Жените го правят често, някои мъже също“, коментира певецът. \r\n\r\n „Исках да се посветя на Бог по този начин, защото наистина чувствах, че това е добре за душата ми. И мисля, че Бог ме благослови с Хейли като резултат“, добави певецът, който се бе отдал на въздържание за известно време и преди да започне романса си с Болдуин. \r\n\r\n Бийбър също така не пропусна да спомене и че сред причините да побърза с подписването на брачното свидетелство едва месеци, след като официално започна връзката си с Хейли миналия юни, е било желанието му да консумират любовта си. \r\n \n\t\t\t\t\t\t", "date": "2019.02.11", "title": "Бийбър избързал със сватбата, за да прави секс"}
{"url": "http://www.bnews.bg/article/256542-obraha_zhivota_na_stavri_kalinov_i_go_dadoha_za_skrap", "text": "\n Крадците в ателието на скулптура Ставри Калинов в кв. \"Кремиковци\" са влезли през прозореца, разказа тази сутрин художникът пред NOVA и BTV. \r\n\r\n Кражбата отрил вчера, когато за пръв от десет дни отишъл там, и веднага подал сигнал в полицията. Откраднати са скулптури, метални заготовки и няколко машини за стотици хиляди левове. Става дума за стотици статуетки. \r\n\r\n \"Аз не мога да кажа колко са били статуетките. Бяха много. Телевизора са откраднали, печки и какво ли не. Картините не са ги откраднали, защото с тях ще ги хванат, но метала го топят\", обясни художникът. \r\n\r\n Взели са само неща от бронз, за да ги предадат за скрап. \r\n\r\n \"Въпросът е, че са взели много скъпи неща, живота ми са откраднали\", коментира творецът пред bTV. \r\n\r\n Това били модели, които той не може да възстанови и трябва да направи всичко от отначало. \r\n\r\n \"Това е творческа работа, това е занаятчийска работа - да се отлее, да се шлайфа, да се полира, да се патинира - много сложно нещо. Само в ателието съм работил 25 години. Всичко, което съм изкарал съм вложил в занаята си, на семейството ми почти нищо не съм дал\", обясни той. \r\n\r\n Според него от всичко откраднато крадците могат да вземат хиляди левове. \r\n\r\n \"Големите престъпници са тези, които са ги купили\", каза Ставри Калинов. \r\n\r\n   \r\n \n\t\t\t\t\t\t", "date": "2019.02.11", "title": "Обраха живота на Ставри Калинов и го дадоха за...скрап!"}
{"url": "http://www.bnews.bg/article/256538-vav_voyvodinovo_ne_iskat_romite_vrashtane_nazad_nyama", "text": "\n Ромите искат да се върнат, но населението не ги желае, а причини има много. Позицията на селото е – връщане назад няма”. Това обяви пред bTV кметът на Войводиново Димитър Тосев. \r\n\r\n От няколко дни в селото отново има напрежение, защото ромите от незаконни постройки в гетото са поискали да се върнат. Те бяха прогонени преди месец след протести на местните жители. \r\n\r\n Напрежението във Войводиново избухна в началото на януари, след като двама жители от ромската махала нападнаха командоса Валентин Димов.   \r\n\r\n Преди месец, когато се създаде ситуацията, казах, че трябва да се обединим и да решим заедно проблема, защото днес проблемът е във Войводиново, а утре ще е на друго място, коментира кметът на община „Марица” Димитър Иванов. \r\n\r\n Кметът на Войводиново пък призна, че не е бил свидетел на завръщането на ромите, но знае, че те са били докарани с автомобили от човек от неправителствена организация от „Столипиново”, казал, че работи за Българския хелизинкски комитет (БХК). \r\n\r\n „Наши представители не е имало, имало е хора, с които си сътрудничим от общността – представители на ромите от „Столипиново”, коментира в студиото на „Тази сутрин” председателят на БХК Кръсимир Кънев. \r\n\r\n „Въпросът обаче не е в това. Тези хора нямат нужда от подклаждане, те бяха прогонени от техните домове. 100 души живеят от месец в скотски условия. Има деца, бременни, хора с увреждания. Това е етническо прочистване и крайна степен на дехуманизация”, каза още Кънев. \r\n\r\n Тосев обаче е убеден, че става въпрос за провокация и напомни, че в селото на ръба на оцеляването живеят и хора, които не са роми. \r\n \n\t\t\t\t\t\t", "date": "2019.02.11", "title": "Във Войводиново не искат ромите, връщане назад няма!"}
{"url": "http://www.bnews.bg/article/256540-roditeli_na_detsa_s_epilepsiya_nastoyavat_za_lechenie_s_kanabis", "text": "\n От Асоциацията на родителите на деца с епилепсия са поискали с писмо до министъра на здравеопазването маслото от канабис да бъде разрешено за употреба у нас за най-тежките форми на епилепсия. Днес отбелязваме Международния ден за борба с епилепсията. \r\n\r\n В България маслото от канабис не е разрешено за медицински цели, но от Асоциацията на родителите на деца с епилепсия настояват това да стане за тежките форми, като се разгледа чуждият опит. Веска Събева - председател на пациентската организация, коментира: \r\n\r\n \"В цял свят вече е доказано, че маслото от канабис помага\". \r\n\r\n Такава молба е адресирана до министъра на здравеопазването: \r\n\r\n \"Разрешение за употребата на маслото от канабис или други форми, които са, защото вече знаем, че в САЩ има медикамент, който е заплатен от Здравната каса, на базата на канабисен продукт, който е предназначен за хора с епилепсия\". \r\n\r\n От Асоциацията настояват да се обучат и лекари в тази посока: \r\n\r\n \"Има взаимодействие между маслото и медикаментите, които хората получават до този момент\". С масло от канабис се лекува в САЩ и Европа. \r\n\r\n Лекари и пациенти отбелязват днес Деня на борбата с епилепсията, най-честото социално-значимо неврологично заболяване, предаде БНР. \r\n\r\n Днес в аулата на столичната болница \"Свети Иван Рилски\" ще бъдат представени резултатите от работата на специализирания център по хирургия на епилепсията. \r\n \n\t\t\t\t\t\t", "date": "2019.02.11", "title": "Родители на деца с епилепсия настояват за лечение с канабис"}
{"url": "http://www.bnews.bg/article/256536-izvanredno_poslanik_ema_hopkins_na_speshna_sreshta_s_borisov_zaradi_gebrev_tsvetanov_sam_sabira_komisiya_v_narushenie_na_pravilnika_na_ns", "text": "\n Премиерът Бойко Борисов е в извънредна среща от 9 часа с посланика на Великобритания у нас Ема Хопкинс по казуса \"Гебрев\" в Министерски съвет. \r\n\r\n Спешният разговор се провежда заради постъпилата информация, че един от предполагаемите участници в покушението срещу бившия руски агент Сергей Скрипал е участвал и в отравянето на българския бизнесмен Емилиян Гебрев през 2015 година. Това твърдят два сайта за разследваща журналистика - руски и британски. \r\n\r\n В тази връзка Комисията за контрол над службите за сигурност ще направи изслушване на компетентните органи и институции, съобщи в петък зам.-председателят на ГЕРБ Цветан Цветанов. \r\n\r\n Оказа се обаче, че само Цветанов знае за това събиране на комисията, никой друг от членовете й не знае, а дневният й ред се обявява два дни преди нейното свикване. \r\n\r\n „С огромна изненада научих, че парламентарната комисия за контрол на службите за сигурност и прилагане на специалните разузнавателни средства в четвъртък ще има закрито заседание при дневен ред - изслушване доклади на специализираните структури по нациионална сигурност по казуса ”Скрипал” и евентуално съпричастие на същата служба, която е „отровила” Скрипал, към опита за отравяне на българския биизнесмен Емилиян Гебрев”, заяви пред Епицентър. Бг депутатът Славчо Велков. \r\n\r\n „Грубо е нарушен правилникът на Народното събрание в частта му „вътрешни правила на комисиите”, където точно и ясно е фиксирано, че заседанието на комисията, на която аз съм зам.-председател, и дневният ред се обявяват два дни преди провеждане им. Изненадващо е, че г-н Цветанов, който е само член на комисията, знае седмица преди нейното заседание, че има дневен ред, че са поканени шефовете на ДАНС, МВР и не знам още кой, знае какъв ще бъде докладът и какво ще се разглежда”, недоумява Славчо Велков. \r\n\r\n Той се е обадил на някои от членовете на комисията - оказало се, че никой не е уведомен за такова заседание. \r\n\r\n   \r\n\r\n „И аз си задам въпроса - кой ръководи тази комисия – дали г-н Цветанов, който не е в ръководството й, дали г-н Лазаров, който като нейн шеф не ни е уведомил, или някоя друга държава?” , пита депутатъ т от левицата. \r\n\r\n   \r\n\r\n Велков припомня, че съобщението за свикване на комисията по национална сигурност е дошло след срещата на г-н Цветанов с Марк Помпео в САЩ. \r\n\r\n  „Това навежда на мисълта, че тук става дума за привеждане в действие на една наредба, дошла отвън, а Цветанов е обект на нейното изпълнение. Още повече, че бяхме свидетели на нещо нечувано досега в дипломацията – г-н Цветанов, зам-председателят на ГЕРБ, уведомява държавния секретар на САЩ за подкрепеното от парламента решение на българското правителство за закупуване на самолети Ф-16 един месец, след като това решение е взето. Много интересно дали държавният секретар и неговият сериозен щаб от дипломати не са били уведомени 10-15 минути за това решение, след неговото приемане. Излиза, че г-н Цветанов е българин на чужда служба,такова понятие има от миналия век – говорим за човек, който по собствено желание удовлетворява и представлява интересите на чужда държава”, казва Славчо Велков и подчертава, че „това е скандално”. \r\n\r\n „За какви заседания на комисии говорим в българския парламент, след като членовете и ръководството й не знаят, а един от тях вече ни съобщава дата и дневен ред?! Да не би г-н Цветанов да има информация от някаква собствена специална служба? Или пък специалните служби са му подчиинени? Ако е така – на какво основание? Изненадан съм неприятно!” допълва депутатът и специалист по национална сигурност. \r\n\r\n „Нещо повече, г-н Цветанов обяви, че е убеден, че в предстоящите евроизбори в България Русия ще се намеси чрез хибридни войни. Може би по този начин прави опит за оправдаване на евентуална загуба на ГЕРБ. Цветанов ще каже тогава: Ето, аз предупредих, че Русия е виновна за резултатите от вота. Това наистина е скандално!”, недоумява Велков. \r\n\r\n   \r\n \n\t\t\t\t\t\t", "date": "2019.02.11", "title": "Извънредно: Посланик Ема Хопкинс на спешна среща с Борисов заради Гебрев, Цветанов сам събира комисия в нарушение на правилника на НС!"}
{"url": "http://www.bnews.bg/article/256537-smyah_nikoy_ne_znae_koy_e_nominiral_valeri_simeonov_za_evrodeputat", "text": "\n Бивши членове твърдят, че в Бургас отдавна не съществуват структури на партията на  Валери Симеонов НФСБ. \r\n\r\n Хората твърдят, че откакто знакови лица като Димитър Байрактаров, Ангел Божидаров и Георги Дражев са напуснали партията, хората масово са ги последвали и също са напуснали редовете ѝ. За тях е пълна загадка кой е номинирал Симеонов и за коя листа, след като самия той не знае от чие име ще се явява на изборите. \r\n\r\n След позорното изказване срещу майките на децата с увреждания и лъжите за увеличаване на минималната пенсия на 300 лева, в Бургас не искат и да чуят за Валери Симеонов и партийката му! Подобно е отношението и в почти цялата страна, а най-очевадно това отношение бе изявено по време на протестите за оставката на Симеонов като вицепремиер, когато офисът на НФСБ бе почти ежедневно обстрелван с яйца от протестиращите. \r\n\r\n Наши читатели не крият възмущенията си от действията на Симеонов като вицепремиер, а след това и като депутат. Те се притесняват, че същия като нищо ще ни изложи и в Европа с някоя неадекватна изцепка, поради което в никакъв случай не вярват, че някой трезвомислещ е издигнал Валери Симеонов за евродепутат. Хората откровено се шегуват, че по-вероятно е номинацията му да е за откриване на някоя тоалетна в Брюксел, за което Симеонов вече имал необходимия опит! \r\n\r\n   \r\n \n\t\t\t\t\t\t", "date": "2019.02.11", "title": "Смях! Никой не знае кой е номинирал Валери Симеонов за евродепутат?!"}
{"url": "http://www.bnews.bg/article/256533-super_vreme_za_nachaloto_na_sedmitsata", "text": "\n Днес ще преобладава слънчево време, но преди обяд на много места в низините ще е с ниска облачност или мъгла. Ще се появи слаб до умерен юг-югозападен вятър. След обяд от запад ще се увеличава високата и средна облачност. През деня ще се задържи без валежи. Максималните температури ще бъдат 10-15 градуса. През нощта срещу вторник вятърът ще се ориентира от северозапад, ще се усили и на много места от запад на изток ще превали. \r\n\r\n Над Черноморието ще преобладава слънчево време. В сутрешните часове на места ще има мъгли. Ще духа слаб до умерен юг-югозападен вятър. Максималните температури ще бъдат от 8-9 градуса по северното, до 13-14 градуса на места по южното крайбрежие. Температурата на морската вода ще бъде около 7 градуса. Вълнението на морето ще бъде 2-3 бала. \r\n\r\n Над планините преди обяд ще има повече слънчеви часове, а след обяд облачността ще е значителна. До вечерта ще се задържи без валеж. Ще духа умерен до силен югозападен вятър и с него дневните температури още малко ще се повишат, като максималната на височина 1200 м ще бъде около 7 градуса, на 2000 м - около 1 градус. \r\n\r\n Във вторник ще бъде много ветровито и ще застудява. Ще духа умерен, временно силен вятър от запад-северозапад. Все още на отделни места ще има и слаби превалявания, предимно от дъжд, в планините - от сняг. През нощта срещу сряда вятърът ще отслабне и ще се обърне от север и от североизток, през деня в източната половина от страната ще бъде умерен. Застудяването ще продължи. Ще има и превалявания от сняг, с по-голяма вероятност в планинските райони и в Североизточна България. \r\n  \r\n \n\t\t\t\t\t\t", "date": "2019.02.11", "title": "Супер време за началото на седмицата"}
{"url": "http://www.bnews.bg/article/256524-shamara_stana_bakshish_v_shtatite", "text": "\n Рапърът Михаил Михайлов, познат повече като Мишо Шамара, стана бакшиш. Варненецът, който от години живее в Чикаго, САЩ, с жена си и двете си деца Михаил и Анита, сам призна, че вече върти геврека на кола под бранда за тасиметрови услуги Uber.  \r\n„По този начин си плащам сметките, но пък това ми дава възможността да разпределям времето, както си поискам”, не скри хип хоп легендата Big Sha. \r\n„Не е от значение как точно човек си вади прехраната в определен момент от живота си. Когато има правилната кауза зад гърба си, винаги ще предизвиква интерес и полемика в обществото. Пък и моето име е толкова наложено вече, че дори и да започна да мия кенефи в свободното си време, пак ще си остана Мишо Шамара”, обясни нашенецът интереса към него в социалните мрежи. От думите му лъсна още, че синът му – 15-годишният Михаил джуниър, който като татко си се занимава с рап под псевдонима Lil Sha, Малкия Шамар, вече е направил пробив към световните върхове в жанра, пише \"Уикенд\". \r\n„Откакто имам студио вкъщи, синът ми постоянно се занимава в него, при това често с приятелите от квартала. Понеже е имал възможността да се докосне до работата в студиата на големи имена, с които сме работили, като Том Майкъл Корт (получил награда Grammy за дейността си по албумите на Еминем и Кание Уест), той използва всяка научена нова информация от тях. В момента имам идеята да го изпратя през лятото да работи като стажант в някое от големите студиа, където да се попие опит от най-големите в индустрията”, похвали се варненецът. \r\n  \r\n \n\t\t\t\t\t\t", "date": "2019.02.11", "title": "Шамара стана бакшиш в Щатите"}
{"url": "http://www.bnews.bg/article/256535-nyama_danni_pozharat_vav_voyvodinovo_da_e_umishlen", "text": "\n \r\nЕкипи на пожарната продължават да дежурят в завода за преработка на месо в пловдивското село Войводиново, където снощи избухна голям пожар. Огнената стихия изпепели 8000 квадратни метра от предприятието, в която работят около 300 души. Пострадали хора няма. \r\n\r\n Ситуацията към момента е спокойна, пожарът е локализиран, но вътре продължават да горят отделни огнища, съобщава БНТ. Пожарникарите продължава да дежурят и в този момент. Все още не е ясно кога пламъците ще бъдат потушени напълно. Току-що на място пристигна и директорът на пожарната в Пловдив. \r\n\r\n Пожарът избухна малко преди 18:30 часа снощи. На място пристигнаха над 15 пожарни екипа, наложи се дори да дойдат и екипи от съседни общини, тъй като в района на пожара електрозахранването беше изключено и помпите вътре не работеха. \r\n\r\n Според първоначалните данни, пламъците са тръгнали от помещение за преработка и пакетиране на месото, което се намира зад административната сграда. Тя не е пострадала от пожара. Огнената стихия се разрази след работно време, когато вътре не е имало хора. \r\n\r\n Очакват се по-късно и данните от мобилната лаборатория на екоинспекцията за качеството на въздуха. Днес полицаи и пожарникари ще направят оглед вътре и едва тогава може да се каже какви са причините за огъня. Към този момент няма данни той да е умишлен.  \r\n\r\n По данни на Нова тв, собственикът на завода е предупредил работниците да си търсят нова работа от днес. \r\n\r\n   \r\n \n\t\t\t\t\t\t", "date": "2019.02.11", "title": "Няма данни пожарът във Войводиново да е умишлен"}
{"url": "http://www.bnews.bg/article/256534-brekzit_bez_sdelka_balgarite_shte_kandidatstvat_za_statut_na_usednalost", "text": "\n Правата на българските граждани във Великобритания ще бъдат гарантирани и при твърд Брекзит. Това увери пред БНР Васил Асенов, ръководител на службата по трудови и социални въпроси в посолството на България в Лондон. \r\n\r\n Той напомни, че сънародниците ни, които към 29 март тази година живеят на територията на кралството, трябва да кандидатстват за статут на уседналост чрез специално разработено приложение. \r\n\r\n От 21 януари процедурата, която е електронна и без такси, е активна за българите с биометричен паспорт. Българите, които нямат биометричен паспорт или са само с лични карти, ще могат да кандидатстват след отваряне на схемата за всички граждани на ЕС до 30 март тази година, допълни Асенов. \r\n\r\n \"При липса на сделка британското правителство публикува своята \"Бяла книга\" по отношение на бъдещата емиграционна система на страната. Това ново емиграционно законодателство се очаква да влезе в сила от началото на 2021 година и за момента имаме индикации, че до края на 2020 година съответно гражданите ще продължат да имат възможност да пътуват със своите лични карти или съответно задгранични паспорти. След 2021 г. очакванията са, че за краткосрочните пътувания, тези, които са свързани с цел туризъм, няма да е необходимо да се вадят туристически визи\". \r\n\r\n За да разяснява правата на българските граждани след оттеглянето на Великобритания от ЕС, Службата по трудови и социални въпроси към българската мисия в Лондон организира информационни дни този месец. \r\n\r\n Предстои разкриване на генерално консулство и в Единбург, Шотландия. \r\n \n\t\t\t\t\t\t", "date": "2019.02.11", "title": "Брекзит без сделка - българите ще кандидатстват за статут на уседналост"}
