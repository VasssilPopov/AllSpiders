{"url": "http://www.bnews.bg/article/257483-su_vdigna_godishnite_taksi_za_nyakoi_spetsialnosti", "text": "\n На заседание, проведено на 27 февруари 2019 г., Академичният съвет на Университета утвърди годишните такси за обучение на студенти, докторанти и специализанти за учебната 2019/2020 г. \r\n\r\n Промяната в годишните такси се отнася единствено за студенти, докторанти и специализанти, приети през учебната 2019/2020 година. \r\n\r\n Не се променят размерите на годишните такси за обучение на действащите студенти, докторанти и специализанти, приети преди учебната 2019/2020 година. \r\n\r\n Без промяна остават годишните такси за обучение на новоприети студенти, докторанти и специализанти в десет от факултетите – Историческия факултет, Медицинския факултет, Биологическия факултет, Факултета по математика и информатика, Факултета по химия и фармация, Богословския факултет, Юридическия факултет, Факултета по педагогика, Факултета по класически и нови филологии и Стопанския факултет. \r\n\r\n Намаляват се таксите на три от специалностите във Физическия факултет – „Учител по природни науки в основна степен на образованието“, „Физика и информатика“ и „Физика и математика“, от 400 на 200 лева. \r\n\r\n Няма промяна в таксите на докторантите и специализантите. \r\n\r\n Няма промяна на таксите за кандидатстване в Софийския университет за учебната 2019/2020 година и те остават 30 лева за явяване на изпит и 30 лева за участие в кандидатстудентската кампания и класиране. Няма промяна и в таксата от 50 лева за конкурсен изпит на кандидат-докторанти. \r\n\r\n За втора поредна година новоприетите студенти с максимален състезателен бал във Факултета по математика и информатика, професионално направление „Математика“, специалности „Математика“ и „Статистика“ в бакалавърска степен се освобождават от заплащане на годишната такса за обучение за първата година. \r\n\r\n Академичният съвет прие увеличение на годишната такса за обучение на студенти ОКС „бакалавър“ редовно обучение, приети в специалност: \r\n\r\n - „Туризъм“ (Геолого-географски факултет) от 420 лева на 460 лева; \r\n\r\n - „Връзки с обществеността“, „Комуникационен мениджмънт“, „Журналистика“ и „Книгоиздаване“ (Факултет по журналистика и масова комуникация) от 560 на 600 лева за редовно обучение и от 300 на 350 лева за задочно обучение; \r\n\r\n - „Европеистика“ и „Политология“ (Философски факултет) от 560 на 600 лева; \r\n\r\n - „Филология“ (Факултет по славянски филологии“) от 300 на 400 лева за задочно обучение; \r\n\r\n - „Философия“ (Философски факултет) съответно от 540 на 580 лева за редовно обучение и от 300 на 320 лева за задочно обучение; \r\n\r\n - „Графичен дизайн“ и „Музикални медийни технологии и тонрежисура“ (Факултет за науки за образованието и изкуствата) от 730 на 780 лева. \r\n\r\n Академичният съвет прие и намаление на годишните такси за обучение на чуждестранни студенти, докторанти и специализанти, граждани на страни извън Европейския съюз, за голяма част от специалностите във факултетите на Софийския университет. \r\n \n\t\t\t\t\t\t", "date": "2019.02.27", "title": "СУ вдигна годишните такси за някои специалности"}
{"url": "http://www.bnews.bg/article/257484-za_koy_pat_milioni_shte_nalivat_v_dupkite_na_dunav_most", "text": "\n „Дунав мост“ ще бъде ремонтиран основно от българска страна. Това коментира в Русе заместник-министърът на регионалното развитие и благоустройството Николай Нанков. По думите му е нужно цялостно укрепване на основите и на бетонните панели на съоръжението. \r\n  \r\nНанков заяви, че предстои проектиране и техническо обследване. Проектът трябва да е готов до няколко месеца. Тогава ще бъдат ясни необходимата сума и конкретният срок за изпълнение. \r\n  \r\nОсновният ремонт ще реши дълготрайно проблемите с появата на дупки по платното за движение. Последният случай е отпреди седмица. Тогава екипи на поддържащата фирма към Областното пътно управление в Русе ремонтираха дупка на пътното платно, през която се виждаше железопътната линия. \r\n  \r\nПричината за пропадането е остаряване на бетона на един от панелите и интензивният трафик.Статистиката от последното тримесечие показва, че през „Дунав мост“ средно за денонощие в двете посоки преминават между 2700 и 3100 превозни средства. Около две трети от тях са товарни автомобили. \r\n\r\n Припомняме, че с фанфари през 2011 година  бе пуснат изцяло обновеният български участък, който създаваше проблеми в движението през летния сезон.  \r\nСъоръжението се пуска в експлоатация предсрочно след двумесечна рехабилитация. За нея от държавния бюджет бяха отпуснати 1 милион и 700 хиляди лева. Подобен цялостен ремонт не е правен повече от 20 години, хвалеха се от местната управа тогава. \r\n„Беше подменено асфалтовото покритие и бетоновата замазка, която е под асфалтовото покритие. Бяха подменени фугите, които създаваха динамични удари върху конструкцията на моста. Беше боядисан парапетът”, обясни преди 8 години инж. Минчо Минчев - директор на Областно пътно управление - Русе. \r\n\r\n За кой път и при кого ще отидат милиони левове за ремонт, питат русенци. \r\n\r\n   \r\n\r\n   \r\n \n\t\t\t\t\t\t", "date": "2019.02.27", "title": "За кой път милиони ще наливат в дупките на \"Дунав мост\"?!"}
{"url": "http://www.bnews.bg/article/257460-rusata_zlatka_s_molba_do_svetiya_sinod_raztrognete_braka_mi_s_pavel", "text": "\n Молба до Светия Синод ще подава плеймейтката Златка Райкова, твърди „Галерия“. \r\n\r\n Блондинката иска да разтрогне църковния брак с бившия си Павел Лазаров, за да може да се венчае за настоящия си годеник Благой Георгиев. За целта обаче православният канон изисква да се подаде молба до Синода. \r\n\r\n Едва след одобрение плеймейтката ще може да се венчае пред Бога за футболиста. \r\n\r\n Русата Златка имаше връзка преди 10-ина години с Павел, който, апропо, към днешна дата живее на семейни начала с Преслава и е баща на първородната дъщеричка на фолк певицата. \r\n\r\n Когато плеймейтката се влюбва в него, не знае, че Лазаров всъщност има съпруга на име Емилия и чака дете от нея. „Щом разбрах, много плаках, но той ме увери, че ще се разведе“, жалваше се Златка пред медиите. Някъде по това време плеймейтката сключва църковен брак с Павел, като дори се хвали със снимки от церемонията. Скоро след това обаче Златка го зарязва заради психически тормоз от страна на бившата му. \r\n\r\n Трябва да отбележим, че Райкова никога не е сключвала граждански брак с Павел. \r\n\r\n Духовното лице ги е венчало без брачно свидетелство, което според канона е допустимо, но и е личен избор на свещеника. \r\n\r\n След Лазаров плеймейтката смени още доста мъже, но така и не анулира църковния брак. Сега, когато с дълбоко набожния Благой Георгиев планират сватба, Златка трябва час по-скоро да разтрогне венчавката. В противен случай Джизъса никога няма да й прости. \r\n\r\n „Благо много държи на църковния брак. За него това е нещо свещено и не е особено доволен, че благоверната му вече е била венчана за друг“, разказват негови близки. \r\n\r\n Процедурата по разтрогването не е особено сложна, стига църковното свидетелство да е у Златка. „След разглеждането на постъпилата молба за развод към епархийския съвет, документ за църковен развод се дава от митрополията на епархията, където се е състояла венчавката“, обяснява пред „Галерия“ духовно лице. Но допълва, че подобни разводи не могат да се правят до безкрай – църквата разрешава до 5 венчавки. \r\n\r\n Така или иначе, Павел ще е доволен от разтрогването, тъй като с Преслава също планират сватба. \r\n \n\t\t\t\t\t\t", "date": "2019.02.27", "title": "Русата Златка с молба до Светия Синод: Разтрогнете брака ми с Павел! "}
{"url": "http://www.bnews.bg/article/257463-tsetsi_krasimirova_revnuva_godenika_si_ot_bivshata_na_deyan_donkov", "text": "\n По-ревнива от Отело се оказа Цеци Красимирова. Смуглата красавица ревнувала до лудост годеника си Майкъл Струмейтис, а една от най-големите й душманки била родната моделка Кристина Милева. \r\n\r\n Бившата изгора на актьора Деян Донков отдавна се познавала с Биг Майк, с когото поддържала чисто професионални отношения, пише „Галерия“. Годеникът на Цеци често я канел като фотомодел за различни рекламни сесии на продуктите му от канабис. Красимирова обаче била убедена, че Милева и Майкъл са интимни. Не е тайна, че Струмейтис е ценител на женската красота, а бройката на моделките, минали през леглото му, е баснословна. \r\n\r\n Кристина пък се раздели с мъжа си още миналата година, което още повече карало Цеци да се съмнява. Според запознати Красимирова нямала основание за ревност, тъй като Биг Майк бил луд по нея. \r\n\r\n   \r\n \n\t\t\t\t\t\t", "date": "2019.02.27", "title": "Цеци Красимирова ревнува годеника си от бившата на Деян Донков"}
{"url": "http://www.bnews.bg/article/257475-borisov_nalya_porednite_milioni_levove_na_danakoplattsite_v_dzhoba_na_karakachanov_za_remonti_na_samoleti", "text": "\n На поредна далавера приличат отпусканите на парче милиони за ремонти на 14 самолета Су-25, за които днес правилетлството отпусна поредните 82, 5 милиона лева. \r\n\r\n Причината за съмнителна сделка, за която от месеци говорят от опозицията и обвиняват Каракачанов в мръсни игри започна да се известлява и да одбива реални параметри. \r\n\r\n В края на ноември м.г.  кабинетът даде други близо 200 милиона лева от парите на българските данъкоплатци за ремонти на старите съветски изтребители - МиГ-29 и Су-25, реши тогава правителството, гласувайки сумите. С второто решение управляващите решиха да отпуснат 99 милиона лева с ДДС и за \"Су\"-тата.  \r\n\r\n Обществената поръчка за ремонт на общо 14 щурмови бомбардировачи Су-25 започна с прогнозна стойност 41 млн. лв. без ДДС за срок от 4 години. В допълнение обаче бе оставена и \"опция\" Министерство на отбраната да прави допълнителни разходи до 82,5 млн. лева - точно тези, които сега правителството отпуска от нашите джобове директно на Каракачанов, отделно от бюджета на МО!!! \r\n\r\n Припомняме, че по този начин се заобикаля правилото, че рамкови споразумения на стойност над 100 млн. лева трябва да се гласуват в парламента - тъй като първоначалната цена е по-малко от тази сума, факта, че после скача многократно, не задължава Министерство на отбраната да се консултира с Народното събрание. \r\n\r\n С хитри финтове и чрез бекрайната си наглост към гласоподавателите и народа, \"големият\" патриот отново получи пари за ремонти на самолетите, след като вече бяха изнесени скандални данни за договорките му с кандидатите, подали оферти за ремонтите. \r\n \n\t\t\t\t\t\t", "date": "2019.02.27", "title": "Борисов наля поредните милиони левове на данъкоплатците в джоба на Каракачанов за ремонти на самолети"}
{"url": "http://www.bnews.bg/article/257487-ek_s_doklad_balgarskite_sluzhbi_ne_razsledvat_polititsi_za_finansovi_prestapleniya", "text": "\n \r\nДАНС и прокуратурата в България не разследват качествено потенциални финансови престъпления в България, свързани с пране на пари от политици. Две трети от сигналите на банките у нас до ДАНС за съмнителни трансакции се отнасят до местни политици, но впоследствие по тези случаи не се стига до правораздаване. \r\nТова пише в доклада на ЕК, която в днес представи редовния си преглед на икономическите политики на 27-те страни членки по линия на т. нар. Европейски семестър. За първи път в него е отделена подробна и изключително критична глава за прането на пари. \r\n\r\n Потенциални финансови престъпления не се разследват качествено, констатира ЕК. 2/3 от съмнителните транзакции, докладвани от финансовите институции в ДАНС, включват местни политически фигури, но към тези случаи не се предприемат необходимите правораздавателни действия, пише още в доклада. \r\n\r\n Според ЕК няма значим напредък до момента в изследването на пречките, които спъват подобни разследвания и превръщането им в годни доказателства на прокуратурата. \r\n\r\n Брюксел прави силно критичен преглед на системата за борба срещу прането на пари у нас, която продължава да има съществени слабости, въпреки че е била подложена на своеобразен мониторинг по проблема от международния комитет Moneyval между 2013 г. и 2017 г. Към края на 2017 г. слабостите не са били преодолени, но страната е извадена от проверката през юли 2018 г., след като е приела промени в закона. \r\n\r\n България все още не е финализирала и не е нотифицирала основния инструмент за борбата с прането на пари и финансирането на тероризма – National Risk Assessment, отбелязва ЕК. И подчертава, че специално трябва да се адресира проблемът с корупцията, която е основната предпоставка за прането на пари. \"Властите трябва да покажат устойчива тенденция към ефективно разследване и внасяне в съда на достатъчно случаи на корупция по високо равнище, включително по отношение на политици\", посочва ЕК. \r\n\r\n \r\n  \r\n\r\n   \r\n \n\t\t\t\t\t\t", "date": "2019.02.27", "title": "ЕК с доклад: Българските служби не разследват политици за финансови престъпления!"}
{"url": "http://www.bnews.bg/article/257486-prezidentat_balgarskiyat_it_sektor_se_prevrashta_vav_vodesht_v_nashata_ikonomika", "text": "\n Иновациите са отражение на нивото на национални амбиции за бъдещето и на важното взаимодействието между бизнеса държавните институции и образователните институции. Това заяви президентът Румен Радев на осмия конкурс за принос в развитието на информационните технологии, който се провежда под негов патронаж. \r\n\r\n Българският ИТ сектор се превръща във водещ в нашата икономика, докато до преди няколко години на него се гледаше като на модна тенденция, допълни Радев. Идеите, които генерира този сектор, са важни за нашето развитие по думите му, защото без него иновации на практика няма. IT секторът предоставя решение на проблема с липсата на работна ръка, убеден е Радев. \r\n\r\n Заедно с младите таланти IT секторът дава конкурентно предимство на нашия регион. \r\n\r\n Президентът връчи наградата на БАИТ за специален принос на създателя на образователната платформа с видео уроци \"Уча се\" Дарин Маджаров.Той е включен в класацията на \"Форбс\" за бъдещи лидери на България. \"Това е пример как няма предел за успеха, когато смелостта на идеите и упоритостта извират от благородна кауза. Тази благородна кауза е бъдещето на нашите деца\", каза още президентът. \r\n\r\n Дарин Маджаров обеща още усърдие за развитие на платформата, която цели да стимулира учениците и да ги обучи на ценности, които да ги изведат до успеха в България или в чужбина. \r\n\r\n \"Нека се почувстваме окрилени и обнадеждени от младите таланти\", заяви Огнян Траянов, председател на УС на Българската асоциация по информационни технологии. \r\n\r\n По думите му трудът на компаниите се осмисля от клиентите, а удовлетворението идва, когато животът и бизнесът се облекчат, прилагайки резултатите от положения труд за създаване на нови технологии. \r\n\r\n Част от стратегията за привличане на чуждестранни инвестиции у нас елогистичният парк в Бургас. \r\n\r\n Младежка награда за приноса си в развитие на електронните системи получи Енчо Шахънов, ученик в ТУЕС -София. \r\n\r\n В категорията образователна награда беше отличена Професионална гимназия по компютърно програмиране и иновации в град Бургас. \r\n\r\n Там се обучават специалисти в сферата на високотехнологичната индустрия, която допринася за развитие на икономиката, предаде Нюз.бг. \r\n\r\n Министерството на туризма, журналисти и корпоративни проекти също бяха отличени на церемонията. Награда в категорията общинска администрация беше присъдена на община Варна. \r\n\r\n   \r\n \n\t\t\t\t\t\t", "date": "2019.02.27", "title": "Президентът: Българският ИТ сектор се превръща във водещ в нашата икономика"}
{"url": "http://www.bnews.bg/article/257476-tramp_i_kim_chen_un_pretupaha_sreshtata_i_sednaha_da_vecheryat", "text": "\n Лидерът на Северна Корея Ким Чен-ун и президентът на САЩ Доналд Тръмп приключиха срещата си на четири очи във Виетнам, която продължи едва около 10 минути, при планирани 20. \r\n\r\n След това обаче започна официална вечеря, в която от американска страна участват държавният секретар Майк Помпейо и началникът на канцеларията на Белия дом Мик Мълвани, а от севернокорейска - заместник-председателят на ЦК на Корейската трудова партия Ким Йон-чхол и министърът на външните работи И Йон-хо. \r\n\r\n Има преводачи от двете страни, но не присъства Ким Йо-чен, сестра и близък съветник на Ким Чен-ун. Очаква се вечерята да продължи близо два часа, предаде ТАСС, цитирана от БТА. \r\n\r\n   \r\n \n\t\t\t\t\t\t", "date": "2019.02.27", "title": "Тръмп и Ким Чен-ун претупаха срещата и седнаха да вечерят"}
{"url": "http://www.bnews.bg/article/257459-pleymeytkata_magi_bader_zabi_65_godishen_sponsor", "text": "\n „Имам мъж до себе си, но засега ще запазя името му в тайна.“ Така Мис Плеймейт 2016 Магдалена Бадер отговаря всеки път на въпроса има ли си гадже. \r\n\r\n Мистерията, в която забули любимия си, предизвика любопитството на „Галерия“. Защо една плеймейтка, която сама признава, че е жадна за слава и популярност, ще пази личния си живот в тайна? \r\n\r\n Е, причината се оказа банална, колкото приказката за хубавите ябълки и прасетата – гаджето й просто е 65-годишен, не особено симпатичен, но пък фрашкан с пари баровец, научи „Галерия“ от сигурен източник. \r\n\r\n Бизнесменът има хотели в Слънчев бряг и макар да не е от „големите риби“, разполага с достатъчно средства, за да угажда на всички прищевки на Бадер. Именно възрастният мъж финансира последното й ново начинание – онлайн бутик за дрехи. \r\n\r\n Подобно на колежките си плеймейтки Николета Лозанова, Златка Райкова и Ася Капчикова, Маги също реши да открие свой собствен бранд. \r\n\r\n Марката „by Magi Bader“ засега не е особено успешна, но силиконката няма притеснения за финансовата си стабилност. Тя не разчита на приходите от бранда си и изцяло зависи от 65-годишния си любим. Хотелиерът й помагал и в грижите за 6-годишния й син, като се стараел нищо да не липсва на момчето. \r\n\r\n  25-годишната Маги има син от бившия си съпруг Марио, с когото са разведени отдавна. Двамата поддържат добри приятелски отношения, но финансово не можела да разчита на него. Бащата на детето плащал минимална издръжка, крайно недостатъчна за високия стандарт на Бадер. \r\n\r\n  Слава богу, преди близо 2 години по време на светско парти се запознава с богатия бизнесмен, който, макар и в пенсионна възраст, я дарява с блага, за каквито само си е мечтала. „Да, на теория може да ми бъде дядо, но на практика е просто един богат чичко“, шегувала се Бадер пред приятелки. \r\n \n\t\t\t\t\t\t", "date": "2019.02.27", "title": "Плеймейтката Маги Бадер заби 65-годишен спонсор "}
{"url": "http://www.bnews.bg/article/257479-bankerkata_obvinena_v_krazhba_ni_hilyadi_levove_ot_klienti_sanuvala_koshmari_v_kiliyata", "text": "\n Бургаският апелативен съд току-що освободи под домашен арест банкерката Биляна Манчева. \r\n\r\n Решението на магистратите е окончателно и не подлежи на обжалване. Преразглеждане може да има, ако евентуално Биляна се опита да избяга от страната или срещу нея се съберат нови доказателства, уличаващи я в извършване на престъплението. „Честно да ви кажа не издържам в килията, сънувам кошмари. Допреди две седмици бях успешен мениджър. Не съм вземала парите. Сега стоя в един квадратен метър и не знам какво се случва. Страшно е, разберете ме.“ Това заяви пред съда в Бургас банкерката Биляна Манчева, която е обвинена че източила 400 хил. лв. от сметките на клиенти на „Алианц банк“ в Нова Загора, съобщи БЛИЦ. \r\n\r\n Тя бе доведена в Апелативния съд, където се гледа мярката и за неотклонение на втора инстанция. Без съгласие на централата в Стара Загора, Биляна Манчева не можела да прави големи транзакции, добави адвокатът и разказа, че условията в ареста били нечовешки. Килията била общо 4 квадрата, а от леглото и до вратата - един квадрат- площта, в която можела да се движи. \r\n\r\n В затвора имало епидемия от Хепатит B и серопозитивни. На всичко отгоре Манчева вече имала и съкилийничка. Прокурор Красимира Кателиева заяви, че има достатъчно косвени доказателства, които уличават банкерката. Според обвинението, още три месеца след назначаването й през юни 2016 г. , от авоарите на по-едрите клиенти започнали да изчезват суми. Те били насочвани към други сметки и в по-голямата си част са били теглени през банкомати. На заседанието дойдоха и родителите на Манчева, които споделиха, че са в шок и не знаят какво се случва.  \r\n  \r\n \n\t\t\t\t\t\t", "date": "2019.02.27", "title": "Банкерката, обвинена в кражба ни хиляди левове от клиенти, сънувала кошмари в килията "}
{"url": "http://www.bnews.bg/article/257464-noviyat_na_mariya_ilieva_prasna_7_bona_za_pochivka_v_mayami", "text": "\n Новото гадже на Мария Илиева – Петър Бонев, я заведе на първата им почивка в чужбина. Двамата са в Щатите заедно със сина на певицата – 1-годишния Александър. Мария и Бонев все още крият за връзката си и не се показват заедно. Зоркото око на „Галерия“ обаче веднага забеляза, че макар и поотделно, певецът и Илиева публикуват снимки от Маями по едно и също време. \r\n\r\n В музикалните среди шушукат, че Бонев като кавалер е поел всички разноски по екскурзията. Само за самолетните билети платил 4000 лева, макар че малкият Сашко пътува безплатно. \r\n\r\n С останалите разноски почивката му излязла над 7000 лева. \r\n \n\t\t\t\t\t\t", "date": "2019.02.27", "title": "Новият на Мария Илиева пръсна 7 бона за почивка в Маями "}
{"url": "http://www.bnews.bg/article/257485-rezhat_zaplatite_na_deputatite_koito_ne_hodyat_na_rabota", "text": "\n Правната комисия наказа депутатите, които не се явят на пленарни заседания пет пъти в месеца и ги остави без основните им месечни заплати. Празни ще останат джобовете им и ако не се явят в пленарната зала в три поредни дни. \r\n\r\n Народните избраници обаче няма да бъдат лишени от социални и здравни осигуровки. Режат им обаче парите за класа за прослужено време. \r\n\r\n Пропорционално се намаляват и парите на парламентарната група за представителни нужди, според това колко са били отсъствията. \r\n\r\n Против промените в Правилника на НС гласуваха само двамата депутати от ДПС Хамид Хамид и Йордан Цонев, съобщи Канал 3. \r\n\r\n   \r\n \n\t\t\t\t\t\t", "date": "2019.02.27", "title": "Режат заплатите на депутатите, които не ходят на работа"}
{"url": "http://www.bnews.bg/article/257441-naum_shopov_varti_skalpel_v_dve_bolnitsi", "text": "\n Наум Шопов-младши се клонира и пак оперира. Този път в две болници наведнъж. Покрай мечтата си да стане пластичен хирург той учи и практикува в университета, а пред камерите също размахва скалпел. \r\n\r\n В новите епизоди на сериала „Откраднат живот“ наследникът на Христо Шопов ще преживява съдбовни моменти във и вън от операционната зала, пише „България Днес“. \r\n \n\t\t\t\t\t\t", "date": "2019.02.27", "title": "Наум Шопов върти скалпел в две болници "}
{"url": "http://www.bnews.bg/article/257461-dimitar_marinov_kam_pochitateli_i_krititsi_priemam_kritikite_no_neka_ostavim_politikata_v_minaloto", "text": "\n \"Покорно и най-сърдечно благодаря на всички сънародници, които ме отрупаха с комплименти, искрени пожелания и чувства! На всички, които разбраха и оцениха решението ми да скътам нашия трикольор в джоба на сакото си - до сърцето ми. То бе символ на гордост - България и Българското!\", написа Димитър Маринов в официалния си профил във Фейсбук. \r\n\r\n В неделя вечер американската продукция \"Зелена книга\" бе отличена с Оскар в най-престижната категория за \"Най-добър филм\". Българинът Димитър Маринов играе второстепенна роля във филма и има немалко появи в лентата, като част от музикантите, придружаващи изпълнителя д-р Дон Шърли (Махершала Али) по време на турнето му в САЩ. Маринов излезе на сцената с целия екип на продукцията и успя да вземе в ръцете си една от статуетките, предвидени за продуцентите. Така всички ние успяхме да видим на бляскавата церемония българин с Оскар в ръце. А от джоба на сакото му ясно стърчеше българският флаг. \r\n\r\n \"Откровено и с отворено разбиране приемам критиката и коментарите на тези, които не се съгласиха с действията ми и също на онези, които се съмняват в \"истините и фактите\" около мен - имат пълното право и нека\", продължи Маринов в социалните мрежи. \r\n\r\n \"И поради това моля (ако е възможно), обръщайки се към всички журналисти, а и сънародници: нека оставим политика, \"интерпретации\" и минало там, където им е мястото - при политиците, новелистите и в миналото. Моето дело е актьор-творец, баща и съпруг. Аз не разбирам от политика... Аз разбирам и вярвам в мечти, и вдъхновение. Аз желая и се стремя да давам кураж, и предизвиквам дръзновение в младите, следващи своя път и мечти. Да ги уверявам и да им доказвам моето верую - цел, дисциплина, труд и коректност с чувство за отговорност и постоянство. И тогаз успехът е неизбежен, независимо от нивото, на което е постигнат - той е успех. \"Капка по капка, вир става!\" Нека се ценим и приемаме като хора, каквито сме, и се стремим да бъдем в най- и с най-доброто, а не \"кои\" сме и \"къде\" сме - светът е на всички... Аз съм просто човек като всеки друг - с нищо по-различен, освен с талант в определена сфера, над който, чисто и добросъвестно работя, без претенции\", написа българският актьор. \r\n\r\n За Маринов основната цел остава развиването на таланта му като артист: \r\n\r\n \"То почти никой не ме знаеше допреди вчера, а си работя успешно с години... Наградите не бива да са цел, те са респективно резултат от свършената работа. Оценяването на таланта с постиженията му е благодарение на тази свършена работа, а не на персоналното \"кой си\", \"какъв си бил\", \"какво си правил\" в личния си, частен живот. Ние всички сме хора, със своите грешки, слабости и страхове. С \"претупани\" понякога, действия и сконфузени или непремислени начинания. И какво от това? Та нали така се учим, растем, разбираме, променяме и коригираме? Нали така творим, създаваме и пробваме? Та не е ли в това смисълът на живеене и успяване? И един ден, независимо от миналото, да погледнем рожбата в чистите й очи и да имаме смелостта, а и доблестта да й кажем как, какво и защо - искрено, та дори и гузно понякога. За да станат по-добри, по-успешни и по-човеци от нас. И това за мен е веруюто. \r\n \n\t\t\t\t\t\t", "date": "2019.02.27", "title": "Димитър Маринов към почитатели и критици: Приемам критиките, но нека оставим политиката в миналото"}
{"url": "http://www.bnews.bg/article/257467-vapreki_priziva_na_prezidenta_bsp_nyama_da_obsazhda_vetoto_varhu_izborniya_kodeks_v_parlamenta", "text": "\n БСП няма да влезе в парламента при обсъждането на президентското вето върху промените в Изборния кодекс, потвърди днес лидерът на партията Корнелия Нинова. По повод промените в Правилника за дейността на Народното събрание, които правната комисия ще разглежда, Нинова каза, че решенията са в ръцете на управляващите, но ще настояват да приемат и предложението на БСП заплатите на депутатите да не се увеличат автоматично на три месеца. \r\n  \r\nВъпреки призива на президента Румен Радев БСП да се върнат в парламента, за да участват в обсъждането и гласуването на промените в Изборния кодекс, от БСП са категорични, че няма да го направят. \r\n  \r\nЛидерът на партията Корнелия Нинова обясни защо: \r\n  \r\n„Няма да влизаме в парламента при обсъждането на ветото. Самите управляващи обявиха предварително, дори без да са прочели мотивите, че ще го отхвърлят. Така че нов дебат със същите аргументи, които излагахме в продължение на 26 часа и не бяха чути, очевидно няма да доведе до резултат при предварително заявеното намерение на ГЕРБ да отхвърлят ветото и да не приемат бележките, мотивите на президента Радев“. \r\nПо отношение на промените в Правилника на Народното събрание,  част от които бяха предложени именно заради отсъствието на БСП от пленарна зала, Нинова каза: \r\n  \r\n„В ръцете на мнозинството е да променят правилника. Ние сме дали своето становище, отказали сме се от всякакво заплащане, ползване на командировъчни и т.н. Но въпросът да се реши принципно. Искаме да се разгледа и нашето предложение, а именно да се намалят и замразят заплатите на депутатите и те да не се увеличават автоматично на всеки три месеца с ръста на средната заплата. Това е несправедливо. Така че нека спрат всички заплати на тези, които не ходят на работа, както и всички придобивки, но и да намалят и замразят заплатите на депутатите“. \r\n\r\n Корнелия Нинова каза още, че двамата депутати от БСП Иван Иванов и Йордан Младенов, ще върнат на парламента командировъчните, платени им за пътуване до Австрия за изложение за лов и риболов. Двамата са взели командировъчни, въпреки решението на левицата да бойкотира пленарните заседания заради Изборния кодекс, предаде Дарик. \r\nИванов и Младенов са били в Австрия от 20 до 24 февруари на изложението за лов и риболов в Залцбург, където България има щанд. Сумата за командировките на двамата е около 6000 лева. Командировъчните им са подписани от председателя на парламента Цвета Караянчева. \r\n \n\t\t\t\t\t\t", "date": "2019.02.27", "title": "Въпреки призива на президента БСП няма да обсъжда ветото върху Изборния кодекс в парламента"}
{"url": "http://www.bnews.bg/article/257468-ananiev_tarsi_vinovnite_za_gey_broshurite_plaznali_v_uchilishtata", "text": "\n Брошури за сексуално ограмотяване, илюстрирани с мъжки гей двойки, и появили се в училища, разбуниха духовете в институциите и сред хората в социалната мрежа. Здравният министър Кирил Ананиев определи като провокация разпространението им и обеща наказания за виновните. Ананиев даде заявката след излъчването на телевизионен репортаж от езиковата гимназия в Ямбол, където е била раздавана въпросната брошура под мотото „Любов без последствия“. \r\n  \r\nПо думите на здравния министър, брошурата е част от здравно-образователна програма, финансирана от Глобалния фонд на ООН, и е била складирана в районните здравни инспекции в страната, но инспекциите в Хасково, Монтана, Ямбол, Видин и Кърджали са допуснали тя да стигне до училищата, като са снабдили с нея медицинските лица от училищните лекарски кабинети. От една седмица институциите работят за нейното изтегляне от училищата, обясни още Кирил Ананиев. \r\n  \r\n„Тя е свързана с целевата група, която се казва МСМ или това означава „Мъже правят секс с мъже“.Разбира се, това е важна тема и ние въобще не я подценяваме, но има определен регламент, по който тази брошура трябва да отиде само и единствено в кабинетите за анонимно и безплатно консултиране и изследване на хората от тази група за наличие на СПИН. В никакъв случай тази брошура не е била предназначена за училищата, поради което веднага, след като получихме информация, че тя се разпространява в училищата, заедно с Министерството на образованието от една седмица правим всичко възможно, за да приберем тези брошури, за да не достигнат до децата, които са невинни и нямат нищо общо с този проблем“, посочи министър Ананиев. \r\n  \r\n„Това е една провокация, която в момента разследваме, и всички виновни лица ще бъдат наказани по съответния начин“, допълни той. \r\n  \r\nБрошурата „Любов без последствия“ е разпространявана в училищата от медицинските специалисти, работещи в здравните кабинети. Това каза след правителственото заседание министърът на образованието и науката Красимир Вълчев.  \r\n\r\n „Все още нямаме пълна информация по случая. Но това, което разбрахме, е, че чрез медицинските специалисти, които са в здравните кабинети в училище и които не са на подчинение на директорите, е разпространявана брошурата в повечето случаи“, обясни Вълчев, предаде Дарик. \r\n  \r\nМеждувременно не закъсняха и реакциите в социалните мрежи, където хората споделяха снимки на провокативната корица и не криеха възмущението си. \r\n \n\t\t\t\t\t\t", "date": "2019.02.27", "title": "Ананиев търси виновните за гей брошурите, плъзнали в училищата"}
{"url": "http://www.bnews.bg/article/257482-tramp_tsenzuriral_4_medii_i_ne_gi_dopusnal_na_sreshtata_s_kim_chen_un", "text": "\n Администрацията на Белия дом забрани на четирима американски журналисти да отразяват срещата на Доналд Тръмп със севернокорейския лидер Ким Чен-ун с мотива, че на предишните срещи между двамата са задавали въпросите си на прекалено висок глас, съобщава „Вашингтон Пост”. \r\n\r\n Става дума за репортери от „Асошиейтед Прес”, „Блумбърг”, „Лос Анджелис Таймс” и „Ройтерс”, които няма да имат право да присъстват на вечерята на държавните глави. Сред въпросите, които очевидно са разгневили Тръмп през последните няколко часа, е този за свидетелството пред Конгреса на бившия му адвокат Майкъл Коен. \r\n\r\n Първоначално на вечерята бяха допуснати само фоторепортери и тв екип. Последва скандал, след който говорителят на Белия дом Сара Сандърс разрешила само на един репортер да влезе – Вивиан Салама от „Уолстрийт Джърнъл”, която не е задавала въпроси по време на вечерята. Американското издание отбелязва, че междувременно поне двама севернокорейски журналисти са отразявали събитието. \r\n\r\n АП реагира остро на „опитите на Белия дом да ограничи достъпа до президента”. Само ден по-рано импровизираният международен пресцентър в Ханой беше почти насилствено преместен, след като се оказа, че е точно в хотела, където е настанена делегацията на КНДР. \r\n\r\n Тръмп често е споделял, че не одобрява журналистическите въпроси по време на общи снимки със световни лидери, като ги смята за неуважителни. Освен това, той е буквално във война с повечето големи медии отвъд Океана. \r\n \n\t\t\t\t\t\t", "date": "2019.02.27", "title": "Тръмп цензурирал 4 медии и не ги допуснал на срещата с Ким Чен-ун!"}
{"url": "http://www.bnews.bg/article/257462-uchiteli_na_patrik_smamriha_veneta_raykova", "text": "\n Смъмряне е получила тв водещата Венета Райкова от учители на сина й Патрик, твърдят пред „Галерия“ родители на негови съученици от 33-о СУ „А.С. Пушкин“. \r\nМакар наследникът на журналистката да е отличник, преподавателите направили забележка заради честите му отсъствия. \r\n\r\n Повод за неприятната ситуация станала последната бележка, която Патрик представил в училище за отсъствие по домашни причини. „Домашните причини“ обаче лъснаха в социалния профил на момчето като луксозна 4-звездна почивка. Патрик се похвали със снимки от СПА хотел в Банско, където с Венета и баща му Тихомир отбелязаха 10-ия му рождения му ден. \r\n\r\n „Патрик, ти не си ли на училище“, питаха под снимките родители на негови съученици. А коментарите им светкавично бяха изтрити… Факт е, че Райкова често си позволява почивки и екскурзии, заради които се налага Патрик да отсъства от школото. След последния случай учители на детето направили тактична забележка на Венета – като ще извинява отсъствия, поне да не излага „домашните си причини“ на показ в социалните мрежи. \r\n\r\n   \r\n \n\t\t\t\t\t\t", "date": "2019.02.27", "title": "Учители на Патрик смъмриха Венета Райкова "}
{"url": "http://www.bnews.bg/article/257444-krachmar_zavleche_toni_dimitrova", "text": "\n Известен столичен кръчмар е измамил естрадната легенда Тони Димитрова. Той я поканил да пее в ресторанта му в центъра на София, а после се оказа, че не е платил целия хонорар, за който се били разбрали. \r\nНеприятният инцидент станал миналия февруари, но певицата едва сега реши да говори. „Познавах го отдавна, беше ме канил и преди това, но все му отказвах, защото бях чувала някой неща. Казах му затова, което се говори, а той ми отвърна, че не е вярно. Първия път, когато бях там, беше коректен с мен. Втория път обаче ми даде само една част от хонорара и след това се скри“, споделя Тони. Тя отказва да каже името му, за да не му прави излишна реклама, но „Телеграф“ научи, че и други изпълнители са изгорели с пари от него. \r\nПевицата разкри, че е мамена и от други хора в бранша. Преди време неин познат си позволил  да пазарува с нейната карта, като похарчил 50 евро. Въпросният човек запазил номера от картата на Тони от друго плащане, което правили заедно. \r\nЗаради доброто си сърце лъчезарната Блондинка често си пати от лъжи и измами.  „Не искам повече наивността ми да граничи с откровена глупост“, обяснява тя. Казва, че последните две години са й донесли най-големите рани и 5разочарования в личен план, и допълва, че е нямала други такива в живота си. \r\n \n\t\t\t\t\t\t", "date": "2019.02.27", "title": "Кръчмар завлече Тони Димитрова "}
{"url": "http://www.bnews.bg/article/257469-agresiya_v_uchilishte_v_parvomay_poboy_v_mezhduchasie", "text": "\n Полицията в Първомай разследват случай на побой между ученици.  Сигналът за случилото се пред местно основно училище в града е получен на тел. 112 към 09:00 ч. на 26 февруари, съобщиха от полицията. \r\nСпоред информацията, по време на междучасие пред събрали се техни съученици две 14-годишни момчета започнали взаимно да си разменят удари. \r\nВ резултат на намесата на случаен минувач и пристигналите полицейски служители сбиването между двамата било прекратено, без да има сериозно пострадали. \r\nЕдиният от учениците е настанен в болница за наблюдение с контузии по главата и тялото, съобщава Дарик. Медицинска помощ е оказана и на другото момче, спрямо когото била взета 24-часова мярка за задържане. \r\n\r\n Образувано е досъдебно производство за нанасяне на лека телесна повреда по хулигански подбуди. Работата по изясняване на причините и обстоятелствата около случилото се продължава. \r\n \n\t\t\t\t\t\t", "date": "2019.02.27", "title": "Агресия в училище в Първомай! Побой в междучасие!"}
{"url": "http://www.bnews.bg/article/257472-bomba_v_sada_gerb_sa_represirali_svidetelite_po_sudzhukgeyt", "text": "\n Месарят от Добрич, който стартира \"Суджукгейт\", като се осмели да заяви, че ексдепутатът и местен лидер на ГЕРБ Живко Мартинов, го е изнудвал за тонове деликатес, вече е... бивш месар. \r\n\r\n \"Нямам бизнес вече. Приключи. \r\n\r\n - Как приключи? \r\n\r\n - С актове, запори и затваряне на цеха.\" \r\n\r\n Това обяви с неохота днес Антон Проданов на журналистически въпроси. Той за пореден път каза, че в областния град след раздухването на случая и подадената под натиск оставка на Мартинов от парламента, се е разразила \"тотална репресия срещу всички свидетели\". \r\n\r\n Прокуратурата твърди, че местният гербер Мартинов е изисквал от Проданов с четири отделни деяния, 4 тона суджук, а също 30 кг телешка пастърма и пак толкова филе \"Елена\". Обяснявал, че такива внушителни количества са му необходими, да ги носи \"на г-н Бойко Борисов и на други високи хора от ГЕРБ“. \r\n\r\n Проданов дойде лично днес и се конституира и като частен обвинител, и като граждански ищец на стартиралото дело в Специализирания наказателен съд. Фалиралият колбасар претендира в рамките на наказателното дело и да си възстанови сумата от 36 168,20 лв. Сам каза, че неимуществени, т.е. - морални вреди, няма да търси. \r\n\r\n Днес Спецсъдът уважи молбата му и проведе т нар. предстартово разпоредително заседание. \r\n\r\n Дори адвокатът на Мартинов - Христо Ботев, не се възпротиви делото по чл 214 (за изнудване) да тръгне по общия ред. Той се оплака само, че прокуратурта не е обърнала внимание на техните молби да се свалят ограничителните мерки срещу клиента му. Мартинов е с възбрани върху имоти, запор на сметки, парична гаранция и забрана да напуска страната, предаде Клуб Z. \r\n\r\n Ботев още заяви, че твърдението, че Проданов е \"предоставил\" исканите количества суджук на Мартнов, не предполага изнудване, а доброволност. \r\n\r\n \"Този човек (Проданов, б.р.) е имал много сериозни проблеми с бизнеса, много преди да заговри за Живко Мартинов\", заяви адвокат  Ботев. \r\n\r\n Предстои съдът да се произнесе за по-нататъшното развитие на делото.  \r\n \n\t\t\t\t\t\t", "date": "2019.02.27", "title": "Бомба в съда: ГЕРБ са репресирали свидетелите по \"Суджукгейт\"!"}
{"url": "http://www.bnews.bg/article/257473-doklad_na_ek_balgariya_e_sred_9_te_darzhavi_s_ikonomicheski_disbalans", "text": "\n Насърчаване на инвестициите, провеждане на отговорни фискални политики и изпълнението на добре планирани реформи са основните послания в годишната оценка на Европейската комисия за икономическото и социалното положение в държавите членки, която включва редовния доклад за България, съобщиха от ЕК. \r\n\r\n Настоящият преглед на специфичните за отделните държави предизвикателства се извършва в момент, в който се очаква растежът на европейската икономика през 2019 г. да продължи за седма поредна година, но с по-умерено темпо. Заетостта е на рекордно високо равнище, а безработицата е на рекордно ниско равнище. Публичните финанси също се подобриха, въпреки че някои държави все още са изправени пред високи равнища на дълг. \r\n\r\n Въпреки това остават редица предизвикателства. Нивото на производителността остава слабо, застаряването на населението се засилва и бързите технологични промени оказват значително въздействие върху пазара на труда. В някои от държавите членки равнищата на реалните доходи на домакинствата се запазват под тези отпреди кризата. Младежката безработица намаля значително, но в някои държави членки тя е все още неприемливо висока. В период на по-силно изразена несигурност в световен мащаб от решаващо значение е държавите — членки на ЕС, да засилят действията си за повишаване на производителността, да подобрят устойчивостта на своите икономики и да осигурят условия икономическият растеж да бъде от полза за всички граждани. След публикуването през ноември на годишния обзор на растежа и на Препоръката относно икономическата политика на еврозоната, с които се определят приоритетите на европейско равнище, в днешните 28 доклада по държави се обръща внимание на националното измерение на европейския семестър. В докладите се предоставя подробен анализ на специфичните за всяка държава икономически и социални предизвикателства. Те ще послужат като основа за обсъждане с държавите членки на техните национални решения на политиката преди те да изготвят своите национални програми през април и ще доведат до формулиране в края на пролетта на годишните специфични за всяка държава препоръки. \r\n\r\n Новото в днешния пакет е, че Комисията поставя началото на дискусия относно предизвикателствата и приоритетите, свързани с инвестициите, в държавите членки и представя първи идеи за това как средствата на ЕС, и по-специално фондовете на политиката на сближаване на ЕС, може да са от полза през предстоящия програмен период 2021—2027 г. Тази стъпка също така ще послужи за осигуряване на по-голяма съгласуваност между координацията на икономическите политики и използването на средствата на ЕС, които представляват значителна част от публичните инвестиции в редица държави членки. Този нов фокус е отразен в докладите по държави, а към всеки доклад е добавено ново приложение относно възможното използване на бъдещите средства на политиката на сближаване на ЕС. \r\n\r\n Заместник-председателят Валдис Домбровскис, отговарящ за еврото и социалния диалог, а също и за финансовата стабилност, финансовите услуги и съюза на капиталовите пазари, заяви: \r\n\r\n Европейската икономика бележи седма последователна година на икономически растеж. Растежът обаче забавя темповете си. Поддържането на набраната инерция в бъдеще ще изисква висока конкурентоспособност, както и по-нататъшно сближаване във възходяща посока. За да се отключи пълният потенциал за растеж на нашите икономики, са ни необходими структурни реформи. Нуждаем се също така от целенасочени инвестиции за увеличаване на растежа на производителността в цяла Европа. \r\n\r\n В докладите по държави се прави оценка на напредъка на държавите членки при изпълнението на специфичните за всяка държава препоръки на Комисията от юли 2018 г. Като цяло държавите членки са постигнали известен или по-голям напредък в изпълнението на повече от две трети от препоръките, издадени след въвеждането на Европейския семестър през 2011 г. Държавите членки са постигнали най-голям напредък по отношение на препоръките в областта на финансовите услуги, което показва приоритета, който беше даден на стабилизирането и стабилността на финансовия сектор в периода след финансовата криза. Стабилен напредък бе постигнат и във връзка с реформите за улесняване на създаването на работни места на постоянни договори и за преодоляване на сегментацията на пазара на труда. \r\n\r\n Един от начините, които използва Комисията през последните години, за да помогне на държавите членки да увеличат усилията си за реформи, е чрез нейната Програма за подкрепа на структурните реформи (ППСР), чиято цел е да осигурява техническа подкрепа за всички държави— членки на ЕС, по тяхно искане, за да им се помогне да разработват и провеждат стимулиращи растежа реформи. Това включва и реформите, посочени в специфичните за всяка държава препоръки. \r\n\r\n Като част от днешния пакет Комисията също така прие Работната програма за 2019 г. по Програмата за подкрепа на структурните реформи. През 2019 г. по линия на Програмата за подкрепа на структурните реформи ще бъде предоставена техническа помощ на 26 държави членки за изпълнението на повече от 260 проекта. Те са в допълнение към над 290 проекта, подбрани през 2017 г. и 2018 г. \r\n\r\n През ноември миналата година Комисията започна задълбочени прегледи за 13 държави членки с цел да анализира дали те са засегнати от макроикономически дисбаланси и при положителен отговор — колко сериозни са те. Комисията стигна до заключението, че съществуват дисбаланси или прекомерни дисбаланси във всички тези 13 държави членки, но в някои случаи сериозността на дисбалансите намалява. \r\n\r\n Обобщението на задълбочените прегледи е, че в България, Германия, Испания, Франция, Хърватия, Ирландия, Нидерландия, Португалия, Румъния и Швеция са налице икономически дисбаланси. \r\n\r\n В Кипър, Гърция и Италия са установени прекомерни дисбаланси. Комисията ще продължи да прави преглед на развитието и на мерките на политиката, предприети от всички държави членки с дисбаланси или прекомерни дисбаланси, в рамките на специално наблюдение в контекста на европейския семестър.  \r\n\r\n Комисията също така публикува днес своето становище относно актуализирания проект на бюджетен план на Словения, тъй като представеният през октомври миналата година се основаваше на сценарий „без промяна в политиката“ и беше отново представен междувременно. Комисията счита, че актуализираният проект на бюджетен план създава риск от неспазване на разпоредбите на Пакта за стабилност и растеж. Както според плана на Словения, така и според Комисията се очакват проектът на бюджетен план да доведе до значително отклонение от плана за корекции за постигане на средносрочната цел на страната. Поради това Словения се приканва да предприеме необходимите мерки в рамките на националните бюджетни процедури, за да гарантира, че бюджетът за 2019 г. ще съответства на изискванията на Пакта за стабилност и растеж. \r\n\r\n По отношение на Гърция, която се присъедини към процеса на европейския семестър след като приключи своята програма за подкрепа на стабилността през миналото лято, Комисията прие втория си доклад в рамката за засилено наблюдение. В доклада се прави оценка на постигнатия от Гърция напредък по свързаните с политиките ангажименти, поети на заседанието на Еврогрупата през юни 2018 г. В доклада се стига до заключението, че макар Гърция да е постигнала значителен напредък в изпълнението на специфичните си ангажименти за реформи до края на 2018 г., темпото в някои области е бавно и е довело до закъснения в свързаните с тях ключови реформи. \r\n\r\n Комисията също така публикува доклада за напредъка по изпълнението на Препоръката на Съвета от 20 септември 2016 г. за създаване на национални съвети по производителността. В доклада се анализират измененията в производителността и конкурентоспособността в ЕС и еврозоната и се прави общ преглед на създадените в края на 2018 г. съвети по производителността. Национални съвети по производителността вече са създадени в 10 държави членки от еврозоната. Всички останали държави членки от еврозоната потвърдиха намерението си да създадат такива съвети в близко бъдеще. Съществуващите съвети, които имат различни нормативни уредби поради специфичните за всяка държава условия, вече активно допринасят за националните дискусии относно предизвикателствата пред производителността. С цел улесняване на обмена на мнения, практики и опит Комисията постави началото на мрежа на съветите по производителността. \r\n\r\n Комисията прие също така предложение за запазване на Решението на Съвета от 2018 г. относно насоките за политиките за заетост на държавите членки. Тазгодишното предложение потвърждава отново съответствието на насоките за заетостта с 20-те принципа на Европейския стълб на социалните права, тъй като общите им цели и приоритети продължават да бъдат валидни. \r\n\r\n Насоките за заетостта съдържат общи приоритети и цели за националните политики за заетостта и предоставят правно основание за специфични за всяка държава препоръки в тези области, които трябва да бъдат приемани повторно всяка година. \r\n\r\n Днес Комисията публикува също доклад относно изпълнението на препоръката на Съвета „Пътища за повишаване на уменията“, която е част от новата програма за придобиване на умения за Европа, представена от Комисията през юни 2016 г. Понастоящем 61 милиона възрастни в ЕС са завършили в най-добрия случай прогимназиален етап на основното образование. С тази препоръка държавите членки поеха ангажимент да предложат на възрастните с ниски нива на умения и квалификация нови и по-добри възможности за подобряване на тяхната основна езикова и математическа грамотност и на уменията им в областта на цифровите технологии, както и за напредък към по-високо равнище на квалификации. В доклада се прави преглед на мерките, предприети от държавите членки, които се различават по размер и равнище на амбиция. Много от тях се ползват от подкрепата на Европейския социален фонд. \r\n\r\n Очаква се Съветът да обсъди докладите по държави заедно с резултатите от задълбочените прегледи. През следващите месеци Комисията ще проведе двустранни срещи с държавите членки с оглед на анализа на съответните доклади. Заместник-председателите, комисарите и службите на Комисията ще посетят държавите членки, за да се срещнат с правителствата, националните парламенти, социалните партньори и други заинтересовани страни, с които ще обсъдят констатациите в докладите. Тези посещения ще включват също така специални обсъждания на приложенията за начина, по който бъдещите средства по линия на политиката на сближаване на ЕС биха могли да спомогнат за преодоляването на специфичните инвестиционни нужди в държавите членки, съобщи Нова  тв. \r\n\r\n През април държавите членки трябва да представят своите национални програми за реформи, съдържащи подробно описание на националните приоритети за реформи, и своите програми за стабилност (за държавите от еврозоната) или програми за конвергенция (за държавите извън еврозоната), в които определят многогодишните си бюджетни стратегии. \r\n\r\n Въз основа на всички тези програми през пролетта Комисията ще представи своите предложения за нов набор от специфични за всяка държава препоръки, насочени към основните предизвикателства, които трябва да бъдат преодолени през периода 2019—2020 г. Препоръките ще съдържат и фискални насоки. Те ще се основават на прогнозата на Комисията от пролетта, която ще включва окончателни бюджетни данни за 2018 г., потвърдени от Евростат.  \r\n \n\t\t\t\t\t\t", "date": "2019.02.27", "title": "Доклад на ЕК: България е сред 9-те държави с икономически дисбаланс"}
{"url": "http://www.bnews.bg/article/257474-paradoks_eto_ogromnata_kashta_na_vlado_nikolov_a_zhena_mu_spi_na_zemyata", "text": "\n Истински парадокс! Така накратко може да се опише ситуацията между волейболната легенда Владо Николов и съпругата му Мая. Причината обаче не е напрежение, в едно от най-популярните спортни семейства на България, а стартът на \"Смени жената\"... \r\nДовечера, точно в 21ч по БТВ ще бъде излъчен първият епизод от новия сезон. В него главни герои са Владо и Мая, а в социалните мрежи вече тече ожесточен спор по темата. Коментарите защо двамата са приели да участват са повече от цветущи. И докато преобладaващото мнение e, че отново става дума за пари, то май истината ще се окаже доста по-прозаична. За никого не е тайна, че Владо и продуцента на \"Смени жената\" Андрей са повече от близки приятели. Спортистът взе участие в един от сезоните на \"Фермата\", посланик е на ДНК (организацията на Андрей) и така нататък...И въпреки че семействата в \"Смени жената\" получават хонорари за своето участие, надали има пари на света, които да накарат Владо Николов да остави жена си да спи на походно легло. \r\nОт кадрите на промото за епизода тази вечер ясно личи, че спортистът се шири в доста голяма къща на няколко етажа. Видимо домът им е в скъп жилищен комплекс и в това няма нищо изненадващо. Все пак Владо и съпругата му имат общо четири деца. По интересното обаче е друго - и то е семейството, при което ще живее Мая в Бургас. Видимо си личи, че тяхното жилище все още е на \"полеви условия\". Интересно как Мая ще открие \"своята формула за семейно щастие\", какъвто е слогъна на шоуто, докато спи на земята. \r\n \n\t\t\t\t\t\t", "date": "2019.02.27", "title": "Парадокс! Ето огромната къща на Владо Николов, а жена му спи на земята..."}
{"url": "http://www.bnews.bg/article/257481-na_vtora_instantsiya_sadat_shte_kazhe_lazhe_li_borisov_za_elena_yoncheva", "text": "\n Софийски градски съд отказа да изслушва нови свидетели по гражданското дело, заведено от журналистката и депутат Елена Йончева срещу премиера Бойко Борисов за клевета. \r\n\r\n Припомняме, че през 2018 г. Софийският районен съд осъди премиера Борисов и партия ГЕРБ солидарно да изплатят на Йончева 5000 лв. заради неверни и клеветнически твърдения по неин адрес от премиера по време на предизборната кампания през 2017 г.  \r\nТогава Борисов в свое изявление каза, че правителството е било принудено \"да плаща милиони за интервюта на журналистката\". Елена Йончева веднага заведе дело и го спечели, а адвокатите на Борисов обжалваха.  \r\nБорисов обжалва като втора инстанция, а адвокатите на премиера днес поискаха от СГС да бъде допуснат като свидетел директорът на телевизия \"Европа\" Георги Харизанов, известен още като Жоро Тръбата. \r\n\r\n Според защитата на Борисов Харизанов можел да разкаже за договори, сключвани между Елена Йончева и БНТ за \"немалки суми\". Поискаха и да бъдат предоставени данни за повдигнати обвинения срещу Йончева.  \r\nСъдът обаче обяви фактите по делото за изяснени и отказа да разпитва нови свидетели и да събира данни за обвинения срещу Елена Йончева. Така делото приключи в едно заседание, чака се решението на съда. \r\n \n\t\t\t\t\t\t", "date": "2019.02.27", "title": "На втора инстанция съдът ще каже лъже ли Борисов за Елена Йончева"}
{"url": "http://www.bnews.bg/article/257442-kameliya_vav_voyna_s_poli_genova", "text": "\n Камелия е в открит конфликт с бременната Поли Генова. Двете не си говорят повече от половин година след поредицата скандали, разразили се след края на миналия сезон на \"Гласът на България\". Причината била, че Поли постоянно се засягала от думите на Камелия, че е била неин беквокал преди години.  \r\n\"Не е нормално постоянно да го изтъква, все едно не съм израснала професионално през годините\", гневяла се Поли. Друг момент от конфликта бил, че Генова споделила в последния момент за бременността си с продуцентите.  \r\n\"Аз самата не бях сигурна до последно, не виждам защо някой трябва да ми се сърди за това\", била категорична Поли, а поп фолк певицата не криела задоволството си от липсата й в новия сезон.  \r\n\"Ще ми диша прахта тя\", заканила се Камелия пред хора от екипа, очевидно подразнена от интервю на колежката й, в което Поли намекна, че отборът на Камелия в миналия сезон е бил най-слабият. \r\nВсъщност първоначалната идея на продуцентите била тази година да минат без двете дами. Но рейтингът на Камелия наклонил везните в нейна полза. От самото начало чалгарката била посрещната на нож от останалите членове на журито. Иван Лечев тотално отричал поп фолка и се дразнел от всичките му представители. \r\nЕдинствено Графа се опитвал да приобщи Камелия, но и той смятал, че мястото й не е в това предаване. Самата тя обаче има самочувствие, че заслужава всеки лев от хонорара си, тъй като има опит, а не крие и че е ходила при вокален педагог и може да изпее и оперна ария, предават от България днес.  \r\n  \r\n \n\t\t\t\t\t\t", "date": "2019.02.27", "title": "Камелия във война с Поли Генова "}
{"url": "http://www.bnews.bg/article/257438-azis_se_sravni_s_bili_portar_na_oskarite", "text": "\n Холивудският актьор, режисьор и певец Били Портър втрещи присъстващи и журналисти с избора си на тоалет за нощта на Оскари'2019. \r\n\r\n Фрак-роклята е дело на дизайнерът Кристиан Сириано и демонстрира игра на мъжественост и женственост. \r\n\r\n Когато си чернокож и си гей, мъжествеността ти е под въпрос, споделя 49 год. американска звезда. \r\n\r\n Много световни медии коментираха авангардния вкус на актьора, но се оказа, че още преди 16 години нашият Азис е бил на сцената с почти идентично облекло. \r\n\r\n Като доказателство за това свое модно избухване попфолк звездата публикува в Инстаграм профила си снимка-колаж, на която се вижда доста подобна хибридна рокля, също в черен цвят, пише Lifeonline. \r\n \n\t\t\t\t\t\t", "date": "2019.02.27", "title": "Азис се сравни с Били Портър на Оскарите "}
{"url": "http://www.bnews.bg/article/257470-chervenite_deputati_ot_lovnata_druzhinka_shte_varnat_komandirovachni", "text": "\n Депутатите от БСП Иван Иванов и Йордан Младенов, които са пътували до Залцбург по времето, в което БСП не посещава пленарните заседания, ще върнат парите от командировката, обяви лидерката на партията Корнелия Нинова.  \r\n\r\n Двамата депутати са отишли на ловно изложение в Залцбург, като са били командировани от Народното събрание. Иванов и Младенов са получили по около 3000 лева за самолетни билети, хотел и джобни.  \r\n\r\n \"Вчера им казах - веднага връщате парите, които сте ползвали. Ако зависеше от мен, не бих поставила подпис под такава командировка и не е разбираемо, че госпожа Караянчева се е подписала\". \r\n\r\n БСП продължава срещите си с извънпарламентарни партии и движения, които подкрепят техните искания за промени в Изборния кодекс.  \r\n \n\t\t\t\t\t\t", "date": "2019.02.27", "title": "Червените депутати от ловната дружинка ще върнат командировъчни"}
{"url": "http://www.bnews.bg/article/257440-fenove_oplyuha_rachkov_zaradi_fredi_merkyuri", "text": "\n С имитация на Фреди Меркюри и Брайън Мей тв водещите Димитър Рачков и Васил Василев-Зуека дадоха старт на новия сезон на шоуто „Като две капки вода“. \r\n\r\n Преобразяването и представянето на Рачков мигновено събраха негативни коментари в социалните мрежи. Стилистите бяха прекалили с изкуственото окосмяване и зъбната протеза, а водещият открито преигра. \r\n\r\n „Как не ви е срам? Това не е имитация. Това не е пародия. Това е пълна простотия. Фреди Меркюри не заслужава подобно отношение.“, „Фалстарт! Абсолютна гавра с образа на великият Фреди Меркюри.“ и \r\n\r\n „Смях на гърба на един великан. Колко жалко“, гласят само част от коментарите на зрителите. \r\n\r\n Някои от потребителите във Фейсбук дори заявиха, че при още едно подобно изпълнение, ще спрат да гледат предаването. \r\n \n\t\t\t\t\t\t", "date": "2019.02.27", "title": "Фенове оплюха Рачков заради Фреди Меркюри"}
{"url": "http://www.bnews.bg/article/257477-nap_podhvana_benzinostantsiite_na_mareshki", "text": "\n Тече ревизия на бизнеса с горива на лидера на „Воля” Веселин Марешки. Това съобщи днес директорът на Националната агенция за приходите Галя Димитрова след мащабна среща на полицаи, данъчни и митничари за борбата със сивия сектор в тази сфера. \r\n\r\n От думите ѝ стана ясно, че на този етап не са открити конкретни нарушения. В отговор на въпрос на дали има нещо нередно в агресивната ценова политика на веригата, тя отговори, че има търговски механизми, които позволяват горивата да се купуват по-евтино на едро. \r\n\r\n Общо в момента се проверяват 16 обекта, като обаче, въпреки вчерашната заявка на премиера Бойко Борисов, днес не бяха оповестени нито имената на бензиностанциите и данъчните складове, нито констатирани нарушения по сигнала на петролната и газова асоциация. \r\n\r\n „Явно има напрежение в бранша. Получаваме различни сигнали”, призна вътрешният министър Младен Маринов. \r\n\r\n Началникът на междуведомствения координационен център за противодействие на контрабандата Петър Чергов посочи, че на срещата с участието на областни МВР шефове, началници на сектор „Икономическа полиция”, служители на ГДБОП и митниците, се е обсъждало създаването на национална карта на обектите, в които се извършва разпространение на горива. \r\n\r\n „Въпреки задължението на търговците за подаване на информация към НАП и митниците, се оказа, че има такива, които успяват да заобикалят правилата”, отбеляза той, предаде БТВ. \r\n\r\n Пред медиите представителите на полицейските и контролни органи изнесоха голямо количество информация за миналогодишната си дейност – 13 спецоперации на територията на цялата страна, 141 проверени обекта, 247 установени нарушения, 3 досъдебни производства, 955 000 литра неотчетено, но продадено гориво, други 724 000 литра конфискувано. \r\n \n\t\t\t\t\t\t", "date": "2019.02.27", "title": "НАП подхвана бензиностанциите на Марешки"}
{"url": "http://www.bnews.bg/article/257458-barekov_otgovori_na_lazhite_na_angel_dzhambazki_za_volen_siderov_i_konservatorite", "text": "\n Евродепутатът Николай Бареков изригна с гневен пост в социалните мрежи. Лидерът на ББЦ коментира наглостта на колегата си Ангел Джамбазки, която е изцяло продиктувана от страх и вече минава всички морални граници. \r\n\r\n Ето какво написа Бареков в профила си: \r\n\r\n \" \" \r\n \n\t\t\t\t\t\t", "date": "2019.02.27", "title": "Бареков отговори на лъжите на Ангел Джамбазки за Волен Сидеров и консерваторите"}
{"url": "http://www.bnews.bg/article/257451-bivsh_notarius_konsultant_na_grupa_za_imotni_izmami", "text": "\n Бивш нотариус и трима представители на „сериозния криминален контингент” са с повдигнати обвинения за участие в престъпна група за имотни измами, присвоила над 20 жилища в София, стана ясно на брифинг на спецпрокуратурата днес. \r\n\r\n Техни жертви са били възрастни, самотни и психичноболни хора, на чието име се издавали пълномощни и завещания. Откраднатите имоти са поне 23, сделките за 9 други са спрени от намесата на полицията. \r\n\r\n Групата била разбита при спецакция в понеделник, като са били задържани общо 10 души. За шестима предстои прокуратурата да прецени дали ще бъдат привлечени като свидетели, или също ще носят наказателна отговорност. \r\n\r\n В каса са били открити 50 000 лв., като тепърва експертиза ще установява мащаба на щетите, причинени от групата. \r\n\r\n Началникът на СДВР Георги Хаджиев посочи, че първият сигнал за дейността на групата бил получен преди 7-8 месеца. \r\n\r\n По първоначални данни измамниците са използвали различни тактики – манипулирали жертвите си да се подписват на празен лист или да упълномощават бандитите уж пред различни институции; съставяли документи с невярно съдържание и вербували лица за т.нар обстоятелствена проверка пред нотариус, по време на която казвали, че мнимите собственици владеят имота от над 10 г. \r\n\r\n По думите на Хаджиев нотариусът „ги е подпомагал и чисто интелектуално – с консултации по отношение на документите, които трябва да бъдат подготвяни за конкретни сделки и при кой нотариус да минат тези сделки”. По информация на bTV става дума за Борис Янков, който през годините е бил разследван за участие в измами. \r\n\r\n Задържани действащи нотариуси няма. „Тук е много трудно да се докаже субективният момент дали нотариусът е знаел, че тези хора са въведени в заблуждение. Представят му се документи, ако отговарят на изискванията на закона, няма как да откаже”, подчерта началникът на СДВР. \r\n\r\n Наблюдаващият прокурор Манолова посочи, че откраднатите жилища са били прехвърляни на близки и роднини на престъпната група, както и на фирми, за да се прикрият последващите сделки с тях. \r\n \n\t\t\t\t\t\t", "date": "2019.02.27", "title": "Бивш нотариус – „консултант” на група за имотни измами"}
{"url": "http://www.bnews.bg/article/257471-sadat_ostavi_zad_reshetkite_dvama_ot_mnimite_bankeri", "text": "\n Окръжният съд в Стара Загора потвърди днес най-строгата мярка „Задържане под стража” за двама от четиримата мними банкери, обвинени за измама с кредити. Потърпевши от дейността им са десетки хора от цялата страна. \r\n\r\n В съдебна зала днес се явиха трима от четиримата задържани. Четвъртият, сочен за основен извършител на измамата, е настанен в болница заради инфекция на крака след операция. \r\n\r\n 38-годишният Иван от София, който се лекува в Университетската болница, вече е съден за измама. \r\n\r\n Счита се, че е в основата на схемата с офертата за „изсветляване” на кредитното досие на клиенти, за да могат те отново да имат достъп до заеми. \r\n\r\n Според обвинението двамата мъже и двете жени привличали клиенти чрез обява в интернет. Обещавали им отпускане на кредити, дори и при влошена кредитна история. \r\n\r\n За посредничеството си искали такса от 300 до 2500 лева, в зависимост от размера на кредита. Парите се превеждали по банкова сметка, а схемата е действала от септември миналата година. \r\n\r\n Над 120 са направените преводи по сметката, а сумата е между 50 и 100 000 лева. \r\n\r\n За двама от тримата присъстващи днес в залата съдът постанови, че мярката им за задържане под стража остава в сила. \r\n\r\n Една от задържаните – жена от София, беше пусната под домашен арест, защото се грижи сама за непълнолетните си деца. А що се отнася до 38-годишния Иван, за потвърждаването или отхвърлянето на неговата мярка ще бъде насрочено отделно съдебно заседание. \r\n\r\n Ако вината на участвалите в схемата бъде доказана, те могат да получат до шест години лишаване от свобод, пише БТВ. Днес обвиняемите запазиха мълчание. \r\n \n\t\t\t\t\t\t", "date": "2019.02.27", "title": "Съдът остави зад решетките двама от мнимите банкери "}
{"url": "http://www.bnews.bg/article/257465-laura_kyoveshi_poluchi_nay_golyama_podkrepa_za_posta_evropeyski_glaven_prokuror", "text": "\n Румънката Лаура Кьовеши се очерта като водеща кандидатура на Европейския парламент за европейски главен прокурор, но предстои сблъсък със Съвета на ЕС. \r\n\r\n Изборът в ЕП стана факт, след като вотът в Комисията по граждански свободи, правосъдие и вътрешни работи на Европейския парламент също е в полза на Кьовеши. От 50 подадени гласа Кьовеши получи 26, французинът Жан-Франсоа Бонер има 22, а германецът Андрес Ритер е получил едва един глас. Една бюлетина е била празна. \r\n\r\n Бившата ръководителка на румънското антикорупционно обвинение Лаура Кьовеши бе сочена за фаворит още след вчерашното изслушване в комисията по бюджетен контрол. При вота в комисията Кьовеши е получила 12 гласа. Втори е французинът Жан-Франсоа Бонер с 11, а германецът Андрес Ритер е получил едва един глас. \r\n\r\n При политическото гласуване в Съвета на ЕС на първо място бе поставен френският претендент Жан-Франсоа Бонер, а второто място си поделиха Кьовеши и германският ѝ съперник Андрес Ритер. \r\n\r\n Предстои председателят на ЕП Антонио Таяни и останалите представители на ръководството на институцията да решат как да се постъпи. Очаква се да бъде сформирана група от четирима човека, която ще дискутира имената. В групата ще има трима представители на съвета и един на парламента. Възможно е те да потвърдят избора на парламентарните комисии. Ако мнението на двете институции съвпадне преди преговорите, избраният кандидат може да бъде назначен. Ако групата не успее да излъчи победител, изборът ще се реши чрез гласуване в Европейския парламент. Във всички случаи процедурата трябва да бъде приключена до края на март. \r\n\r\n Досега професионалната група по подбора, определила тримата финалисти в процедурата, гласува в полза на румънката Лаура Кьовеши. В тази комисия влизат 12 бивши членове на Съда на ЕС, Европейската сметна палата, бивши национални членове на Евроюст, членове на националните върховни съдилища, висши прокурори и юристи с общопризната компетентност, пише Дир.бг. \r\n\r\n Лаура Кьовеши е бивш главен прокурор на Румъния и бивш ръководител на антикорупционния директорат в страната, който постигна стотици присъди срещу корупцията по върховете на властта в страната. \r\n\r\n Румъния, която е ротационен председател на Съвета на ЕС, прави всичко възможно, за да саботира кандидатурата на Кьовеши. \r\n\r\n Първоначално се очакваше бъдещият главен прокурор на ЕС да бъде назначен на 1 март. Предвижда се Европейската прокуратура да заработи от догодина, а нейният офис ще бъде в Люксембург. \r\n\r\n Европейската прокуратура ще разследва злоупотреби с европейски средства на територията на всички държави членки, които участват в нея. Акцентът е трансграничната престъпност и измамите с ДДС. Все по-засилено се коментира, че ако службата отговори на очакванията, нейната компетентност може да бъде разширена и с разследвания на тероризъм и организирана престъпна дейност на територията на ЕС. \r\n\r\n До момента общо 22 държави са се присъединили към споразумението за създаване на Службата на Европейския прокурор, сред които е и България. В новата структура към момента свои представители няма да имат Полша, Унгария, Ирландия, Великобритания и Швеция. \r\n \n\t\t\t\t\t\t", "date": "2019.02.27", "title": "Лаура Кьовеши получи най-голяма подкрепа за поста европейски главен прокурор"}
{"url": "http://www.bnews.bg/article/257454-novi_8_sluchaya_na_morbili_v_blagoevgradsko", "text": "\n Нови 8 случая на морбили са регистрирани в Благоевградско. Това съобщиха от местната здравна инспекция. 5 от тях са от Разлог.  Това са момчета възраст 10 месеца, 3, 5, 11 и 19 години. Заразени са и три момиченца – две от село Баня на 5 и 7 години, както и едно на 2,5 години от Белица. \r\n\r\n Трима от пациентите са настанени за лечение в Инфекциозното отделение на МБАЛ „Иван Скендеров” в Гоце Делчев, четирима са в болницата в Благоевград, а 1 – в Инфекциозното отделение на УМБАЛ „Света Анна” в София. До този момент в областта са ваксинирани общо 204 контактни лица и такива с пропуски в имунизация срещу заболяването. На трима общопрактикуващи лекари са съставени актове за пропуски в имунизационния календар на техни пациенти – деца, заразени с морбили. \r\n\r\n Същевременно продължават проверките в здравните кабинети на детските заведения и училищата относно имунизационния статус на децата.   \r\n \n\t\t\t\t\t\t", "date": "2019.02.27", "title": "Нови 8 случая на морбили в Благоевградско"}
{"url": "http://www.bnews.bg/article/257466-balgarite_v_chuzhbina_iskat_elektronno_distantsionno_glasuvane", "text": "\n Омбудсманът Мая Манолова ще внесе предложения за промени в Преходните и заключителни разпоредби на Изборния кодекс, с които да се запазят избирателните права на българските граждани във Великобритания. Това стана ясно след среща и видеоконферентна връзка на омбудсмана с представители на българската общност във Великобритания, Швейцария, Австралия. \r\n\r\n Дискусията за избирателните права на българските граждани в чужбина е провокирана от петиция, подписана от над 150 българи от цял свят. Петицията, освен до омбудсмана, е адресирана и до президента Румен Радев и министър-председателя Бойко Борисов. В петицията българите настояват да продължи без прекъсване поетапното въвеждане на електронно дистанционно гласуване чрез разработване на пилотна система и провеждане на експерименти на реални избори, но с необвързващ резултат, още през 2019 г. Според тях за целта е важно да бъдат използвани модерни, практични и с висока степен на сигурност технологични решения, приложими за българските условия и лесно достъпни за избирателите. \r\n\r\n Конкретната поправка, за която Манолова ще настоява, е да се запазят изборните права на българските граждани, пребиваващи на територията на Обединеното Кралство, като в допълнителните разпоредби на кодекса се прецизира понятието държава-членка на Европейския съюз. Омбудсманът Манолова заяви, че ще предложи промените още днес на заседание на правната комисия в парламента и покани участниците в дискусията също да участват в заседанието на правна комисия. Тя се ангажира, освен пред председателя на правна комисия Данаил Кирилов, промените да бъдат поставени на вниманието и на председателя на парламента Цвета Караянчева. \r\n\r\n \"Политическите и изборните права са сред основните права на гражданите и аз съм призована да ги защитавам по закон\", заяви Манолова. Тя бе категорична, че за да се реализира волята на избирателите за въвеждане на електронното дистанционно гласуване, заявена още в референдума от 2015 г., е необходим натиск както към ЦИК, така и към Държавната агенция за електронно управление. По думите на Манолова именно от тези две институции зависи поетапното реализиране на този проект, за който има осигурени 1,5 млн. лв. европейски средства. \"Така или иначе кодексът ще бъде отворен отново. Сега е моментът темата за гласуването на българите зад граница да се постави на масата\", заяви Манолова, предаде Дир.бг. \r\n\r\n Мария Спирова от Великобритания обясни, че ако досега българските граждани на Острова са имали право да гласуват в 50 изборни секции, то сега техният брой ще бъде ограничен на 35, което ще затрудни изборния процес. Тя настоя да се намери принципно решение на проблема. \"Предстои ни да загубим права - вече упражнявани с ентусиазъм\", каза Спирова. По думите й благодарение на усилията на Европейския парламент (ЕП) и след изслушване на българите във Великобритания от членовете на ЕП за Брекзит, българите на Острова, са получили сегашния си уседнал статут. Спирова каза още, че сега е нелогично и силно деморализиращо да им се отнеме това право в предстоящите избори за ЕП. \r\n \n\t\t\t\t\t\t", "date": "2019.02.27", "title": "Българите в чужбина искат електронно дистанционно гласуване"}
{"url": "http://www.bnews.bg/article/257457-hilyadi_zaplahi_spryaha_prodazhbata_na_sporten_hidzhab_vav_frantsiya", "text": "\n Френската компания за спортни облека \"Декатлон\" се отказа от плановете си пускане в продажба на спортен хиджаб. \r\n\r\n Причината са хилядите заплахи и гневни реакции на французите. \r\n\r\n Ден след обявяването на идеята, в централата на компанията пристигнаха много писма със заплахи, прозорците на няколко магазина бяха счупени, а също така е била потърсена саморазправа и със служители на фирмата. \r\n\r\n Компанията възнамеряваше със хиджаба за тичане да направи спортуването достъпно за всички жени в страната. \r\n\r\n На това също така се противопоставиха и политици. Министърът на солидарността и здравеопазването Ание Бюзен заяви, че законът не забранява подобно нещо, но според нея, френска компания не би трябвало да насърчава потъпкването на фреснки ценности. \r\n\r\n Пободен начин на обличане бе забранен в училищата и някои обшествени сгради във Франция през 2004 г. \r\n\r\n Компания вече продава подобни артикули в страни като Мароко, Алжир и Тунис, но на този етап замрази плановете си за навлизане на стоката във Франция. \r\n \n\t\t\t\t\t\t", "date": "2019.02.27", "title": "Хиляди заплахи спряха продажбата на спортен хиджаб във Франция"}
{"url": "http://www.bnews.bg/article/257478-eto_go_zhestokiya_ubiets_koyto_ubi_saprugata_si_dva_dni_predi_razvoda", "text": "\n 40-годишната Кремена, която бе открита мъртва във Варна, е била с психични отклонения. Това твърдят колеги на мъжа й. \r\n\r\n За тежкото престъпление, извършено по особено жесток начин в апартамент на ул. \"Никола Кънев\" 32, е задържан 41-годишният съпруг на жертвата Борислав. Фамилията му е Николов, разбра БЛИЦ. Пребитата до смърт Кремена е издъхнала в адски мъки, съобщи окръжният прокурор на Варна Радослав Лазаров.  \r\n\r\n Борислав Николов работи в златарскимагазин. В профила си във фейсбук той е посочил, че е започнал работа на 10 февруари тази година. Борислав Николов Съпругът на жертвата е ходил надран на работа. Предполага се, че това са били белези вследствие на скандалите, които двамата са имали. Според колеги на Борислав, Кремена имала психични отклонения и даже преди месец-два лежала в психиатрията. Съседите на семейството многократно чували, че нещо се случва в техния апартамент, но никой не ги е виждал и познавал.  \r\n\r\n Момиче, живеещо в блока, споделя, че преди време Кремена е звъняла на вратата й, за да остане за малко при нея. Съседката потвърди пред медията ни, че Кремена е изглеждала с психични отклонения.  Друг мъж от кооперацията разкри, че е чувал как Борислав е удрял и биел съпругата си.  БЛИЦ откри за коментар собственика на златарския магазин, в който е работил Борислав. Той каза, че не знае нищо за случая, както и че неговият служител Борислав Николов е в отпуска.  Припомняме, че редица жалби, включително и за закана за убийство, е подавала 40-годишната жена Двамата са имали брак от около 6 години, като през цялото това време има свидетелства за битови скандали и побоища. \r\n\r\n На 24 февруари тази година в жилището, наето от семейството, Борислав пребил съпругата си до смърт. След това се обадил на майка си да дойде да му помогне да си изнесе багажа. Прибрал си вещите – личен багаж, телевизор и др., и двамата напуснали дома, като оставили пребитата жена, без да ѝ окажат нужната помощ.  \r\n  \r\n \n\t\t\t\t\t\t", "date": "2019.02.27", "title": "Ето го жестокия убиец, който уби съпругата си два дни преди развода!"}
{"url": "http://www.bnews.bg/article/257446-pozhar_na_gara_v_kayro_ima_zaginali_i_raneni", "text": "\n Пожар избухна на главната железопътна гара в египетската столица в Кайро. \r\n\r\n 10 души са загинали, а 22 са ранени в пожара на централната гарата в Кайро. Жертвите може да се окажат повече, предаде Асошиейтед прес.  \r\n\r\n   \r\n \n\t\t\t\t\t\t", "date": "2019.02.27", "title": "Пожар на гара в Кайро, има загинали и ранени"}
{"url": "http://www.bnews.bg/article/257456-palen_absurd_zhena_sas_100_uvrezhdaniya_ne_dochaka_preosvidetelstvane", "text": "\n Жена от Пловдив, която от години е със 100% инвалидност, почина, докато чака близо година за преосвидетелстване в ТЕЛК. Заради тромавата бюрократична процедура и дългите срокове за обжалване, близките са решени да съдят България в Страсбург. \r\n\r\n Мима Тотева 43 години живее с епилепсия. През март миналата година жената за поред път се явява пред ТЕЛК- Пловдив. И решението е 98%, без чуждо подпомагане. Експертите този път преценяват, че тя може да се грижи сама за себе си и променят медицинското заключение. \r\n\r\n „Човек, който е имал по малки 11 припадъка на ден и почти всяка седмица големи припадъци. Като ви казвам големи припадъци, говоря с пяна на уста, губене на съзнание, падане по всяко място и по всяко време. А без придружител тя не можеше да се оправя сама, защото за нея животът е придружителят”, коментира Румяна Георгиева, сестра на починалата. \r\n\r\n „Сигурно е оздравяла от епилепсията след 43 години. Така го разбирам аз. Повече от гавра. Това не е гавра. Това е... Нямам думи... Това е подигравка с всички такива болни хора. Оставиха я със 120лв. пенсия през цялото време и я убиха отвсякъде. 170лв. й е токът. Чакаш, докато умреш”, каза още Румяна Георгиева. \r\n\r\n Освен това пенсията й от 300 е намалена на 120 лева. Сестра й, която също е пенсионерка, се принудила да започне работа, за да се издържат и двете. Още през март решението на местния ТЕЛК е обжалвано в Националната лекарска комисия в София. Уверили я, че в началото на декември ще излязат със становище. Близо година такова няма, а докато чака, сестра й починала. \r\n\r\n \"Тя обжалва в НЕЛК. Но в нашата система нямаме данни да е върнато досието за ново разглеждане или колегите в НЕЛК да са взели становище. Обжалват хора, да. Има много обжалвани решения”, коментира д-р Райна Ангелова, началник на ТЕЛК-Пловдив. \r\n\r\n Многократните ни опити да получим коментар от Националната експертна лекарска комисия в София удариха на камък.  Екипът на NOVA научи, че след последните промени в наредбата, която орязва инвалидните пенсии, са затрупани с жалби. Това е причината някои от решенията на НЕЛК в момента да се бавят близо година. През това време обаче някои от пациентите не успяват да дочакат да получат медицинската си експертиза. \r\n\r\n Най-абсурдното е, че телковото решение на Мима ще бъде издадено посмъртно, защото така гласи законът. Затова роднините й настояват, за да няма повече абсурдни и да има промяна в работата на комисиите. \r\n \n\t\t\t\t\t\t", "date": "2019.02.27", "title": "ПЪЛЕН АБСУРД! Жена със 100% увреждания не дочака преосвидетелстване!"}
{"url": "http://www.bnews.bg/article/257455-meditsinskite_sestri_gotvyat_natsionalen_protest", "text": "\n Медицинските сестри готвят национален протест. Той ще се състои в петък пред Министерство на здравеопазването, предава БГНЕС. \r\n\r\n Основните им искания са за стартовото им възнаграждение да е в размер на две минимални работни заплати и регулиране на работното време. Медицинските лица твърдят още, че често им се налага да работят извънредно и на две работни места заради ниското заплащане. \r\n\r\n Секторът настоява също така за цялостна държавна политика за работата на медицинските сестри, лаборанти, фелдшери и физиотерапевти. \r\n \n\t\t\t\t\t\t", "date": "2019.02.27", "title": "Медицинските сестри готвят национален протест!"}
{"url": "http://www.bnews.bg/article/257445-nepoznatata_strana_na_skandalniya_karl_lagerfeld", "text": "\n Едва преди седмица - на 19 февруари, светът загуби легендарния немски дизайнер и творчески директор на Chanel Карл Лагерфелд. Когато 85-годишният моден ас не излезе на подиума по време на последните две ревюта, феновете започнаха да се тревожат, а от представителството на Chanel съобщиха, че Карл просто е изморен. Малко след смъртта му, в публично обръщение към обществеността, от известната модна къща не обявиха причината за смъртта му, но пък побързаха да съобщят кой ще заеме неговото място - дясната ръка на Лагерфелд Вирджиния Виар. \r\n\r\n Първите притеснителни новини за здравословното състояние на световноизвестния дизайнер се появиха още през октомври миналата година. На ревюто на Chanel SS'19 той излезе на сцената леко закръглен, което силно противоречи на строгите диети, които спазва по принцип. Също така, вместо любимите си слънчеви очила, на лицето си носеше обикновени с диоптър. \"Той не говореше за болестта си, но смело се бореше с нея. Карл се гордееше много с физическата си форма и здравословния си начин на живот, затова и ракът на панкреаса беше истински шок за него\", споделят близки до него хора. Лагерфелд беше отявлен привърженик на здравословния начин на живот. Той не пиеше, не пушеше и не употребяваше наркотици. Друг запознат източник казва, че през последните няколко седмици здравословното му състояние се е влошило рязко: \r\n\r\n „Не се появи на ревютата, на които трябваше да присъства. Беше хоспитализиран в понеделник, а във вторник почина\". Дизайнерът бе известен с острите си изказвания, които предизвикваха не просто вълна от критики, а истинска буря от негативизъм. Имаше обаче нещо доста лично, за което той предпочиташе да мълчи до смъртта си. Личният му живот бе добре скрит от хорските очи до момента, в който самият той не пожела да сподели със света най-съкровените си тайни. Единствената и голяма любов на дизайнера се казва Жак де Башер. Той умира преди много години, и въпреки че връзката им продължава цели 12 години, отношенията им са чисто платонични. \r\n\r\n Жак е истински красавец, интелектуалец, поет и художник. Изключително чаровен - както за мъжете, така и за жените. За лудите му и развратни партита е говорел цял Париж. \"Аз бях скромен, но това, което правеше Жак, неговите любовни приключения определено ме забавляваха\", споделя Карл в едно от интервютата си. Казват, че противоположностите се привличат. Така става и при Карл и Жак. Карл никога не е бил фен на шумните купони, при които всички се напиват до безпаметност и се дрогират, докато за Жак това е бил смисълът на живота. Говори се, че Жак често е зарязвал любимия си и му изневерявал с различни хора на партитата си. \"Разбира се, че знаех, че ми изневерява. Но се стараех да забелязвам в него само положителните му страни\", признава Лагерфелд в свое интервю от 2017 г. Именно тази любов става причина за войната между известния германец и френския моден дизайнер Ив Сен Лоран. \r\n\r\n Карл сам запознава Лоран и Жак, без да подозира как ще завършат нещата. Говори се, че отношенията помежду им били много по-горещи. В тях е имало всичко: и пиянски купони, и наркотици, и разврат. Веднъж Жак де Башер се изпуска, че Карл не е в състояние да изпитва никакви чувства и единствените неща, които обича истински, са Кока-Колата и шоколадовата торта. Времето обаче показва, че дълбоко е бъркал. През 1987 година лекарите установяват, че Башер е болен от СПИН, който го убива бавно и мъчително в продължение на две години. Когато истината за състоянието му става известна на общността, Ив Сен Лоран бързо забравя за горещия си любовник, но Лагерфелд остава до него. Той не спира с опитите си да му помогне. Намира му подходящо лечение и остава плътно до леглото му. Губейки единствената си любов, Лагерфелд се зарича, че ще ѝ бъде верен цял живот. И до самия край удържа обещанието си. \r\n\r\n \"Моята любов е в гроба, това е свършило. Вече съм на възраст, на която да обсъждам личния си живот е просто неприлично\", казва известният дизайнер в отговор на въпрос кого е обичал. Наскоро стана ясно, че Лагерфед няма да бъде изпратен с пищна траурна церемония, както много очакваха. Желанието на дизайнера е да бъде кремиран, а праха му да бъде смесен с този на майка му и частичка от останките на единствената му любов Жак де Башер. Тази история показва непозната страна на скандалния моделиер и за пореден път доказва, че зад една тежка фасада може да се крие чувствителна душа. \r\n  \r\n \n\t\t\t\t\t\t", "date": "2019.02.27", "title": "Непознатата страна на скандалния Карл Лагерфелд"}
{"url": "http://www.bnews.bg/article/257449-roditelite_v_manastirski_livadi_sami_otvoriha_detskata_ploshtadka_koyato_chakat_godina_i_polovina", "text": "\n Детска площадка в елитния столичен квартал „Манастирски ливади” е готова преди повече от година, но не е открита. Жителите на квартала я отвориха незаконно. \r\n\r\n Това е единствената площадка, на която могат да играят децата от околните блокове. „Тя е хубава и е готова, но не е открита”, казват съседите. Строежът ѝ започва през февруари 2017 г. Откриването било предвидено за юли същата година. \r\n\r\n „За една година има сгради, които се открива строежът им и биват завършени, а тук говорим за детска площадка. Както ние като данъкоплатци сме длъжни да си плащаме данъците, така общината като се ангажира със срок той трябва да се спазва”. разказва Софка Генова, която е дългогодишен жител на квартала. Има две малки деца, които, по думите ѝ, няма къде да играят. \r\n\r\n Вече повече от година площадката чака одобрение от ДНСК. Именно защото други градинки в района няма, жителите отварят оградата и я ползват незаконно. \r\n\r\n „Ако се случи даден инцидент, кой ще е отговорен? Иначе нашата алтернатива е да пресечем булевард „Каблешков” и да слезем в долния квартал, където има детски площадки”, споделя Софка. \r\n\r\n Евгения Банова също вижда всеки ден деца, които играят по съоръженията, които не са одобрени за експлоатация: „В момента е опасна, но всеки си влиза и я ползва, но не може да спрете хората, при положение, че това е единствената общинска площ за игра на деца, в целия квартал.” \r\n\r\n Въпреки че площадката изглежда готова, съоръженията са поставени, около нея обаче тротоар липсва. Майките с колички са принудени да газят в кал и често излизат на пътното платно, където се натъкват на друг проблем – липсващият асфалт. \r\n\r\n „Живеем в един хаос, постоянен, ежедневен, паркира се по тротоарите, никой не може да ги контролира тези хора, улицата, която виждаме тук, нагоре ни се обещава от година и половина, че ей сега  ще се асфалтира и ще се направи, всички процедури са готови, преди месец разбрахме, че това няма да стане в близките година две, защото са открили проблем с документацията.”, споделя Момчил Митев. \r\n\r\n Хората се безпокоят, че, освен с площадка, ще се разминат и с обещаната им детска градина. Такава им е било обещано да бъде открита през 2019 г. Строеж обаче още не е започнал. \r\n \n\t\t\t\t\t\t", "date": "2019.02.27", "title": "Родителите в „Манастирски ливади” сами отвориха детската площадка, която чакат година и половина"}
{"url": "http://www.bnews.bg/article/257480-neveroyatno_no_fakt_deputatite_prieha_predlozheniyata_na_maya_manolova_sreshtu_svrahpravomoshtiyata_na_bankite", "text": "\n Депутати от парламентарната правна комисия се подписаха под промените в ГПК, предложени от омбудсмана Мая Манолова. По този начин започна процедурата по обсъждане на законопроекта в НС. \r\n\r\n Предложенията на Манолова са насочени към преодоляване на неравнопоставеността между гражданите и банковите и кредитните институции. \r\n\r\n При представянето на проекта в Правната комисия той бе подкрепен от Министерство на правосъдието. \r\n\r\n Манолова заяви, че предложенията целят да върнат нарушения баланс между потребители и монополисти и банки. \r\n\r\n „Ясно е, че законодателството ни е в полза на силните на деня – монополни дружества, за бързи кредити, събирачи на дългове и банки, от една страна, и българските граждани в качеството им на потребители, от друга“, каза тя, съобщи БНР. \r\n\r\n „Привилегиите на тези субекти се изразяват в облекчената процедура, чрез която те събират своите задължения, която не дава възможност на съда служебно да следи за наличието на неравноправни клаузи. В особено привилегировано положение са банките, които в основа на едностранно изявление и представяне на извлечение от сметки могат автоматично да осъдят длъжника, както и да запорират и започнат разпродажба на цялото му имущество“, обясни омбудсманът. \r\n\r\n Подкрепа за нашите усиля е и становището на Европейската комисия, която в края на януари даде двумесечен срок на България да се приведе в съответствие с европейските изисквания, добави Мая Манолова. \r\n \n\t\t\t\t\t\t", "date": "2019.02.27", "title": "Невероятно, но факт: Депутатите приеха предложенията на Мая Манолова срещу свръхправомощията на банките!"}
{"url": "http://www.bnews.bg/article/257452-mazh_ot_varna_prebi_zhena_si_do_smart", "text": "\n Мъж от Варна жестоко преби съпругата си, което доведе до нейната смърт. Информацията по случая беше публикувана на сайта на Прокуратурата. \r\n\r\n Извършителят на убийството е 41-годишният Борислав Н. Бруталната сцена се разиграла на 24 февруари в жилището, наето от семейството. \r\n\r\n Двойката е била женена от няколко години, но бракът им не вървял – били са в развод. На 26 февруари тази година е било насрочено бракоразводното дело на семейството във Варненския районен съд. \r\n\r\n За поредна вечер обаче между съпрузите избухнал скандал, който продължил с жесток побой над 40-годишната жена от домашния насилник. \r\n\r\n След като оставил съпругата си в безпомощно състояние, Борислав позвънил на майка си и я повикал да дойде, за да изнесат багажа му. След това майка и син напуснали жилището, без да се интересуват от състоянието на пребитата жена. \r\n\r\n Сигнал, че нещо не е наред, бил подаден от майката на жертвата, която не успяла да се свърже с дъщеря си по телефона. \r\n\r\n Служителите на МВР във Варна и екип на пожарната са пристигнали на адреса на 25 февруари. Наложило се да влязат в заключеното жилище през балкона. \r\n\r\n Там било открито тялото на убитата. \r\n\r\n Извършената аутопсия показала, че смъртта е настъпила от масивен кръвоизлив в мозъка, причинен чрез множество удари в главата със или върху твърди тъпи предмети.  \r\n\r\n По данни на прокуратурата малтретираната жена е подавала няколко жалби за домашно насилие. Съпругът ѝ бил предупреждаван с полицейски протоколи. Впоследствие обаче жената съобщавала в полицията, че отношенията помежду им са се подобрили. \r\n\r\n От пресцентъра на прокуратурата напомнят че в петък, 22 февруари 2019 г., бяха публикувани промени в Наказателния кодекс. Една от тях криминализира убийство, извършено при условията на домашно насилие, като го наказва със същия срок лишаване от свобода, както за предумишлено убийство – от 15 до 20 години, доживотен затвор или доживотен затвор без замяна. \r\n\r\n Промените в Наказателния кодекс обаче влязоха в сила на 26 февруари, или два дни след убийството във Варна. \r\n\r\n Окръжната прокуратура във Варна ще внесе искане в съда за вземане мярка за неотклонение „Задържане под стража“ на Борислав Н. \r\n \n\t\t\t\t\t\t", "date": "2019.02.27", "title": "Мъж от Варна преби жена си до смърт! "}
{"url": "http://www.bnews.bg/article/257434-startira_pilotna_programa_za_razdelno_sabirane_na_bokluk", "text": "\n Столична община стартира пилотна инициатива за насърчаване на разделното събиране на отпадъци от домакинствата, в която са включени 300 домакинства от район \"Надежда\". В рамките на инициативата Столична община ще тества система за разделно събиране и извозване на хранителни отпадъци от домакинствата до Инсталацията за биоотпадъци на София, където от хранителните отпадъци ще бъдат произведени електричество и компост. \r\n\r\n В рамките на проекта участниците ще получат безплатен комплект домашни контейнери за разделно събиране на отпадъците. \r\n\r\n Всички домакинства, заявили желанието си за участие, могат да получат своите контейнери на 27.02., 28.02., 06.03. и 07.03. между 17:30 и 19:30 часа пред блок № 152 в кв. \"Надежда\". \r\n\r\n Столична община реализира пилотната инициатива в рамките на проект за \"Стимулиране на гражданското участие в процеса на рециклиране - Benefit-As-You-Save\", който ще подпомогне Столична община в усилието ѝ да стимулира гражданското участие в процеса по разделно събиране на отпадъците. Той се фокусира върху разработването на пилотна система за събиране на хранителни отпадъци и отпадъци от опаковки. \r\n\r\n В инициативата са заявили желание да се включат 300 домакинства, на които ще бъдат предоставени условия за стимулиране на разделното събиране. Всяко домакинство получава комплект домашни контейнери за разделно събиране на отпадъци и чували за събиране на биоотпадъци. В близост до домовете са изградени споделени ограждения с ограничен достъп до контейнерите за опаковки и биоотпадъци, които да бъдат използвани от домакинствата. Пилотният проект ще продължи 12 месеца. \r\n\r\n Целта е информацията, придобита в хода на проекта, да бъде използвана при формирането на бъдещи политики на Столична община, свързани с управлението на отпадъците. \r\n\r\n Проектът се реализира по Програма за транснационално сътрудничество \"Балкани - Средиземно море\" (2014 - 2020). \r\n\r\n   \r\n \n\t\t\t\t\t\t", "date": "2019.02.27", "title": "Стартира пилотна програма за разделно събиране на боклук"}
{"url": "http://www.bnews.bg/article/257453-velikobritaniya_e_v_ogan_razvihri_se_ogromen_gorski_pozhar", "text": "\n Голям горски пожар гори във Великобритания. Очевидци описват стихията в Западен Йоркшир като \"апокалипсис\".  \r\nОгънят пламнал вчера вечерта и вече обхваща около 1,5 квадратни километра земя. \r\n\r\n Ръководителят на пожарната заяви, че това е един от най-големите пожари, с които са се сблъсквали службите. \r\n\r\n Избухването му съвпадна с момента, в който Великобритания счупи рекорда за най-топъл зимен ден за втори път. Вчера температурите в някой части на Острова преминаха 20 градуса.  \r\n\r\n На мястото на инцидента остават пет екипа и две специализирани групи на пожарната. Няма съобщения за пострадали. \r\n\r\n   \r\n \n\t\t\t\t\t\t", "date": "2019.02.27", "title": "Великобритания е в огън! Развихри се огромен горски пожар!"}
{"url": "http://www.bnews.bg/article/257433-po_evtin_mobilen_internet_v_sarbiya_i_makedoniya_ot_1_yuli", "text": "\n Цената на мобилния интернет в роуминг в Сърбия и Македония ще бъде драстично намалена от 1 юли. Новата цена за мегабайт ще бъде 70 евроцента вместо досегашните тарифи от 12-14 евро. \r\n\r\n Новината съобщи българският еврокомисар по цифровата икономика и общество Мария Габриел по време на среща в Кюстендил. Разработена е и пътна карта за допълнителна редукция на мобилните данни. От 2020 те ще се таксуват по 45 евроцента, а от 2021 по 20 евроцента, предава Mobile Bulgaria. \r\n\r\n Работи се също и по намаляване на цените на гласовите услуги с държавите от Западните Балкани, но там процедурите са по-комплексни и изискват ново роуминг споразумение. Към момента има такова от 2014, но в него не участват Албания и Косово. Мария Габриел изрази надежда, че това ще се промени на предстоящата среща на 4 април в Белград. \r\n\r\n В същото време държавният секретар в сръбското министерство на търговията и телекомуникациите Татяна Матич разкри, че се готви цялостна отмяна на таксите за роуминг в региона. Това трябва да се случи през 2021 година. Като първа стъпка от 1 юли тази година тарифите в роуминг в Сърбия, Босна и Херцеговина, Черна гора и Северна Македония ще бъдат намалени с 25%, а в Албания редукцията ще е още по-голяма. Това пък ще създаде предпоставки и за подписването на споразумението на държавите с ЕС, за което говори комисар Мария Габриел. \r\n \n\t\t\t\t\t\t", "date": "2019.02.27", "title": "По-евтин мобилен интернет в Сърбия и Македония от 1 юли"}
{"url": "http://www.bnews.bg/article/257439-ariana_grande_stana_zhenata_s_nay_mnogo_posledovateli_v_instagram", "text": "\n Ариана Гранде стана жената с най-много последователи в Инстаграм! Селена Гомес бе детронирана от своята колежка. \r\n\r\n Разликата между двете звезди е малка. Ариана Гранде има 146 286 173 последователи, а Селена Гомес - 146 267 801, съобщи Контактмюзик, цитиран от БТА. \r\n\r\n Въпреки впечатляващата популярност двете певици все още са в сянката на футболиста Кристиано Роналдо, който измести Селена Гомес от първото място през октомври миналата година и има повече от 155 милиона последователи. \r\n\r\n Последователите на Ариана Гранде са се увеличили с 13 милиона за четири месеца. Това съвпада с излизането на новия ѝ албум \"Thank U, Next\", но и с раздялата с годеника ѝ Пийт Дейвидсън през октомври, пет месеца след годежа им. \r\n\r\n Селена Гомес остана с по-малко последователи, защото от септември миналата година до януари отсъстваше от социалните мрежи. Тя се лекуваше от тревожност и депресия. \r\n \n\t\t\t\t\t\t", "date": "2019.02.27", "title": "Ариана Гранде стана жената с най-много последователи в Инстаграм"}
{"url": "http://www.bnews.bg/article/257448-guaydo_vaznameryava_da_se_varne_vav_venetsuela_i_da_oglavi_protestite", "text": "\n Венецуелският опозиционен лидер Хуан Гуайдо каза, че скоро ще се завърне в страната и ще мобилизира нови протести срещу президента социалист Николас Мадуро, предаде Асошиейтед прес. \r\nГуайдо каза това в Колумбия, където се срещна вчера с дипломати от региона и с вицепрезидента на САЩ Майк Пенс. \r\nВенецуелският опозиционен лидер заяви, че в близките дни ще обяви датата на завръщането си в страната, както и действия, насочени към спечелване на подкрепа сред въоръжените сили и държавните служители. \r\nГуайдо бе признат за законен президент на Венецуела от повече от 50 държави, включително САЩ, но засега не успява да вземе властта от Мадуро, отбелязва АП. \r\nПрез уикенда венецуелската опозиция се провали в опитите си да достави няколкостотин тона хуманитарна помощ, предоставена от САЩ, след като силите за сигурност, лоялни на Мадуро, използваха сълзотворен газ срещу демонстрантите. Четирима души бяха убити. \r\n \n\t\t\t\t\t\t", "date": "2019.02.27", "title": "Гуайдо възнамерява да се върне във Венецуела и да оглави протестите"}
{"url": "http://www.bnews.bg/article/257447-bdzh_osiguryava_nad_8_000_dopalnitelni_mesta_vav_vlakovete_za_pochivnite_dni", "text": "\n „БДЖ-Пътнически превози” ЕООД ще осигури над 8 000 допълнителни места в съставите на някои влакове, които пътуват по основните направления в страната. Това се прави с цел да бъде осигурено удобното придвижване през почивните дни по повод националния празник на България – 3-и март. \r\nОт 1-ви до 4-и март включително, с увеличени състави ще пътуват някои влакове по следните маршрути: \r\n  \r\nСофия-Варна-София; \r\nСофия-Бургас-София; \r\nСофия-Пловдив-София; \r\nСофия-Свиленград-София; \r\nСофия-Стара Загора-София; \r\nСофия-Горна Оряховица-София; \r\nСофия-Лом-София; \r\nСофия-Видин-София; \r\nСофия-Благоевград-София; \r\nСофия-Кюстендил-София; \r\nСофия-Петрич-София; \r\nВарна-Пловдив-Варна. \r\nПрипомняме, че специално за празничното честване на националния празник и очакван голям интерес от желаещи да пътуват с теснолинейката, на 3-и март ще бъдат осигурени допълнителни вагони и за влак “Родопи” по направлението Септември-Добринище-Септември. \r\n„БДЖ - Пътнически превози” ЕООД напомня на своите клиенти, че при закупуване на билети за отиване и връщане, могат да ползват от 10% до 30% намаление от редовната цена на билета в зависимост от различните търговски оферти на дружеството. \r\nКлиентите на националния железопътен превозвач могат да получат подробна информация за свободните места във влаковете през почивните дни от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200. \r\n \n\t\t\t\t\t\t", "date": "2019.02.27", "title": "БДЖ осигурява над 8 000 допълнителни места във влаковете за почивните дни"}
{"url": "http://www.bnews.bg/article/257427-pakistan_svali_dva_indiyski_samoleta_v_svoeto_vazdushno_prostranstvo", "text": "\n Пакистан заяви, че е нанесъл въздушни удари в индийската част на Кашмир и е свалил два индийски самолета, навлезли в неговото въздушно пространство, предаде Ройтерс. \r\nИндия от своя страна заяви, че нейни изтребители са прехванали три пакистански самолета, навлезли в индийската част на Кашмир, и са ги принудили да се върнат, предаде Ройтерс.  \r\n \n\t\t\t\t\t\t", "date": "2019.02.27", "title": "Пакистан свали два индийски самолета в своето въздушно пространство"}
{"url": "http://www.bnews.bg/article/257429-chastna_vietnamska_aviokompaniya_sklyuchi_sdelka_s_boing_za_pokupka_na_100_novi_samoleta", "text": "\n Частната виетнамска авиокомпания \"Виетджет еър\" сключи с американската самолетостроителна компания \"Боинг\" споразумение за доставка на 100 самолета В737 МАХ. Сделката бе подписана в присъствието на американския президент Доналд Тръмп и виетнамския президент Нгуен Фу Чонг, които днес разговаряха в Ханой, предаде ТАСС. \r\nДоставката на самолетите ще се извърши до 2025 г. Освен това според информация на представителя на компания \"Бамбу еъруейз\", този виетнамски авиопревозвач ще придобие от \"Боинг\" 10 самолета срещу 2,9 милиарда долара. \r\nСъздадената през 2011 г. компания \"Виетджет еър\" е най-бързо развиващият се авиопревозвач във Виетнам. За седем години от началото на съществуването си тя е открила повече от 100 вътрешни и международни линии, и е превозила повече от 60 млн. пътници. \r\nСобственият самолетен парк на компанията се състои от 60 самолета \"Еърбъс\" А32 и А321 NEO. \r\nКомпанията изпълнява всекидневно 385 вътрешни и международни полета. \r\n \n\t\t\t\t\t\t", "date": "2019.02.27", "title": "Частна виетнамска авиокомпания сключи сделка с „Боинг“ за покупка на 100 нови самолета"}
{"url": "http://www.bnews.bg/article/257435-kat_nyama_da_spira_tirovete_v_praznichnite_i_pochivnite_dni", "text": "\n Нова мярка за контрол на камионите по магистралите. След броени дни - в петък преди голямото пътуване, когато е националният празник, влиза в сила за първи път нов режим, според който КАТ вече няма да спира и отбива тировете, а те сами ще трябва да се самоконтролират. Ако не спазват забраната и навлязат след знака за магистрала и бъдат засечени от патрул, ще следват глоби и строги наказания. \r\n\r\n \"Въпреки че има постоянно полиция, няма как да се контролират тировете, даже много често съм забелязал, че има забрана за движение на тирове, но реално се движат, нямам идея защо\", коментира Николай Кехайов - шофьор на лек автомобил. \r\n\r\n \"Малко ми е смешно, защото сме в България и аз не вярвам на самоконтрол и е хубаво да има една полицейска проверка. Хората винаги се стряскат когато има камери. И когато транспортните фирми бързат, за да постигнат някаква цел, много често не се съобразяват и не им пука, че се движат много семейства, особено по време на празниците\", коментира още Кехайов. \r\n\r\n \"Ако бъде вменено промяната на водачите тяхната отговорност да бъде вменена на тях, считам, че ще има отрицателен ефект, тъй като за тези неща има и налагане на санкции - 300 лв. глоба, отнемане на управление за 1 месец, спиране на превозното средство за 1 месец\", казва Емил Николов от Съюза на международните превозвачи. \r\n\r\n \"В България няма паркинги като хората. Просто лоши паркинги. И да има - няма тоалетна, няма вода, не е като на Запад\", коментира Христо Кръстев - шофьор на тежкотоварен автомобил. \r\n\r\n \"Не казваме, че няма да има контрол. Напротив - контролът ще бъде силен и засилен. Тази заповед е от доста години и досега действащите забрани сме ги обезпечавали с полицейски служители в началото на забраната. Спирали сме тежкотоварните автомобили на паркинг, където е имало, а където няма - сме ги спирали в аварийната лента\". Това заяви комисар Росен Рапчев - началник на отдел \"Пътна полиция\" в Главна дирекция \"Национална полиция\" в студиото на \"Здравей, България\" по Нова телевизия. \r\n\r\n \"Идеята е камионите да спират на повече места, а не само където са полицаите, защото при тръгването им след изтичане на забраната се образуват големи опашки\", коментира комисар Рапчев. \r\n\r\n По думите му ще има полицейски патрули на всички места, където е въведена тази забрана. \r\n\r\n \"За предпразничните и последния празничен ден ограничението важи за всички магистрали и някои първокласни пътища\", уточни още Рапчев. \r\n\r\n   \r\n \n\t\t\t\t\t\t", "date": "2019.02.27", "title": "КАТ няма да спира тировете в празничните и почивните дни"}
{"url": "http://www.bnews.bg/article/257430-ruskoto_mvr_izdirva_chovek_na_navalni", "text": "\n Бившият директор на основания от Алексей Навални Фонд за борба с корупцията Роман Рубанов е обявен за издирване във връзка с криминално разследване, става ясно от информация на сайта на руското МВР. \r\nНа сайта е поставена картичка със снимката на издирвания, написано е „Роман Рубанов, година на раждане 1980 г.“. Рубанов е издирван по „член на наказателния кодекс“, но не се уточнява кой. \r\nСътрудникът на Навални Леонид Волков потвърди пред в. „Ведомости“, че Рубанов е обявен за издирване, при това още преди месец. Обвинението срещу него било за „неизпълнение на съдебно решение“ за отстраняването на клипа „За вас той не е Димата“. \r\nВ блога си и Навални потвърди издирването на близкия до него Рубанов. Разследването, свързано с клипа, продължава. Самият Навални подчертава, че няма да отстрани клипа от своя адрес в YouTube. \r\nФБК направи обществено достояние филм за премиера Дмитрий Медведев - „За вас той не е Димата“, през май 2017 г. От него става ясно, че бизнесменът Алишер Усманов изглежда е дал подкуп на Медведев като дарил поземлена собственост с постройки върху нея в село Знаменское на фонда „Соцгорпроект“. По-късно съд в Москва удовлетвори иска на Усманов към Навални и ФБК за защита на честта и достойнството, постанови невярната информация да бъде отстранена от филма, по-конкретно за подкупа. Само че и до днес филмът е достъпен на адреса на Навални. \r\n\r\n През февруари миналата година Рубанов беше задържан на московското летище „Шереметиево“. Съдът го постави в ареста за десет дена за организирането на несанкционирани действия: Рубанов разпространил в Туитър съобщение на Навални за часа и мястото за провеждане на протест „Стачка на избирателите“ на 28 януари 2018 г. \r\nРубланов напусна поста директор на ФБК през декември 2018 г. \r\n \n\t\t\t\t\t\t", "date": "2019.02.27", "title": "Руското МВР издирва човек на Навални"}
{"url": "http://www.bnews.bg/article/257431-geri_nikol_shokira_s_ogromni_bombi", "text": "\n Впечатляващо деколте показва тийн певицата Гери — Никол. Изпълнителката се пусна с провокативна червена рокля, която разкри всичките й силиконови придобивки. Певицата показа огромни прелести и веднага прикова вниманието на публиката. По-наблюдателните заподозряха, че Гери дори си е правила втора операция за увеличаване на бюста. \r\n„Май си си барнала бомбите”, пишат фенове на варненската бръмчалка, пише „България днес”. Както е известно, Гери-Никол има силикон и в седалището. Певицата нееднократно е заявявала, че голямото и стегнато барабанче й харесва повече. \r\n  \r\n \n\t\t\t\t\t\t", "date": "2019.02.27", "title": "Гери-Никол шокира с огромни бомби"}
{"url": "http://www.bnews.bg/article/257420-v_kraya_na_xxi_vek_ni_ochakvat_po_goreshto_lyato_i_po_moshtni_buri", "text": "\n Броят на мощните гръмотевични бури и дните на безветрено време ще се увеличат на планетата. Лятото ще стане по-горещо поради глобалното затопляне, съобщава ПНАС. \r\nПромените ще засегнат живота на градовете в Северното полукълбо. \r\nСпециалисти от САЩ решиха да проучат въздействието на климата върху трансформацията на потенциалната топлинна енергия в кинетична енергия на въздушните маси. Те са анализирали данните за измененията в атмосферата на средните ширини. Изследвани са показатели от последните 40 години на климатичните спътници. Оказва се, че потенциалната енергия намалява с 1,5% на всеки десет години. \r\nАко тази тенденция продължи, процесът ще доведе до рязко отслабване на циклоните, действащи в умерените ширини. В резултат на това ще се намали преносът на топлина от юг на север, ще се увеличат проливните дъждове и бури, ще има повече горещи дни, в които няма вятър. \r\nАмериканските експерти възнамеряват да направят по-подробни прогнози за всеки континент на Земята. Това ще помогне на местните жители и властите ефективно да се подготвят за началото на „новото” лято. \r\n \n\t\t\t\t\t\t", "date": "2019.02.27", "title": "В края на XXI век ни очакват по-горещо лято и по-мощни бури"}
{"url": "http://www.bnews.bg/article/257426-wc_to_shte_prodalzhi_da_tormozi_turisticheskiya_bransh", "text": "\n Както става ясно от програмата на Народното събрание, днес по предложение на  протежетата си депутатите Митев и Касабов, Валери Симеонов следва да бъде избран като член на парламентарната комисия по Икономическа политика и туризъм. Апетитите на Симеонов проличаха по време на неговото печално известно министерстване. \r\n\r\n Интересен факт е, че същия ще бъде в конфликт на интереси, тъй като една част от бизнесът му е свързан именно с туризъм. Припомняме, че по време на неговото управление фирмата му Скат ТВ ООД бе осъдена за незаконно строителство към един от хотелите му в община Златоград. \r\n\r\n Вместо обаче незаконното строителство по хотела на Симеоновата фирма да бъде премахнато, както гласи закона, то бе достроено, като WC министъра вероятно се е възползвал от служебното си положение и властова позиция, за да се случи дострояването на незаконното му строителство. \r\n\r\n От  туристическия бранш са силно притеснени, че партийния функционер ще заеме място в ресорната туристическа комисия, тъй като неговата некомпетентност лъсна по време на министерстването му, а поразиите, които нанесе на бранша още не са преодолени от бизнеса!  \r\n  \r\n \n\t\t\t\t\t\t", "date": "2019.02.27", "title": "WC -то ще продължи да тормози туристическия бранш!"}
{"url": "http://www.bnews.bg/article/257432-fyuri_otkaza_nov_mach_s_uayldar_kubrat_e_sred_optsiite_mu", "text": "\n Бившият световен шампион в тежка категория Тайсън Фюри, отказа да се изправи в нов мач срещу ДионтейУайлдър. \r\n\r\n Това обявиха от Световния боксов съвет, където е пристигнало официално писмо от Фюри. \r\n\r\n Страхотен сблъсък, който не излъчи победител, а още след края му, боксьорите започнаха да говорят за нов двубой. \r\n\r\n Това бе и желанието на феновете, които забравиха за евентуален мач между Уайлдър и Антъни Джошуа, а очакваха с нетърпение новото шоу на американеца с Циганския крал Фюри. \r\n\r\n Преговори между двамата имаше, но не успяха да постигнат споразумение, което е принудило Фюри да замрази тази опция за момента, а мачът се смяташе. \r\n\r\n Наскоро Фюри подписа с агенцията Top Rank, която сключи мегасделка с телевизионния гигант ESPN за мачовете му. \r\n\r\n Именно заради това, той ще се бие през лятото, а вариантите му не са много. \r\n\r\n Най-спряган на този етап е новозеландецът Джоузеф Паркър, който преди година загуби от Антъни Джошуа, а преди това бе победил братовчедът на Тайсън - Хюи. \r\n\r\n Другият боксьор записал победа над Хюи е българинът Кубрат Пулев. Той също се сочен за евентуален противник. Кобрата също така е боксьор на агенцията Тop Rank, което ще бъде голямо улеснение при евентуални преговори между двамата. \r\n\r\n Кубрат има уговорен мач срещи румънеца Богдан Дину в Лос Анджелис на 23 март. Победа би му отворила вратите за мач срещу непобедения Тайсън Фюри през лятото. \r\n \n\t\t\t\t\t\t", "date": "2019.02.27", "title": "Фюри отказа нов мач с Уайлдър, Кубрат е сред опциите му"}
{"url": "http://www.bnews.bg/article/257423-gishetata_na_kat_za_registratsiya_vremenno_spirat_rabota", "text": "\n От 15:00 часа в сряда до края на работния ден гишетата \"Регистрация и отчет на ППС и собствениците им\" в звената на \"Пътна полиция\" в цялата страна няма да предоставят услуги на граждани, съобщиха от МВР. \r\nПричината е извършване на промени, свързани с инсталирането на нов софтуер. \r\n \n\t\t\t\t\t\t", "date": "2019.02.27", "title": "Гишетата на КАТ за регистрация временно спират работа"}
{"url": "http://www.bnews.bg/article/257416-mutrata_zhoro_trabata_pushi_i_govori_gluposti_v_tv_evropa_pri_koritarov_tinyata_na_borisov_izpluva", "text": "\n С цигара в ръка, шапка, арогантно и нагло поведение се появи в телевизия 'Европа\" мутрата Георги Харизанов, по- известен като Жоро Тръбата. Същият се го играе медиен бос, а по нищо не се различава от най- обикновен каруцар! \r\n\r\n \r\n\r\n   \r\n \n\t\t\t\t\t\t", "date": "2019.02.27", "title": "Мутрата Жоро Тръбата пуши и говори глупости в ТВ Европа при Коритаров! Тинята на Борисов изплува!"}
{"url": "http://www.bnews.bg/article/257421-nay_malko_edin_e_zaginal_a_60_drugi_sa_v_neizvestnost_sled_srutvane_v_nezakonna_indoneziyska_mina", "text": "\n Индонезийската служба за справяне с бедствия съобщи, че спасители издирват оцелели след срутване в незаконна златна мина на остров в провинция Северно Сулавеси. Най-малко един човек е загинал, а властите се опасяват, че под свляклата се земна и скална маса са погребани повече от 60 души, предаде Ройтерс, като се позова на комюнике на службата. \r\nСпасени са 13 души. Срутването е станало снощи в окръг Боланг Монгондоу в Северно Сулавеси. \r\nГредите и укрепващите дъски внезапно поддали поради нестабилния терен и многото прокопани шахти, докато на мястото работели десетки хора, каза говорител на службата. \r\n \n\t\t\t\t\t\t", "date": "2019.02.27", "title": "Най-малко един е загинал, а 60 други са в неизвестност след срутване в незаконна индонезийска мина"}
{"url": "http://www.bnews.bg/article/257418-kamarata_na_predstavitelite_v_kongresa_na_sasht_glasuva_protiv_finansiraneto_za_stenata_na_tramp", "text": "\n Контролираната от демократите Камара на представителите в американския Конгрес гласува с убедително мнозинство от 245 на 182 гласа против обявеното от президента Доналд Тръмп извънредно положение, което би му позволило да построи стена по границата с Мексико за спиране на незаконната имиграция, предаде Франс прес. \r\nРезолюцията, чиято цел е да прекрати националното извънредно положение, подкрепиха и 13 републиканци. В следващите дни текстът се очаква да бъде гласуван в Сената, където мнозинство имат републиканците. Има изгледи обаче резолюцията да бъде одобрена и там. \r\n\r\n Доналд Тръмп заплаши, че ако тя бъде приета и от двете камари в Конгреса, той ще използва за първи път правото си на президентско вето, за да я блокира. \r\n  \r\n \n\t\t\t\t\t\t", "date": "2019.02.27", "title": "Камарата на представителите в Конгреса на САЩ гласува против финансирането за стената на Тръмп"}
{"url": "http://www.bnews.bg/article/257419-gruevski_vav_feysbuk_shte_polucha_maksimalna_prisada", "text": "\n „ \", пише във Фейсбук бившият македонски премиер Никола Груевски, който е осъден на две години затвор за незаконно придобиване на луксозен \"Мерцедес\" и преди повече от три месеца избяга в Унгария. \r\n\r\n \r\n\r\n \" , пише Груевски. \r\n \n\t\t\t\t\t\t", "date": "2019.02.27", "title": "Груевски във Фейсбук: Ще получа максимална присъда"}
{"url": "http://www.bnews.bg/article/257422-tragva_deloto_sudzhukgeyt", "text": "\n За сряда е насрочено разпоредително заседание в спецсъда по делото срещу бившия депутат от ГЕРБ Живко Мартинов, около когото избухна скандалът „Суджукгейт”. \r\n\r\n На 29 януари Специализираната прокуратура внесе в Специализирания наказателен съд обвинителен акт срещу Живко Мартинов, обвинен за изнудване на добрички бизнесмен, с цел да набави за себе си облага от 4 тона суров суджук, 30 кг филе „Елена“ и 30 кг телешка пастърма. \r\nПрез 2012-2013 г. обвиняемият Мартинов бил Общински представител на политическа партия ГЕРБ за Добрич и се ползвал с голямо влияние в града. През януари 2012 г. той се срещнал с местния бизнесмен Антон Проданов, който развивал частна търговска дейност, т.ч. в сферата на производството и търговията с месо и месни продукти. Двамата се познавали добре и Мартинов директно поискал да му приготви и достави един тон суров суджук от различни видове месо, в т.ч. еленско. Изрично заявил и намерението си да не го заплаща, изтъквайки общественото си положение и влияние, но и отправяйки му заплахи. Обяснил, че количеството е голямо, защото ще го носи на министър-председателя Борисов и на други „високи хора“ от ГЕРБ, съобщиха от спецпрокуратурата. \r\nЗаявил, че ако поръчката за суровия суджук не се изпълни, ще съсипе Проданов, защото вече бил вкаран в списъка на лицата с фирми, които трябва да дават. Мартинов уверил, че нямало нищо по-лесно от това да изпрати данъчните да му разбият бизнеса, и че когато реши, може да го вкара и в ареста. \r\n\r\n Проданов знаел, че Мартинов са ползва с голямо влияние в града и не подложил на съмнение възможностите му да изпълни заканите си, още повече, че били отправени в присъствието на други две лица. По това време срещу бизнесмена се водели две досъдебни производства, едното от които за данъчни престъпления. Затова решил да купи с лични средства необходимите продукти за приготвянето на суджука в поисканото от Мартинов съотношение - 60 % телешки шол, 20 % свински бут, 10 % еленско месо, 9% адитиви и 1% подправки. Готовият суджук Проданов доставил лично в офиса на Мартинов в центъра на Добрич с личния микробус на свой познат. \r\nДвадесет дни след този случай, в началото февруари 2012 г., искането за тон суров суджук – безплатен и приготвен по същия начин, се повторило. \r\nОпитът на Проданов да се противопостави бил париран с думите: „Акъли не искам, действай по-бързо, че съм ти вдигнал мерника и гледай суджука да е пак хубав като предишния“. Отправил и поредната заплаха: че „Ако не ми доставиш суджука, ще те съсипя. Айде давай, мятам те, няма да те чакам много, че си на ръба“. Проданов отново бил принуден да склони да достави на Мартинов още един тон суджук, суровините за чието производство осигурил пак с лични средства. \r\nСъщото искане Мартинов направил още два пъти. През март 2012 г. към „поръчката“ на тон суров суджук били добавени 30 кг филе „Елена“ и 30 кг телешка пастърма. За да мотивира Проданов, Мартинов отново напомнил: „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник“. В резултат на упражнената принуда бизнесменът отново финансирал купуването, производството и доставката на поисканото количество. През януари на 2013 г., след поредната „поръчка“ на тон суджук „за премиера Борисов“, Проданов се възпротивил рязко. Но пак бил принуден да приеме: „Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил“. \r\nСпоред заключението на назначената оценителна експертиза на Проданов са нанесени «значителни имуществени вреди» на обща стойност 36 168,20 лв. (за суровините, производството и доставката на 4 тона суров суджук и по 30 кг филе „Елена“ и телешка пастърма). \r\nТака от януари 2012 г. до януари 2013 г., при условията на продължавано престъпление – с четири деяния, Мартинов осъществил изнудване с цел материална облага, за което се предвижда наказание от 5 до 15 г. лишаване от свобода, глоба от 5000 до 10 000 лв. и конфискация до една втора от имуществото. \r\nЖивко Мартинов е с мярка за неотклонение „Парична гаранция“ в размер на 20 000 лева. \r\n \n\t\t\t\t\t\t", "date": "2019.02.27", "title": "Тръгва делото „Суджукгейт“"}
{"url": "http://www.bnews.bg/article/257437-grisho_i_mihaela_fileva_go_napravili_za_sefte_v_pernishki_hotel", "text": "\n Откакто ракета №1 на България Григор Димитров се раздели с поп звездата Никол Шерцингер, доста се е разхайтил, коментират в светските среди. Гришата сменя гаджетата си като носни кърпички, а според последната информация на „Галерия“ в момента върти две дами едновременно. \r\n\r\n Тези дни стана ясно, че тенисистът има интимни отношения със своята колежка Ализе Лим. Наша проверка показа в действителност, че миналия месец  двамата са били заедно на ски в Швейцария. \r\n\r\n Връзката им не била сериозна, макар французойката да е здраво хлътнала по него, твърдят запознати. Още след раздялата си с тенисистката Мария Шарапова Гришата се бе зарекъл повече да не се обвързва с колежка. С Ализе обаче нямал нищо против да се вижда неангажиращо. \r\n\r\n Паралелно с Лим, родната звезда има вземане-даване и с Михаела Филева. Макар поп певицата лично да отрече връзката си с Григор, „Галерия“ разполага със сигурна информация от два независими източника, които твърдят обратното. \r\n\r\n Оказва се, че аферата им започнала още преди половин година, покрай местна рекламна кампания, в която и двамата участвали. Долу-горе по това време Гришо призна и че е фен на Филева, тагвайки я в свой пост в социалната мрежа. „Най-доброто от България“, написа тенисиста под клипче с хит на певицата. Няколко дни по-късно двамата започват да си пишат – първо през социалната мрежа, после – и през личните си телефони. \r\n\r\n Когато преди месец Гришата си дойде в България, именно Филева била музата му. „Оправда се, че идва за рождения ден на майка си, но всъщност бе тук заради Михаела“, разказват добро осведомени източници. Неслучайно и двамата бяха по едно и също време в Перник в края на миналия месец, където Филева бе поканена на откриването на фестивала „Сурва“. Гришо пък посети местен дом за деца с увреждания в Перник, след което двамата се усамотили в луксозен хотел. \r\n\r\n Филева обаче била просто за забавление на Димитров. Веднага след срещата си с нея, любовният терминатор заминал на ски с Ализе. Щом разбрала, на Михаела не й станало особено приятно. Нищо чудно, че сега така яростно отрича да има общо с Гришата. „Не го познавам лично“, заяви певицата, очевидно наранена от отношението му. \r\n \n\t\t\t\t\t\t", "date": "2019.02.27", "title": "Гришо и Михаела Филева го направили за сефте в пернишки хотел! "}
{"url": "http://www.bnews.bg/article/257425-sasht_shte_prodalzhim_sas_sanktsiite_sreshtu_rezhima_vav_venetsuela", "text": "\n САЩ ще обявят още санкции срещу Венецуела тази седмица и ще представят резолюция на ООН относно доставката на хуманитарна помощ в страната, заяви специалният представител на САЩ за Венецуела Елиът Ейбрамс пред репортери. \r\n\"Казахме, че санкциите ще продължат и ги анонсирахме вчера\", каза Ейбрамс, цитиран от Спутник. \r\n\"Ще има още, тази седмица ще има още, следващата седмица ще има още. Ще продължим да налагаме санкции на високопоставени членове на режима и хора, които се занимават с финансовите им дела\". \r\nТой добави, че Съединените щати отново ще внесат резолюция на ООН тази седмица, изискваща доставка на хуманитарна помощ за Венецуела. \r\n \n\t\t\t\t\t\t", "date": "2019.02.27", "title": "САЩ: Ще продължим със санкциите срещу режима във Венецуела"}
{"url": "http://www.bnews.bg/article/257417-zapochva_vtorata_sreshta_na_varha_mezhdu_donald_tramp_i_kim_chen_un", "text": "\n В столицата на Виетнам Ханой започва втората среща на върха между президента на САЩ Доналд Тръмп и лидера на Северна Корея Ким Чен-ун. \r\nСрещата ще се състои в най-стария хотел на Ханой - \"Метропол\" от веригата \"Софител\", в конферентната зала на седмия етаж, уточнява ТАСС. \r\nОчаква се на тази втора среща на върха да се придаде повече съдържателност на предимно символичната декларация от първата среща на върха между двамата лидери в Сингапур. \r\nДоналд Тръмп изразява оптимизъм и увери в Туитър, че очаква с нетърпение \"една много продуктивна среща на върха\". \r\nЗа срещата се знаят твърде малко подробности. Двамата лидери ще вечерят заедно довечера в компанията на някои от съветниците си, съобщи говорителката на Белия дом Сара Сандърс. \r\n\r\n Първата историческа среща на върха между Тръмп и Ким Чен-ун се състоя през юни 2018 г. в Сингапур. На нея Ким обеща да работи за пълна денуклеаризация на Корейския полуостров. \r\nОттогава преговорите не са отбелязали особен напредък. Северна Корея настоява за отмяна на инициираните от САЩ международни санкции, за официално обявяване на края на Корейската война (1950-1953 г.), по която до момента е подписано само примирие, и за гаранции за сигурността й, включително край на американското военно присъствие в Южна Корея и региона. САЩ пък искат пълна, проверима и необратима денуклеаризация, преди санкциите да отпаднат. \r\nДоналд Тръмп повтаря, че не бърза да убеждава КНДР да се откаже от ядрения си арсенал докато Пхенян се въздържа, както прави вече повече от година, да извършва ядрени и ракетни тестове. \r\nСпоред Хари Кадзианис от консервативния мозъчен тръст Център за националния интерес, двете страни трябва \"да направят поне една крачка напред, защото най-лошото за всички ще е срещата да се окаже само загуба на време\". \r\nМнозина анализатори призовават на втората среща на върха между двамата лидери да се стигне до нещо по-конкретно, отколкото на първата. Според Ким Йон-хюн от университета Донгук в Сеул, най-добрият сценарий ще е Тръмп и Ким да се договорят за някакъв график. Вашингтон може да обещае гаранции за сигурността във вид на официална декларация за край на Корейската война или двете страни да отворят бюра за връзка. \r\n \n\t\t\t\t\t\t", "date": "2019.02.27", "title": "Започва втората среща на върха между Доналд Тръмп и Ким Чен-ун"}
{"url": "http://www.bnews.bg/article/257424-ot_minus_8_do_plyus_25_gradusa_prez_mart", "text": "\n Най-ниските температури през март у нас ще бъдат между минус 8 и минус 3 градуса, а най-високите - между 20 и 25 градуса. Това съобщи Красимир Стоев - синоптик от Сектора \"Метеорологични прогнози\" в Националния институт по метеорология и хидрология. \r\n\r\n По думите му през март се очаква средната месечна температура да бъде около и над нормата, която в Северна България и по високите полета е между 5 и 7 градуса, по Черноморието и в Южна България - между 6 и 9 градуса, а в планините - между минус 8 и минус 3 градуса. Месечната сума на валежите ще бъде около нормата, която в равнините е между 40 и 60 литра на квадратен метър, в планините - между 60 и 90 литра на квадратен метър. \r\n\r\n През март динамиката на атмосферните процеси ще бъде повишена и времето ще е променливо, с чести промени на температурите и фазата на валежите. \r\n\r\n През първото десетдневие от месеца, въпреки честите промени, температурите ще бъдат по-високи от обичайните. Месецът ще започне с предимно слънчево и топло време с максимални температури между 13 и 18 градуса. На 2-3 март през страната ще премине атмосферно смущение и на места ще превали дъжд и сняг, но съществени валежи не се очакват. \r\n\r\n Температурите временно ще се понижат. Към 4-5 март преносът на въздушни маси ще е от юг-югозапад и температурите бързо ще се повишат. Към 6-8 март се очаква отново да премине атмосферно смущение, при което ще има валежи и понижение на температурите. В края на първото десетдневие температурите отново ще се повишат. \r\nВ началото на второто десетдневие температурите ще се понижат и до края на периода ще бъдат близки до нормалните. Времето ще се задържи динамично, с условия за валежи около 11-12 март и към 15-17 март, като при преминаването на студените атмосферни фронтове в Северна и Западна България дъждът ще преминава в сняг. \r\n\r\n И през третото десетдневие на март времето ще запази динамичния си характер. Температурите ще бъдат близки до обичайните, като ще се понижават след преминаването на атмосферните смущения. Най-голяма вероятност за валежи има в периода 22-25 март и в края на месеца. \r\nВ климатичната справка на НИМХ се отбелязва, че през март се осъществява преходът от зимата към пролетта. Увеличението на продължителността на деня и слънчевото греене водят до чувствително повишение на температурите, а мъглите са рядко явление. През март средно в равнините 3-4 дни вали сняг. Март е характерен с големи аномалии и с резки промени на времето.В някои години нахлуванията на арктичен въздух са толкова интензивни, че температурите са типично зимни, със снеговалежи. Друг път времето е типично пролетно, а при нахлувания на тропичен въздух температурите стават почти летни - около и над 30 градуса. \r\nСпоред астрономическата справка в началото на март слънцето изгрява в 7 часа и 3 минути, и залязва в 18 часа и 16 минути. Продължителността на деня е 11 часа и 13 минути. В края на месеца слънцето изгрява в 7 часа и 12 минути, и залязва в 19 часа и 51 минути. Продължителността на деня вече е 12 часа и 39 минути. \r\nФазите на луната през март са: на 6 март - новолуние, на 14 - първа четвърт, на 21 - пълнолуние, на 28 март - последна четвърт. \r\n\r\n   \r\n\r\n   \r\n \n\t\t\t\t\t\t", "date": "2019.02.27", "title": "От минус 8 до плюс 25 градуса през март"}
{"url": "http://www.bnews.bg/article/257436-ekskuzivno_obedinenite_patrioti_se_razpadnaha", "text": "\n Обединените патриоти се разпаднаха! Току що от централата на ВМРО съобщиха, че на предстоящите европейски избори ще се явят самостоятелно. \r\n\r\n По този начин партията на Каракачанов сложи край на така наречената коалиция \"Обединени патриоти\", която народът иронично нарече \"Обединени идиоти\". \r\n\r\n Най- губеща от този акт е партия Атака, която непрекъснато бе баламосвана, че ще се явят на изборите заедно с коалиционните си партньори! \r\n  \r\n \n\t\t\t\t\t\t", "date": "2019.02.27", "title": "ЕКСКУЗИВНО! Обединените патриоти се разпаднаха!\r\n"}
{"url": "http://www.bnews.bg/article/257428-hasan_rohani_ne_prie_ostavkata_na_vanshniya_ministar", "text": "\n Иранският президент Хасан Рохани не прие оставката на външния министър Джавад Зариф, става ясно от правителствената страница в интернет. \r\n„Убеден съм, че вашата оставка е срещу интересите на държавата и не я одобрявам“, е написал Рохани в писмо до Зариф. \r\n \n\t\t\t\t\t\t", "date": "2019.02.27", "title": "Хасан Рохани не прие оставката на външния министър"}
