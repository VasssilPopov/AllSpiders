{"url": "http://www.bnews.bg/article/256030-rusiya_spodelya_pritesneniyata_na_maduro_za_bezopasnostta_mu", "text": "\n Президентът на Венецуела Никола Мадуро има основание да се тревожи за живота си, заяви говорителят на руското външно министерство, съобщава \"Анадолу\". \r\n\r\n \"Що се отнася до изявлението на венецуелския президент Никола Мадуро, че той е загрижен за собствената си сигурност, как може да не бъде, когато представителите на правоохранителните органи в САЩ официално и пряко заявят, че той трябва да бъде заменен, че не признават нито неговите президентския имунитет или статута му\", коментира Мария Захарова на пресконференция. \r\n\r\n Според Захарова опасността от военна намеса във Венецуела остава в сила и ако се случи, това ще доведе до хуманитарна и миграционна криза. \r\n\r\n Тя каза също, че новите санкции срещу петролния сектор на страната могат да доведат до екологична катастрофа, тъй като е невъзможно да се спре производството на нефт в рамките на 24 часа. \r\n\r\n Миналата седмица Гуайдо, лидерът на ръководеното от опозицията Национално събрание на Венецуела, се самообяви за президент, стъпка, коятоведнага получи подкрепата на американския президент Доналд Тръмп, Канада и повечето латиноамерикански държави. \r\n\r\n Президентът на Венецуела Никола Мадуро отговори, прекъсвайки дипломатическите отношения с Вашингтон и обвини САЩ в организирането на преврат срещу неговото правителство. \r\n\r\n   \r\n \n\t\t\t\t\t\t", "date": "2019.01.31", "title": "Русия споделя притесненията на Мадуро за безопасността му"}
{"url": "http://www.bnews.bg/article/256013-brayan_singar_pribira_40_miliona_dolara_ot_bohemska_rapsodiya", "text": "\n Приблизително 40 милиона долара – толкова се очаква да получи общо Брайън Сингър за участието си в режисирането на блокбъстъра „Бохемска рапсодия“. Биографичното заглавие за Фреди Меркюри и Queen реализира над $800 млн печалби от световния боксофис. Предвид, че Сингър е сочен като единствен режисьор на филма в официалните документи, именно той прибира и т.нар. „бонуси“ от генерираните приходи от продажбата на билети. \r\n\r\n Конкретната сума, която Сингър е прибрал за „Бохемска рапсодия“ не е ясна, но според два „запознати източника“ на The Hollywood Reporter, сметката на режисьора ще набъбне с общо 40 милиона именно заради спечелилата „Златен глобус“ лента. Междувременно за продуцентите от 20th Century Fox това сякаш идва като изненада и те вече се съветват с адвокатите си относно печалбите на Сингър. Причината – той беше уволнен по време на снимките на продукцията, заради регулярно отсъствие от сета. Неговото място две седмици преди края на процеса на терен зае Декстър Флечър, но той така и не бе отбелязан във финалните надписи на „Бохемска рапсодия“. \r\n \n\t\t\t\t\t\t", "date": "2019.01.31", "title": "Брайън Сингър прибира 40 милиона долара от „Бохемска рапсодия“"}
{"url": "http://www.bnews.bg/article/256015-bashtichko_fiki_prizna_sistemnite_si_izneveri", "text": "\n Още преди да се ожени, за Фики хойкането и безразборния секс бяха начин на живот и ежедневие. От всички краища на страната се носят легенди за секс подвизите на наследника на клана Стораро. \r\n\r\n Заблудени са тези, които си мислеха, че след като сложи подпис в брачното плейбоят е променил живота си. Още като обяви преди две години, че ще се жени за Гюлджан, слуховете, че й кръшка не спират. \r\n\r\n Макар и постоянно да обяснява колко обича съпругата си, която миналата година го дари със син, в музикалните среди са напълно наясно с изневерите на Стораро – младши. \r\n\r\n Доскоро Фики избягваше да коментира приказките, че търси любов извън брачното ложе и се опитваше да си изгради образ на примерен съпруг. Най-накрая обаче чалгаджията си призна, че вярността му е мираж. \r\n\r\n „Няма мъж, който да не е изневерявал, на всеки се е случвало“, признава Фики в отговор дали му се е случвало да кръшка. \r\n\r\n По-фрапиращи бяха разсъжденията на младата звезда, че всъщност изневярата далеч не е нещо страшно и не е от съществено значение за отношенията в семейството. \r\n\r\n „Важното е да си до любимата, да я подкрепяш, защото всяка жена има нужда от внимание, грижи и много любов“, споделя вижданията си за семейните ценности плейбоят на лекия жанр, писа „Галерия“, цитирана от ХотАрена. \r\n\r\n Фики обаче даде да се разбере, че самият той не би простил изневяра и е привърженик на разбирането, че мъжът може да кръшка по малко, но жената няма право да кривне встрани. \r\n\r\n С изказването си Ромео на чалгата каза „ДА“ на твърденията, че върти любовница и систелно изневеря и на двете със случайни жени. \r\n\r\n Гузен Фикрет обаче се опитва да компенсира слабите си ангели с внимание, подаръци и мило отношение към половинката си. \r\n\r\n Баща му Тони Стораро може да бъде наречен Разпутин на чалгата и въпреки че с жена му са от десетилетия заедно, е публична тайна, че той не си ляга само с нея. \r\n\r\n И малкият син на фамилията – Емрах, го раздава сваляч. Тийнейджърът се заигравше с дъщерята на Лияна, но тя не продължи дълго. \r\n\r\n Братовчедът на Фики и Емрах – Денис Теофиков, който също е прохождащ фолк певец, върви уверено по стъпките на родата си и започна да се забърква в скандали с жени. \r\n\r\n Както LifeOnline.bg вече писа Емрах и Денис са си обявили съревнование, кой ща свали повече мацки. \r\n \n\t\t\t\t\t\t", "date": "2019.01.31", "title": "Бащичко! Фики призна системните си изневери!"}
{"url": "http://www.bnews.bg/article/256031-mrrb_obmislya_otchuzhdavane_na_tereni_v_chuvstvitelnite_zoni_po_chernomorieto", "text": "\n Проверяват се строежите по цялото Черноморие. Инспекциите бяха провокирани от недоволството на хората. В петък в Бургас ръководителят на ДНСК ще изнесе данни за всички строежи, които ще бъдат спрени. \r\n\r\n Това каза за БГНЕС министърът на регионалното развитие и благоустройството Петя Аврамова във връзка със застрояването на плажовете и по-конкретно на плаж \"Корал\". \r\n\r\n „Обмисляме възможността част от терените, които са в най-чувствителните зони, да бъдат отчуждени“, обясни Аврамова. \r\n\r\n „Там, където има нарушение на законите, ДНСК ще издаде своите оказания и ще има спиране на строежи до въвеждането им във вида, в който са законни”, допълни регионалният министър. \r\n\r\n Тя коментира решението на Върховния административен съд (ВАС), който позволи да се строи на територията на плаж „Корал“, без да се прави оценка на въздействието на околната среда. Аврамова обясни, че има въведена забрана за строителство там със заповед на Министерството на околната среда и водите (МОСВ). \r\n\r\n „Имало е обжалване на тази заповед, но през февруари 2018 г. ВАС е излязъл с окончателно решение, с което е потвърдил заповедта на МОСВ“, уточни министър Аврамова. \r\n\r\n Тя добави още, че през цялата седмица се проверяват обекти по Южното и Северното Черноморие, за които има сигнали за строителство. \r\n \n\t\t\t\t\t\t", "date": "2019.01.31", "title": "МРРБ обмисля отчуждаване на терени в чувствителните зони по Черноморието"}
{"url": "http://www.bnews.bg/article/256032-aktsiya_sedem_dushi_sa_zadarzhani_za_razprostranenie_na_narkotitsi_v_burgasko", "text": "\n Седем души са задържани за притежание и разпространение на наркотици в Бургаско. В минно селище Върли бряг е открита мобилна лаборатория за производство на синтетични наркотици. Иззети са много наркотични вещества. \r\n\r\n „Специализираната полицейска акция продължи 10 дни. Бяха задържани лица за притежание и разпространение на наркотични вещества. Повечето от тях са криминално проявени лица”, заяви комисар Калоян Калоянов, директор ОД МВР-Бургас. \r\n \n\t\t\t\t\t\t", "date": "2019.01.31", "title": "АКЦИЯ! Седем души са задържани за разпространение на наркотици в Бургаско"}
{"url": "http://www.bnews.bg/article/256019-rumaniya_ostana_bez_nachalnik_na_generalniya_shtab", "text": "\n Апелативният съд в Букурещ реши днес да прекрати действието на указ, издаден от президента Клаус Йоханис, който удължава мандата на началника на генералния щаб на румънската армия Николае Чука, съобщава Медиафакс, цитирана от БТА.  \r\n\r\n Решението на съда не е окончателно. \r\n\r\n В края на декември президентът Йоханис заяви, че е подписал указ за удължаване на мандата на генерал Николае Чука като началник на Генералния щаб. \r\n\r\n Държавният глава посочи, че предложението на министъра на отбраната Габриел Леш не е било одобрено, тъй като не отговаря на законовите изисквания. \r\n\r\n Леш предложи за поста Думитру Скарлат - бивш началник на генералния щаб на сухопътните сили и бивш заместник-началник на генералния щаб на армията. \r\n\r\n Решението на президента беше оспорено от министерството на отбраната в Апелативния съд. \r\n \n\t\t\t\t\t\t", "date": "2019.01.31", "title": "Румъния остана без началник на генералния щаб"}
{"url": "http://www.bnews.bg/article/256033-simeonov_demonstrira_publichno_strahat_si_ot_barekov_i_siderov", "text": "\n В предаването \"Още от деня\" на БНТ изгонения от майките на деца с увреждания бивш вице-премиер Валери Симеонов си позволи отново да внушава и злослови по адрес на Волен Сидеров. Повод за това стана реакцията на партия \"Атака\" в парламента, когато Симеонов си позволи да произнася декларация от името на \"Обединени патриоти\" без да има разрешение от председателя на групата Волен Сидеров. \r\n\r\n Симеонов сипеше нелепици и неверни неща, като в същото време явно защитаваше евродепутата Ангел Джамбазки. Водещата Поли Златарева, обаче закова Симеонов и на практика го разобличи, като му припомни, че само преди няколко дена партията на Симеонов гласува срещу ВМРО, а Каракачанов излезна с публична декларация срещу НФСБ. Симеонов се обърка и изплю камъчето като ни в клин , ни в ръкав започна да хули партията на Николай Бареков - България Без Цензура. \r\n\r\n От интервюто лъсна и подлата игра на НФСБ и ВМРО, които протакат във времето решението дали \"Обединени патриоти\" ще се явяват заедно на изборите за Европейски парламент.Нещо повече, Симеонов даде ясно да се разбере, че се страхуват от съюз между Сидеров и Бареков и именно затова се топка топката, за да  изолират Атака и да я поставят в неизгодна позиция, а именно за трети пореден път името на партия Атака да не фигурира в бюлетината. \r\n\r\n Това би обезличило Атака като политическа сила, която години наред вкарваше сама депутатите си в Българския и Европейския парламент. Припомняме, че Атака вкарваше по трима евродепутата, като самостоятелна политическа сила, нещо, което партиите на Каракачанов и Симеонов никога не са успявали да направят!  \r\n  \r\n \n\t\t\t\t\t\t", "date": "2019.01.31", "title": "Симеонов демонстрира публично страхът си от Бареков и Сидеров!"}
{"url": "http://www.bnews.bg/article/256021-sela_izlizat_na_protest_izselvat_gi_zaradi_rudnik", "text": "\n Две села в община Раднево готвят протест в София, предаде БНР. \r\n\r\n Причината е, че Бели бряг и Трояново трябва да бъдат изселени, защото са на пътя на разширяващите се рудници за лигнитни въглища \"Мини Марица-изток\". Жителите не одобряват и ниските обезщетения, които държавната компания им предлага за изкупуване на имотите им. \r\n\r\n Генади Кондарев от неправителствената организация \"За Земята\" посочва, че предложените парични компенсации са несправедливо малки и не стигат за купуване на жилища някъде другаде. Той е на мнение, че предлаганата \"пазарна цена\" за имоти в селски район не е справедливо обезщетение за загубата на имот и не позволява на хората да продължат живота си наново по спокоен начин. \r\n\r\n Не е ясно и според какви условия се оценяват имотите на хората в селата. \r\n\r\n \"По наша преценка цените, които се предлагат за имотите на хората, са изключително ниски и не могат да позволят на хората да преместят своя живот и покъщнина по един спокоен начин на ново място и да имат същите условия и възможности да се препитават, каквито са имали в селото\", твърди Кондарев. Той съобщи, че жителите възнамеряват да изразят недоволството си утре пред Народното събрание и Министерството на енергетиката. \r\n\r\n Процесът на медиация между заинтересованите страни продължава от години. В него участва и Европейската банка за възстановяване и развитие в качеството си на кредитор на мините. До момента в село Бели бряг, което е първото на пътя на багерите, има около 20 неизкупени имота. \r\n\r\n Припомняме, за случая с двете села се разчу още през януари 2017 г. Тогава омбудсманът Мая Манолова сигнализира, че Мини \"Марица-Изток\" изкупуват на безценица къщите на жителите и крият оценките на имотите. От своя страна от предприятието увериха, че придобиват жилищни имоти само на доброволен принцип и се стремят към постигането на взаимно изгодни условия. В своята позиция Мини \"Марица-Изток\" обясниха и че без изселването на двете села ще е невъзможно рудникът да се развива и респективно да се доставят въглища занапред.  \r\n \n\t\t\t\t\t\t", "date": "2019.01.31", "title": "Села излизат на протест - изселват ги заради рудник"}
{"url": "http://www.bnews.bg/article/256011-vnuchkata_na_todor_kolev_kara_meden_mesets_na_bali", "text": "\n Внучката на Тодор Колев–Теодора замина на меден месец в Бали. Актрисата, която стана популярна сред масовата аудитория с участието си в „Откраднат живот”, се ожени неотдавна за Джоузеф Гууд. Двойката реши да си подари меден месец в Индонезия, а чаровната актриса публикува в профила си в Инстаграм интересни снимки от ваканцията, пише „България днес”. \r\nВлюбените се ожениха на 24 януари, а първи новината съобщи младоженецът Джоузеф. Той публикува само една снимка в социалните мрежи, но Теди побърза да поправи това с много снимки от сватбената им церемония. \r\nСватбата определено бе повече от нестандартна. Актрисата избра да носи червен тоалет, вместо типичната бяла рокля. Освен това, екранната д-р Войнова носеше и късо кожено палто и букет от червени рози. \r\nДвойката получи много честитки и пожелания. Освен това споделиха и много снимки от медения си месец и красивата природа на Бали. \r\n \n\t\t\t\t\t\t", "date": "2019.01.31", "title": "Внучката на Тодор Колев кара меден месец на Бали "}
{"url": "http://www.bnews.bg/article/256022-pochina_bivshiyat_rektor_na_plovdivskiya_universitet_prof_d_f_n_ivan_kutsarov", "text": "\n След боледуване днес почина бившият ректор на Пловдивския университет \"Паисий Хилендарски\" проф. д.ф.н. Иван Куцаров, научи Plovdiv24.bg. Доктор на филологическите науки (от 1992 г.) по български език и по славянски езици, професор (от 1995 г.) по български език, Иван Куцаров е изтъкнат български учен със сериозни приноси в областта на лингвистичната българистика и славистика, в подготовката на филологически кадри и в организацията и ръководството на българската наука и висше образование през последните 30 години. Роден е на 4 февруари 1942 година в Бургас, а през периода 2003-2011 г. е ректор на Пловдивския университет. \r\nАвтор е на близо 200 научни и научнопопулярни публикации – монографии, учебници, учебни помагала, сборници, студии, статии, бележки и научни съобщения, рецензии, отзиви и други. Продукцията му е израз на широтата на неговите лингвистични интереси и на активната му обществена дейност в сферата на науката и образованието. \r\n\r\n С най-голяма стойност за науката са заниманията и проучванията му в следните три лингвистични области: морфология на съвременния български книжовен език, по-специално темпорална и модална система на българския глагол (в много от случаите – в съпоставка с другите славянски езици); функционална граматика – с акцент върху теорията на граматичните и функционално-семантичните категории; история на славистиката и българистиката, и преди всичко на лингвистичната славистика и българистика. \r\n \n\t\t\t\t\t\t", "date": "2019.01.31", "title": "Почина бившият ректор на Пловдивския университет проф. д.ф.н. Иван Куцаров"}
{"url": "http://www.bnews.bg/article/256023-otnovo_tehnicheski_problem_s_elektronnite_vinetki", "text": "\n Отново проблем с електронните винетки. Заради технически затруднения те не могат да бъдат купени чрез Националния доставчик на услуги, с който АПИ има сключен договор за разпространение. \r\n\r\n От Пътната агенция допълват, че се работи максимално бързо отстраняването на проблема. \r\n\r\n В момента електронните винетки могат да се купят само чрез bgtoll.bg, мобилното приложение, терминалите и на касите на областните пътни управления на АПИ. \r\n\r\n Припомняме, проблемът с електронните винетки започна още в първия ден на новата година, когато по пътищата бяха разположени първите коли на тол полицията. Масово шофьорите срещаха проблеми с терминалите за самообслужване. \r\n\r\n Срина се и сайтът bgtoll.bg. Терминали на някои от пропусквателните пунктове бяха поставени, но не започнаха работа веднага. \r\n\r\n Заради хаоса с електронните винетки двама ръководители в АПИ и един от съветниците на регионалния министър бяха освободени от постовете си. Шефът на пътната агенция инж. Светослав Глосов също се прости с поста си, след като премиерът Борисов поиска оставката му. Областният управител на Ловеч Георги Терзийски зае поста му. \r\n\r\n България е шестата държава в ЕС, в която избраната фирма реализира национална система за таксуване. \r\n \n\t\t\t\t\t\t", "date": "2019.01.31", "title": "Отново технически проблем с електронните винетки"}
{"url": "http://www.bnews.bg/article/256027-zaloviha_nad_2_tona_kokain_v_italiya", "text": "\n Над 2 тона чист кокаин от Колумбия бяха конфискувани от италианските полицаи и митничари на пристанището на Генуа, съобщават ДПА и БТА. Това е най-голямата подобна операция за последните 25 години в Италия. \r\n\r\n Пазарната стойност на дрогата е около 500 милиона евро. Тя е била открита на 23 януари в контейнер в товарен кораб, пристигнал от колумбийското пристанище Турбо. Товарният кораб трябвало да отплава оттам за Барселона. \r\n\r\n Според изявление на италианската полиция кокаинът е бил предназначен за няколко престъпни клана, свързани с известния колумбийски наркокартел Клан дел голфо.  \r\n\r\n Операцията по разкриването на дрогата е била наречена \"Генуезко шоу\". Тя се е провела в сътрудничество с властите на Испания, Колумбия и Великобритания. По време на нея в Барселона е бил арестуван 59-годишен испанец.  \r\n \n\t\t\t\t\t\t", "date": "2019.01.31", "title": "Заловиха над 2 тона кокаин в Италия"}
{"url": "http://www.bnews.bg/article/256012-alisiya_otnovo_vav_voyna_sas_zlatka_raykova", "text": "\n Алисия и Златка Райкова отново извадиха томахавките една срещу друга и вече са в тиха война. Откакто плеймейтката се залюби с Благой Георгиев – Джизъса, фолк певицата отказва да другарува с Русата Златка. Причина за пропастта между двете е именно футболистът, който е бивша половинка на най-добрата приятелка на Алисия – Христина Витанова, писа „Уикенд“. \r\n\r\n Гимнастичката дари бившия национал с две деца, но въпреки това нашареният с татуси плейбой я заряза. Откакто палавникът върти любов със Златка, чалга дивата спряла комуникация с двойката. Преди силиконовата изкусителка да се хване с Джизъса, певицата бе особено близка с русата фурия, като двете не спираха да обикалят софийските клубове и да си постват сърца под снимките в социалните мрежи. \r\n\r\n Алисия дори рекламираше дрехите, които шие дамата от Пазарджик. Оказа се, че изпълнителката на „Най-вървежен“ се обединила с изоставената Христина срещу Златка. Витанова също отвори свой оналйн магазин, като негово рекламно лице стана именно певицата. \r\n\r\n На Алисия и Райкова войната не им е чужда. Години наред двете бяха в жестока война, дори си размениха обидни намеци и обвинения. Преди време чалга звездата обвини блондинката в опит да й гепи Валери Божинов, с когото по онова време беше интимна. Обидена, Златка се появи в токшоуто „Горещо“ и заяви, че певицата била момиче на повикване. \r\n\r\n Ася не остана по-назад и квалифицира пазарджиклийката като „сотаджийка“, тъй като се отзовавала на мъжете по-бързо и от патрулите на охранителните фирми. Скандалът беше толкова голям, че никой не вярваше, че някога е възможно да има примирие. Преди две години двете врагини заровиха томахавките. Тогава в ролята на помирител влезе коафьорът Ивайло Колев. Сега обаче техните познати са категорични, че приятелството им е в историята завинаги. \r\n \n\t\t\t\t\t\t", "date": "2019.01.31", "title": "Алисия отново във война със Златка Райкова "}
{"url": "http://www.bnews.bg/article/256025-polzvala_li_yoncheva_diplomaticheski_imunitet_kato_priblizhen_na_vlastta", "text": "\n Ползвала ли Йончева дипломатически имунитет като приближен на властта? Въпрос, който никой до сега не е задал или не иска да зададе! Според наши източници така наречените военни кореспонеденти обикновено са хора, които изпълняват в повечето случаи съвсем други функции. \r\n\r\n  Предимно повечето от тях играят ролята на посредници в търговията на оръжие, там където има конфликтни точки. Именно и  поради тази причина повечето от тях разполагат с дипломатически паспорт, който пък от своя страна им гарантира и дипломатически имунитет. \r\n\r\n Нека сега заедно поразсъждаваме! Зашо му е била необходима на Василев по онова време именно Йончева при положение, че в ТВ7 работеше доказания разследващ журналист Диляна Гайтанджиева, при това на трудов договор. \r\n\r\n Диляна също снимаше и правеше разследвани в опасни военизирани зони и доказа своята смелост, Диляна обаче не се е вписвала в схемата.Дали Йончева се е вписвала в тази схема и дали е обслужвала оръжейния бизнес на Василев може да отговори външно министерство като извърши проверка, дали Йончева е ползвала дипломатически паспорт. \r\n\r\n Нека припомним, че през 2016 г. Диляна Гайтанджиева проведе взривяващо журналистическо разследване в Алепу- Сирия. Гайтанджиева успя да заснеме български ракети, които са доставени вероятно през 2015 г. на джихадистите. Диляна бе уволнена и нито една политическа сила не се обяви в нейна защита?! Защо бе уволнена Гайтанджиева и кой се опита да покрие нейното разследване така и не стана ясно. Не стана ясно и кой и как е осъществил контакт с джихадистите? \r\n\r\n Вещи в този занаят обясняват, че най-доброто прикритие за такова посредничество е журналист, който уж зснема филми? Вероятно има много логика в това, особено когато си снабден и с дипломатически паспорт и никой няма право да проверява личния \r\nбагаж на такова лице. Дали пък филмите на Йончева не са опръскани с кръвта на хиляди невинни жертви, покосени от българско оръжие?    \r\n  \r\n \n\t\t\t\t\t\t", "date": "2019.01.31", "title": "Ползвала ли Йончева дипломатически имунитет като приближен на властта"}
{"url": "http://www.bnews.bg/article/256028-firmata_remontirala_largoto_otreche_da_sa_oproshtavani_neustoyki", "text": "\n От фирмата, ремонтирала Ларгото, отрекоха да са им опрощавани неустойки. Никога не били водили подобни разговори с Министерството на културата, тъй като не е имало повод за тях, подчертаха от дружеството.  \r\n\r\n Те обявиха, че имат пет акта за спиране на работата за 59 дни и с тях са предали обекта преди крайния срок. За всеки акт е имало конкретен повод. \r\n\r\n Обектът бил много сложен за изпълнение и по време на дейностите е имало поводи за спиране на работата, но за тях не са пускали актове. \r\n\r\n „Ние не сме и търсили такъв разговор, защото сме в правото си и с документите доказваме, че няма нужда от някаква защита да плащаме неустойка”, каза инж. Росен Колелиев, управител на \"Пътища и мостове\". \r\n \n\t\t\t\t\t\t", "date": "2019.01.31", "title": "Фирмата, ремонтирала Ларгото, отрече да са опрощавани неустойки"}
{"url": "http://www.bnews.bg/article/256007-spetsprokuraturata_povdigna_novo_obvinenie_na_stayko_staykov", "text": "\n Специализираната прокуратурата повдигна ново обвинение на бизнесмена Стайко Стайков, син на алкохолния бос Миньо Стайков. \r\n\r\n Припомняме, че по-рано днес спецпрокуратурата внесе в Специализирания наказателен съд искане за определяне на мярка за неотклонение „Задържане под стража“ на Стайко Стайков. \r\n\r\n По-късно стана ясно, че му е повдигнато ново обвинение – за данъчни престъпления за близо половин милион лева. \r\n\r\n Първоначалното обвинение на Стайко Стайков бе за участие в организирана престъпна група (създадена с цел разпространение на акцизни стоки без бандерол, пране на пари и данъчни престъпления). \r\n\r\n Предстои съдът да насрочи час за заседанието по мярката за неотклонение. \r\n \n\t\t\t\t\t\t", "date": "2019.01.31", "title": "Спецпрокуратурата повдигна ново обвинение на Стайко Стайков"}
{"url": "http://www.bnews.bg/article/256029-invalid_izgorya_zhiv_v_kashtata_si_kray_plovdiv", "text": "\n Трагедия край Пловдив отне човешки живот. 62-годишен мъж е загинал след пожар в къща в село Цалапица. \r\n\r\n Сигналът е подаден вчера сутринта в 10,31 часа. Към мястото веднага са се отправили две пожарни от Стамболийски. Загиналият е бил неподвижен инвалид, уточняват от пожарната. \r\n\r\n След пожара има и имуществени щети, но е спасена къщата. Най-вероятната причина за инцидента е печка на твърдо гориво, с която мъжът се е отоплявал. \r\n \n\t\t\t\t\t\t", "date": "2019.01.31", "title": "Инвалид изгоря жив в къщата си край Пловдив"}
{"url": "http://www.bnews.bg/article/256024-otvoriha_shest_oferti_za_tunel_pod_petrohan", "text": "\n Шест са отворените ценови оферти за прединвестиционно проучване за трасето на тунел под прохода Петрохан по трасето Монтана-София, съобщиха от Агенция \"Пътна инфраструктура\". \r\n\r\n Индикативната стойност на обществената поръчка е 500 000 лв. без ДДС, а срокът за изпълнение 180 дни. \r\n\r\n Отворени са ценовите предложения на допуснатите участници: \r\n\r\n Обединение \"Петрохан 2019\", в което са: \"Трансконсулт-22\" оод и университета по архитектура, строителство и геодезия -Център за научни изследвания и проектиране ЕООД - 275 000 лв. без ДДС; \r\n\"Пътпроект - 2000\" ООД - 365 000 лв. без ДДС; \r\nДЗЗД \"Петрохан проект\", в което участват: \"Рутекс ООД\", \"Метропроект Прага\" АД и \"Геоконструкт\" ООД - 288 200 лв. без ДДС; \r\n\"Илия Бурда\" ЕООД - 375 000 лв. без ДДС; \r\n\"Вия план\" ЕООД - 240 000 лв. без ДДС; \r\n\"Пътпроект\" ЕООД - 443 820 лв. без ДДС. \r\n\r\n Очаква се бъдещият изпълнител да посочи минимум три варианта за развитие на ново пътно трасе с тунел под прохода Петрохан. \r\n\r\n Пътният габарит на направлението ще бъде определен на база на извършеното проучване. \r\n\r\n В проучването ще се види какви са капиталовложенията за реализацията на проекта. Ще бъдат изчислени както разходите за поддържане, така и годишната издръжка на пътя и пътните съоръжения след построяването им. \r\n\r\n Етапът след прединвестиционното проучване е процедура за оценка на въздействието върху околната среда (ОВОС). На нейна база ще бъде взето решение за одобрение на вариант за бъдещото трасе. \r\n\r\n Когато екооценката (ОВОС) влезе в сила, ще се пристъпи към изработването и на идеен проект по одобреното трасе. \r\n \n\t\t\t\t\t\t", "date": "2019.01.31", "title": "Отвориха шест оферти за тунел под Петрохан"}
{"url": "http://www.bnews.bg/article/256009-vazrasten_mazh_dade_na_alo_izmamnitsi_nad_100_000_lv", "text": "\n Поредна жертва на „ало” измамници в София. Столичната полиция разкри телефонна измама, осъществявана почти цял месец. Жертвата е 71-годишен мъж, който в периода от 8 до 10 януари предал повече от 100 000 лева. \r\n\r\n Възрастният мъж бил подмамен да продаде недвижим имот, а след това да предаде парите от продажбата. Сделката е трябвало да бъде осъществена на 30 януари. \r\n\r\n Полицията обаче е успяла да задържи двама куриери – 61-годишен криминално проявен и 33-годишната му дъщеря. Срещу тях е образувано досъдебно производство. \r\n\r\n При друга телефонна измама в София жертва е станала възрастна жена. Тя е предала на „ало” измамниците 1400 лв., а при предаването на парите е задържан 30-годишен куриер, който е участвал и в други телефонни измами миналата година. \r\n \n\t\t\t\t\t\t", "date": "2019.01.31", "title": "Възрастен мъж даде на „ало” измамници над 100 000 лв."}
{"url": "http://www.bnews.bg/article/256010-nov_skandal_s_upravlyavanata_ot_elena_yoncheva_firma_ofroud_ood", "text": "\n Нов скандал с управляваната от Елена Йончева фирма \"Офроуд\" ООД! Скандалът идва от факта, че повече от две години фирмата е без управител. \r\n\r\n Припомняме, че фирмата \"Офроуд\" ООД е учредена от представителя на \"Авторска телевизия\" ЕООД Елена Йончева и представителите на офшорката \"Далий Трейдинг Лимитид\". За управител на фирмата е назначена през 2012 година Елена Йончева, а тя си определя заплата от няколко хиляди лева. \r\n\r\n Интересна подробност е, че на 18 януари 2017 г. Елена Йончева подава уведомление до самата себе си, в което иска от себе си незабавно да бъде освободена от поста управител на \"Офроуд\" ООД. От датата на самоосвобождаването на Елена Йончева, фирмата на практика оства без управление и представляващо я лице, което да подписва финансовите отчети на дружеството. \r\n\r\n Защо Йончева  предприема такъв ход и остава активите на дружеството безстопанствени е загадка, защо Йончева чрез фирмата си \"Авторска телевизия\" ЕООД не свиква общо събрание, също не става ясно? Вероятно другия съдружник  офшорката\"Далий\" чака нареждане от Белград, а вероятно и самата Йончева чака указания от Белград. \r\n\r\n Според специалисти напълно възможно е да се очаква самосезиране на прокуратурата за предприемане на действия по заличаване на дружеството, като по този начин, ще изчезнат и активите на фирмата на стойност десетки хиляди левове.Вероятно на Йончева не и пука много какво ще се случи с това имущество?  \r\n  \r\n \n\t\t\t\t\t\t", "date": "2019.01.31", "title": " Нов скандал с управляваната от Елена Йончева фирма \"Офроуд\" ООД!"}
{"url": "http://www.bnews.bg/article/255996-tsetsi_krasimirova_sas_seksi_fotosesiya_na_karibite_snimka", "text": "\n Българската манекенка Цеци Красимирова, която от години живее в чужбина, сподели в Инстаграм нова фотосесия. \r\n\r\n Сексапилните кадри са заснети на Карибите. Моделът позира в кожен панталон с връзки и бюстие в готик стил, което перфектно кореспондира с богатите татуировки по ръцете ѝ. \r\n\r\n \"Да обичаш себе си означава да поемеш отговорност за своя живот и да правиш избори, воден от любов към себе си!\", написа Красимирова към кадрите. \r\n\r\n През декември тя обяви, че се е сгодила за Краля на марихуаната. В деня на годишнината от смъртта на бившия й приятел Косьо Самоковеца, който беше застрелян преди 15 години в Амстердам, Цеци Красимирова, която тогава беше ранена в главата, написа във Фейсбук: \r\n\r\n \"Днес е моят ден... Моят Специален ден... Денят, в който Бог ми даде втори шанс да живея... Моят втори рожден ден... Изминаха 15 години от ужаса, болката, страха, загубата, които преживях там... на онова място... в Амстердам... Бях млада, наистина много млада и незнаеща, за да осъзная през какво преминавам в онзи момент... Този обрат в живота ми ме направи това, което съм днес\". \r\n\r\n Няколко часа по-късно Цеци публикува снимка на ръката си с годежен пръстен. \r\n\r\n Избраникът на Красимирова е мултимилионерът Майкъл Струмейтис. Той е собственик на най-голямата компания за органични земеделски добавки в света. Струмейтис отглежда и огромни количества марихуана за медицински цели и напористо рекламира продукцията си в Инстаграм, като често позира с джойнт в ръка. Известен е и с прякора Краля на марихуаната. Той също обяви годежа в социалните мрежи и призна: \r\n\r\n \"Какво мога да кажа? Влюбен съм...\" Снимката вижте  \r\n \n\t\t\t\t\t\t", "date": "2019.01.31", "title": "Цеци Красимирова със секси фотосесия на Карибите (Снимка)"}
{"url": "http://www.bnews.bg/article/255994-dzhudist_prodava_medalite_si_za_da_bori_raka", "text": "\n Един от най-добрите ни треньори по джудо пусна на търг най-ценното си - своите медали! \r\n\r\n Сенсей Борис Божков взима тежкото решение, след като ракът на костите го поразява за втори път. Спортистът отказва да повери живота си на родните лекари, защото е разочарован от некомпетентността на повечето от тях! \r\n\r\n Божков се отказва да се подложи на химиотерапия, тъй като многократно се е убеждавал, че лечението скъсява живота на болния. А болестта стремглаво напредва. Тя изяжда месестата част на костите, изтънява ги и те започват да се чупят. Това кара треньора да вземе нещата в свои ръце и да се бори за оцеляването си, търсейки алтернативен вариант. Започва да чете. Така попада на трудовете на американския Нобелов лауреат Лайнъс Полинг, който е успял да излекува 1034 човека с високи дози органичен витамин С. \r\n\r\n \"Човек трябва да е много внимателен на кого поверява живота си. Много е трудно да вземеш подобно решение и да поемеш отговорността. Намерих алтернатива и няма да обвинявам никой, ако с мен се случи най-лошото. За да взема това решение, се изисква много силен дух\", споделя пред \"България Днес\" сенсей Божков. \r\n\r\n Спортистът започва лъчетерапия, осигурява на тялото си силна алкална среда, а в момента прилага и лечение с кислород в барокамера. Той трябва да приема по 5 флакона с органичен витамин С, докато бройката не достигне 1400. Това му струва по 100 лв. на ден. Сума, която е непосилна за него. Попаднал в задънена улица, сенсеят решава, че животът му е по-скъп от парчетата метал и ги пуска в продажба. За щастие, съдбата му се усмихва. \r\n\r\n \"За мое най-голямо учудване се отзоваха толкова много хора - познати и непознати. Мои ученици, от Америка, от Испания, откъде ли не. Останах хем приятно изненадан, хем удовлетворен, че хората си спомнят още за мен. Те не ми позволиха да продам медалите си и ми подадоха ръка. Това ми дава допълнително сила, за да мога да преодолея тези тежки моменти\", допълва Божков. \r\n\r\n Това не е първата целувка от коварната болест. През 2012 г. тя засяга гръбначния стълб. След успешно лечение при хирург Божков успява да се пребори. Макар успеха тогава, той претърпява и тежка загуба. Лекарите му забраняват физическо натоварване. Така над 50-годишната му кариера на треньор, остава в миналото, пише \"България Днес\". \r\n\r\n След като преборва за първи път коварната болест, спортистът започва да търси друг начин за движение. Купува си колело, с което изминава по 250 км на седмица и се чувства отлично. До миналата година! \r\n\r\n \"Толкова ми хареса, че не съобразих, че колелото се купува като обувките - трябва да ти е по мярка. Така в един момент, за да не сгазя един човек, скочих на спирачките и паднах. Не счупих нищо, но премазах доста тъкани. Ходих три месеца с патерици. Хвърлих ги. Месец след това започнаха необясними болки\", спомня си джудистът. \r\n\r\n Треньорът си води стриктно дневник, в който всеки ден записва резултатите си. Освен че по този начин следи здравословното си състояние, смята и един ден да издаде книга за трънливия път, по който върви. \r\n\r\n \"Човек се учи от грешките си. Господ поставя такива изпитания на човек, каквито той може да преодолее. Зодия Овен съм и за мен непреодолими неща няма. Ще вървя напред. Надявам се, живот и здраве, май месец да може да си говорим вече от страната на здравите хора\", надява се борбеният мъж. \r\n \n\t\t\t\t\t\t", "date": "2019.01.31", "title": "Джудист продава медалите си, за да бори рака"}
{"url": "http://www.bnews.bg/article/256002-emiliya_maslarova_osadi_darzhavata_da_y_zaplati_8000_evro", "text": "\n България ще трябва да заплати на бившия министър на труда и социалната политика Емилия Масларова 8000 евро по заведеното от нея дело в Страсбург, съобщи БНР. \r\n\r\n Решението на съда бе оповестено преди малко. \r\n\r\n Според него, България е нарушила презумпцията за невинност и правото на защита на бившия социален министър. \r\n \n\t\t\t\t\t\t", "date": "2019.01.31", "title": "Емилия Масларова осъди държавата да й заплати 8000 евро"}
{"url": "http://www.bnews.bg/article/256006-lekarska_greshka_ubila_laskin", "text": "\n Александра Сърчаджиева разполага със снимки и данни, които пораждат куп въпроси около смъртта на съпруга й Иван Ласкин, твърди близък на актьора пред „Уикенд“. \r\n„Трябва й още времне да се съвземе и тогава ще предприеме мерки срещу лекарите и болницата, които не успяха да се погрижат добре за Иван. Има голяма интрига-може да са го уморили, докато е лежал под медицински надзор“, допълва източникът на изданието. \r\nВ антуража на Лаксин се чудят защо цялото му тяло е в язвени рани и белези. Кожата на 48-годишния артист билата така раздразнена, че нямало как да бъде положен в открит ковчег. Подобни драстични увреждания не се получават при пациенти с диагнозата на Иван. Според близки на Ласкин, през 2018-а черният му дроб е функционирал наполовина. При 50-процентов капацитет на пречиствателния си орган Иван е можело да живее безпроблемно още години наред, а междувременно да му се намери донор. Съмнението, че Ласкин е починал в резултат на грешно лечение съвсем не е лишено от логика. \r\nВ близките седмици ще бъде направено телевизионно  разследване за престоя на Иван в болницата. „Уикенд“ знае името на журналиста, който ще нищи темата, но името му се пази в тайна, за да не започнат да го отбягват докторите, сестрите и санитарите в болницата. \r\nНе е изключено през февруари вдовицата на Ласкин да поиска ексхумация на тялото му. Когато мъжът й починал Сашка била в тотален  шок и не се сетила да настоява за аутопсия,  но щом в нейната глава се е зародило съмнение за лекарска грешка, възприела идеята на патоанатом да прегледа трупа и органите. \r\n \n\t\t\t\t\t\t", "date": "2019.01.31", "title": "Лекарска грешка убила Ласкин?"}
{"url": "http://www.bnews.bg/article/256014-zadarzhaha_shefa_na_telk_lovech", "text": "\n Арести в ТЕЛК - Ловеч. При акция на ГДБОП и прокуратурата е задържана шефката на комисията д-р Донка Минкова. По информация на NOVA има и арестуван мъж, който е бил в ролята на посредник между пациенти и лекари. \r\n\r\n Лицата в схемата са били наблюдавани в продължение на една година. \r\n\r\n Очаквайте подробности! \r\n \n\t\t\t\t\t\t", "date": "2019.01.31", "title": "Задържаха шефа на ТЕЛК-Ловеч"}
{"url": "http://www.bnews.bg/article/256008-grisho_iznenada_siratsi_v_pernik", "text": "\n Григор Димитров направи изненадващо посещение в дом за деца с увреждания в Перник. Тенисистът посети комплекса заедно с майка си Мария, а посещението му бе неочаквано дори за персонала. „Разбрахме в последния момент. Не може да си представите колко бяха развълнувани децата”, споделят от дома. \r\n\r\n Най-добрият български тенисист сам пусна снимки в профила си в инстаграм и призна, че се е почувствал истински вдъхновен от емоционалната среща, пише „България днес”. „Отдавна исках да отида в Перники да се срещна с тези страхотни деца. Но не очаквах да си тръгна толкова вдъхновен. Тяхната сила, постоянните им усмивки и смях се превърнаха в най-важното нещо за мен”, споделя Димитров. \r\n„Това преживяване ме накара да се чувствам толкова благодарен за времето ми далеч от корта по време на сезона. С нетърпение чакам следващия път, когато ще видя отново всички мои нови приятели и невероятните хора, които са посветили живота си да помагат на другите”, написа Григор. \r\n\r\n Откакто е в България, Гришо не се разделя с майка си. Вчера тя имаше рожден ден, а спортистът й отправи емоционално послание в мрежата. \r\nДва дни по-рано те бяха забелязани в един от известните столични ресторанти. Въпреки че всички в заведението разпознаха Григор, никой не си позволи да прекъсне вечерята му. \r\n  \r\n \n\t\t\t\t\t\t", "date": "2019.01.31", "title": "Гришо изненада сираци в Перник "}
{"url": "http://www.bnews.bg/article/255992-dzhoni_dep_pristigna_v_belgrad_za_snimkite_na_minimata", "text": "\n Холивудската звезда Джони Деп кацна изненадващо на летището в Белград, а до последно визитата му е била пазена в пълна тайна. Актьорът пристигна в Сърбия за снимките на филма „Минимата“, където играе в главната роля. Шефът на филмовата къща „Work in Progress“ Александър Тадич, който е един от продуцентите на лентата, заяви, че Деп ще остане в сръбската столица точно шест седмици. \r\n\r\n Първата клапа на драмата бе дадена в Япония в края на миналата година. Режисьор е Андрю Левитас, а сценарият е дело на Дейвид К.Кеслър, по едноименната книга на Айлийн Миоко Смит. Джони Деп ще влезе в кожата на прочутия фотограф Юджийн Смит. Той се прочува със серия снимки по време на Втората световна война. През 70-те години заминава за Япония по поръчка на списание Life. Там документира разрастващата се епидемия в залива Минимата. Ограничен живак, изхвърлян в морето от местната фабрика, е причина за смъртта на много хора и животни. Правителството остава безучастно въпреки огромната трагедия. Наследниците на жертвите завеждат дело срещу корпорацията, което завършва с изплащане на едно от най-големите обезщетения на всички времена. И до днес болните продължават да търсят своите права в съда. \r\n\r\n Според хора от екипа на продукцията, Деп е настанен в луксозен пентхаус в петзвездния белградски хотел „Метропол“. Актьорът разполага със самостоятелен вход в комплекса. Домакините са се погрижили за абсолютния комфорт на звездата от „Карибски пирати“ и са му осигурили професионална охрана, за да го защитят от набези на фенове и папараци. Бившият на Ванеса Паради не е имал никакви специални изисквания за своя престой в балканската столица. До апартамента на Джони се стига през специален вход, който се намира в паркинга на хотела. Пентхаусът е на две нива с прекрасен изглед към центъра на Белград и разполага с три бани. Служителите на хотела нямат никакъв достъп до жилището му. Актьорът е довел със себе си екип от асистенти и двама готвачи. \r\n\r\n Първите снимачни дни ще са проведат в специално изградени хангари разположени около реките Дунав и Сава. Ще се снима на няколко локации, а заради метеорологичните условия ще има и студийни снимки, тъй като действието на филма се развива в Япония и САЩ. \r\n\r\n „Джони Деп разполага с професионален екип от асистенти, които ще се грижат за всичко, от което има нужда. Над 10 охранители ще го придружават, докато продукцията сменя локациите. След Сърбия снимките ще продължат в Черна Гора. Филмът ще удари клапа в градчето Тиват, а локациите са островът на цветята и природния парк Зупа“, сподели Александър Тадич. \r\n\r\n Джони Деп идва за трети път в Сърбия. За първи път стъпва на сръбска земя през 1992г. като личен гост на Емир Кустурица, с когото работят по филма „Аризонска мечта“. Един от най-запомнящите се моменти е неговото участие в концерт на рок формацията „Partibrejkers“ в Студентския културен дом в Белград. Джони се изявява като китарист на групата по време на музикалния пърформанс. Другото идване на холивудската звезда в Сърбия е през 2010г. по време на филмовия фестивал Кустендорф организиран от Кустурица. \r\n \n\t\t\t\t\t\t", "date": "2019.01.31", "title": "Джони Деп пристигна в Белград за снимките на \"Минимата\""}
{"url": "http://www.bnews.bg/article/255983-adrenalinkata_s_pornoto_na_sad_za_katastrofa", "text": "\n Адреналинката Яна, която се прочу с порно клипчетата си, се изправя пред съда за стара катастрофа. \r\nЗастрахователна компания е завела дело срещу 32-годишната блондинка за предизвикан автоинцидент срещу нея през 2014г. Процесът започна на 29 януари, но подсъдимата не се яви лично, а изпрати само адвоката си. Делото обаче беше отложено и съдията поиска протоколите на КАТ от инцидента и призова Яна Христова да бъде разпитана по случая. \r\nТанцьорката е имала пълно каско на возилото си и, а от застраховката „Гражданска отговорност“ са покрили щетите на пострадалия автомобил. Компанията застраховал другата кола обаче, сега иска 504 лв. Това се случва малко преди да изтече 5-годишният период, в който могат да се предявят претенции, пише „Телеграф“. \r\n \n\t\t\t\t\t\t", "date": "2019.01.31", "title": "Адреналинката с порното на съд за катастрофа"}
{"url": "http://www.bnews.bg/article/256016-v_observatoriyata_rozhen_veche_ima_tok", "text": "\n Възстановено е електрозахранването на Националната астрономическа обсерватория „Рожен”, съобщи за bTV директорът на обсерваторията д-р Никола Петров.  Токът беше пуснат, след като учените там останаха без електричество почти седмица. \r\n\r\n Продължават обаче да нямат вода, тъй като водата в тръбите по трасето до Рожен е замръзнала. \r\n\r\n Все още е затруднен достъпът до куполите, под които са телескопите, и на астрономите ще са им нужни няколко дни, за да задействат и проверят дали уредите и инсталациите са в изправност. \r\n\r\n Пътят до обсерваторията е проходим, но само за специализирана техника. Едва вчера спасителните екипи успяха да пробият 3-метровите преспи, за да стигнат до тях. \r\n \n\t\t\t\t\t\t", "date": "2019.01.31", "title": "В обсерваторията „Рожен” вече има ток"}
{"url": "http://www.bnews.bg/article/256000-arestuvaha_shefkata_na_telk_v_lovech", "text": "\n Председателката на ТЕЛК в Ловеч д-р Донка Минкова е арестувана, научи Dir.bg от източници в МБАЛ \"Проф. д-р Параскев Стоянов\". От вчера в лечебното заведение текат процесуално-следствени действия, като кабинетът за ТЕЛК е заключен.  \r\n\r\n По неофициална информация, се касае за взимане на подкупи, като има още един задържан за 72 часа, който е играл ролята на посредник.  \r\n\r\n От държавното обвинение съобщиха, че окръжният прокурор Валентин Вълков ще съобщи подробности на брифинг в 14.30 часа. \r\n \n\t\t\t\t\t\t", "date": "2019.01.31", "title": "Арестуваха шефката на ТЕЛК в Ловеч"}
{"url": "http://www.bnews.bg/article/256005-izvanredno_brekzit_mozhe_da_se_otlozhi_vav_vremeto", "text": "\n Британският външен министър Джеръми Хънт обяви, че може да е нужно \"допълнително време\", за да бъдат финализирани законодателните процедури по Брекзит, съобщи Би Би Си. \r\n\r\n Хънт говори за възможно забавяне на излизането на страната от Евросъюза - отвъд предварително определената дата 29 март 2019 г., като казва, че то зависи от напредъка в идните седмици. \r\n\r\n Премиерът Тереза Мей търси допълнителни договорки по постигнатото вече с Брюксел споразумение, което бе отхврълено от британския парламент. Засега обаче евросъюзът отказва по-нататъшни преговори. Очаква се депутатите в Лондон да отменят традиционната си едноседмична ваканция през февруари заради задънената улица, в която се намира дебатът по Брекзит. \r\n\r\n Официално Великобритания трябва да напусне ЕС в 23:00 по Гриниуч на 29 март. Препъникамъкът по одобрението на сделката е възобновяването на проверките на стоки и хора по границата със Северна Ирландия. \r\n\r\n Би Би Си допълва, че все по-засилено се говори за отлагане на тази дата и потенциално разширяване на член 50 - механизмът, с който Великобритания напуска ЕС. Даунинг стрийт засега не коментира тази възможност. \r\n \n\t\t\t\t\t\t", "date": "2019.01.31", "title": "Извънредно: Брекзит може да се отложи във времето!"}
{"url": "http://www.bnews.bg/article/255998-gripat_zatvori_1336_uchilishta_v_stranata", "text": "\n В 1336 училища днес - 31 януари, са преустановени учебните занятия. \r\nОт днес в грипна ваканция са учениците от 31 училища в област Габрово, а от вчера от 52 училища в област Търговище, съобщиха от Министерството на образованието и науката (МОН). Още няма учебни занятия в 267 училища в София-град, в 194 училища в област Пловдив, в 124 - в област Благоевград, в 122 - в област Варна, 105 - в област Плевен, и 41 - в област Кюстендил. \r\n  \r\nВ 83 училища в област Велико Търново, в 70 - в област Русе, в 59 - в област Разград, и в 72- в област Кърджали, също не се провежда учебен процес. Учениците от 61 училища в област Монтана, от 39 - в област Враца и от 11 - в София-област, също не ходят на училище. \r\n  \r\nНяма учебни занятия и в 4 училища в община Белово, област Пазарджик, и в една детска градина в област Видин. \r\n \n\t\t\t\t\t\t", "date": "2019.01.31", "title": " Грипът затвори 1336 училища в страната"}
{"url": "http://www.bnews.bg/article/256004-stayko_staykov_poluchi_novo_obvinenie_za_danachni_prestapleniya", "text": "\n \r\nСпециализираната прокуратура внесе в Специализирания наказателен съд искане за определяне на мярка за неотклонение „Задържане под стража“ на \r\nСтайко Стайков. Повдигнато му е и ново обвинение – за данъчни престъпления за близо половин милион лева. \r\n\r\n Първоначалното обвинение на Стайко Стайков бе за участие в организирана престъпна група (създадена с цел разпространение на акцизни стоки без бандерол, пране на пари и данъчни престъпления). \r\n\r\n Предстои съдът да насрочи час за заседанието по мярката за неотклонение. \r\n  \r\n \n\t\t\t\t\t\t", "date": "2019.01.31", "title": "Стайко Стайков получи ново обвинение - за данъчни престъпления"}
{"url": "http://www.bnews.bg/article/256026-zatvoriha_patya_dupnitsa_samokov_zaradi_silen_snegovalezh", "text": "\n Временно е ограничено движението по път II-62 Дупница – Самоков в двете посоки за всички МПС, поради обилен снеговалеж. \r\n\r\n Това съобщиха от пресцентъра на АПИ. \r\n\r\n Обходният маршрут е: Дупница – АМ „Струма“ – София и път II-82 София – Самоков. \r\n\r\n Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. \r\n \n\t\t\t\t\t\t", "date": "2019.01.31", "title": "Затвориха пътя Дупница - Самоков заради силен снеговалеж"}
{"url": "http://www.bnews.bg/article/255990-sinat_na_petkanovi_veche_ima_profil_v_instagram", "text": "\n Новороденият син на Алекс и Дани Петканови вече може да се похвали с профил в социалните мрежи. \r\n\r\n Броени часове след като Габриел се роди, в Инстаграм се появи негов профил. Той е поверителен, но мигновено събра няколко хиляди последователи. \r\n\r\n Малчуганът \"написа\" и първия си коментар под публикация на Лудия репортер, който гласи: \r\n\r\n \"Браво, тате!\" \r\n\r\n Неколцина последователи не одобриха бебешкия профил в мрежата, но повечето фенове на звездната двойка благодариха, че Алекс и Дани ги държат постоянно в течение с ежедневието си, пишат от \"Монитор\". \r\n\r\n съпрузите помолиха почитателите си да дадат предложения и това се класира в списъка с топ 5. \r\n\r\n Момченцето се роди два дни след рождения ден на майка си. \r\n\r\n \"Най-накрая и от мен да излезе човек\", пошегува се Александра по повод раждането. \r\n \n\t\t\t\t\t\t", "date": "2019.01.31", "title": "Синът на Петканови вече има профил в Инстаграм  "}
{"url": "http://www.bnews.bg/article/256017-otkradnaha_nad_6_tona_metal_ot_vagoni_v_gorna_oryahovitsa", "text": "\n Над 6 тона отпадъчни метали са откраднати от вагони на товарната гара в Горна Оряховица, информират от Областната дирекция на МВР във Велико Търново. \r\n\r\n Материалите били във вагони, композирани на товарната гара. По случая вече тече разследване от служителите на местното полицейско управление. \r\n\r\n Установено е, че кражбата е станала в периода 11 - 30 януари.  \r\n\r\n Извършителите срязали предпазната мрежа, която покривала вагоните.  \r\n\r\n По данни на тъжителя са откраднати около 6 170 килограма отпадъчни метали. \r\n\r\n На местопроизшествието е извършен оглед. По случая е започнато досъдебно производство. \r\n \n\t\t\t\t\t\t", "date": "2019.01.31", "title": "Откраднаха над 6 тона метал от вагони в Горна Оряховица"}
{"url": "http://www.bnews.bg/article/255993-38_godishnata_rayna_natiska_noviya_si_za_bebe", "text": "\n Позабравената фолкаджийка Райна е хванала последния влак и се страхува, че закъснява с някои исконни за една жена житейски събития като брак, семейство и дете. 38 годишната певица, която от известно време се фука с младо гадже, все по-често натиска любимия си за бебе. \r\n\r\n Македонката, която отдавна не е на годините за да я наречем „девойче“ ще чукне скоро 38 лазарника и ако иска някога да стане майка това е последният й шанс. \r\n\r\n Половинката й – ММА състезателят Валери Тюлеков, също искал наследник, макар да е 10 години по-млад от изгората си. \r\n\r\n За него се знае само, че е бивш боксьор и балкански шампион. Към днешна дата се занимава с популярните смесени бойни изкуства ММА, уточнява ХотАрена.бг. \r\n\r\n И двамата са зодия Везни, и двамата са родени в Сандански и според слуховете познанаството и връзката им датират доста по-отдавна, но я разкриват чак сега. \r\n\r\n Работейки за бебе и и в очакване на предложение за брак, Райнето се е отдала на непрестанни пътувания, тъй като професионални ангажименти почти няма. \r\n\r\n Двамата се снимаха в Мадрид, а след това се отбелязаха и от Дубай. \r\n\r\n Валери Тюлеков е първият мъж, който певицата показва след шумната раздяла с колегата си Константин. \r\n\r\n По време на участието си във ВИП Брадър, тя се показа като своенравна, вечно сърдита и неразбрана, предстои да видим дали боецът ще успее да се изтърпи патологичната й ревност и вечно мрънкане. \r\n \n\t\t\t\t\t\t", "date": "2019.01.31", "title": "38-годишната Райна натиска новия си за бебе "}
{"url": "http://www.bnews.bg/article/255999-mazh_pochina_ot_virusno_zabolyavane_v_pazardzhik_boryat_se_za_zhivota_na_dashterya_mu", "text": "\n 55-годишен мъж е починал след усложнения от вирусно заболяване в Областната болница в Пазарджик, съобщи директорът на лечебното заведение д-р Васил Вълчев, цитиран от \"Фокус\". \r\n\r\n По думите му мъжът е бил докаран по спешност в Спешното отделение на болницата, след като е боледувал няколко дни вкъщи. Потърсил е лекарска помощ, когато се е почуствал много зле. \r\n\r\n \"Пациентът е пристигнал в много тежко състояние, с усложнения от прекарано вирусно заболяване и с придружаващи заболявания\", уточни д-р Вълчев. \r\n\r\n Въпреки усилията на лекарите, мъжът е починал.  \r\n\r\n Той допълни, че в болницата е приета в критично състояние и 26-годишната дъщеря на мъжа, която е с пневмония. В Интензивния сектор на Второ детско отделение на лечебното заведение са настанени и две деца с тежка пневмония. \r\n\r\n \"Едното дете е на 8 месеца, с тежка пневмония и с мускулна атрофия като придружаващо заболяване. Другото е на 2 години, също е с бронхопневмония и детска церебрална парализа. Грипната инфекция винаги е била много сериозна всяка една година. Има и така наречените мълниеносни форми на грип, като при тях усложненията стават много бързо и са с фатален край\", уточни началникът на детското отделение в МБАЛ-Пазарджик д-р Валентин Данчев. \r\n\r\n Вчера от лечебното заведение съобщиха, че 2-годишно момиченце от Велинград е починало от грип, вследствие на което е развило тежка двустранна пневмония. Детето е пристигнало в Пазарджик без сърдечна и дихателна дейност. \r\n\r\n \"Въпреки усилията ни момиченцето почина няколко часа по-късно. Ако бяха довели детето ден по-рано, можеше да го спасим\", допълни д-р Данчев. \r\n\r\n Той допълни, че при първите оплаквания трябва да започне прием на противовирусни препарати, но не и на антибиотици, ако не са настъпили усложнения. \"При влошено състояние, суха, честа и дрезгава кашлица и затруднено дишане, майките да не лекуват сами децата си, а веднага да потърсят лекарска помощ\", посъветва медикът. \r\n \n\t\t\t\t\t\t", "date": "2019.01.31", "title": "Мъж почина от вирусно заболяване в Пазарджик, борят се за живота на дъщеря му"}
{"url": "http://www.bnews.bg/article/256003-ataka_se_razgranichiha_ot_deklaratsiyata_na_valeri_simeonov_sreshtu_yoncheva", "text": "\n \r\nПредседателят на НФСБ Валери Симеонов прочете декларация срещу изнесените от журналистката Елена Йончева данни срещу министърът на културата. Малко след това последва реакция от партия „Атака“, които се разграничиха от прочетеното от Симеонов, защото не бил упълномощен. \r\n\r\n Г-н Симеонов си позволи да чете декларация от името на парламентарната група на Обединени патриоти, с което водещият на заседанието, г-н Емил Христов неправомерно и в нарушение на правилника му даде думата. Депутатът не бе упълномощен. Това заяви  депутатът от \"Атака\" Павел Шопов пред журналисти в НС, съобщава Novini.bg. \r\n\r\n В тази връзка ние от партия „Атака“ се разграничаваме от него. Би следвало това да направи и цялата парламентарна група на Обединени патриоти, допълни той. Шопов уточни, че не говори за казаното от г-н Симеонов по същество, а говори за правната страна на въпроса. \r\n\r\n „Имаме чисто формални притеснения относно тълкуването на текста на Чл. 54, ал. 6. Той не бива да прави такива предложения от името на групата, тъй като е доста рисково“, заяви депутатът от Атака. \r\n\r\n Според Чл. 54. ал. 6 от Правилника за работа на Народното събрание: \"Веднъж на заседание председателят дава думата на председателите на парламентарни групи, на техните заместници или на упълномощен от тях по време на заседанието народен представител по въпроси извън обсъждания дневен ред, когато я поискат. Техните изказвания са до 10 минути.\" \r\n\r\n Симеонов нито е председател на група, нито неин заместник, а както изглежда не е упълномощен да говори от името на ОП на патриотите. \r\n\r\n Това обаче не му е за първи път личното си мнение да го прехвърля на цялата малка коалиция, което дразни останалите. \r\n \n\t\t\t\t\t\t", "date": "2019.01.31", "title": "Атака се разграничиха от декларацията на Валери Симеонов срещу Йончева"}
{"url": "http://www.bnews.bg/article/255986-koyna_ruseva_kopie_na_latinka_petrova", "text": "\n Какво е станало с Койна Русева? Тя ли е, или Латинка Петрова? Никой не може да различи двете актриси, които са като истински близначки. Братя Аргирови просто пасти да ядат в сравнение с двете звезди на родния театър. Приликата помежду им е поразителна, пише „България днес”. \r\nЗаради нова роля Койна Русева така се е преобразила с грим и перука, че не остава място за сравнение—нейното е вдъхновение е любимата Латинка Петрова. Интересно, дали й плаща „авторски права” върху тази визия, превърнала се в запазена марка на комедийната легенда. \r\n  \r\n \n\t\t\t\t\t\t", "date": "2019.01.31", "title": "Койна Русева копие на Латинка Петрова"}
{"url": "http://www.bnews.bg/article/255995-ninova_borisov_oglushitelno_malchi_za_banov_kade_sa_mu_sinite_i_chervenite_lampi", "text": "\n Оглушително е мълчанието на премиера за \"Ало, Банов съм\" - няма сини и червени лампи, изведнъж светлините в Министерски съвет угаснаха. Това каза лидерът на БСП Корнелия Нинова в декларация от името на група, предаде \"Фокус\". \r\n\r\n \"Уважаеми български граждани и колеги, от вчера държавата ни за пореден път е разтресена от скандал за корупция при управляващите, след като Елена Йончева и колеги депутати изнесоха информация. Разбира се, реакцията на управляващите не закъсня, но тя е паническа, объркана, противоречива и изобилства от лъжи\", отбеляза Нинова. \r\n\r\n На 30 януари депутатът от БСП Елена Йончева представи запис от разговори на Боил Банов през 2016 г., когато беше заместник-министър на културата. В него той съдейства за опрощаването на 700 хиляди лева неустойка на фирмата-строител на античния културен комплекс \"Сердика\" - Ларгото. \r\n\r\n \"Депутати от ГЕРБ веднага нарекоха изнесената информация компромат и помия, но вицепремиерът (Томислав) Дончев разпореди проверка. В коя държава вицепремиер разпорежда проверка на компромати и се занимава с помия. Компроматите и помията се отхвърлят безапелационно\", каза Корнелия Нинова. Тя посочи, че управляващите се оплитат в лъжи и визира изказването на кмета на София Йорданка Фандъкова. \"Защо г-жо Фандъкова, се объркахте? Уж общината не участвала, но давала 6 млн. лв. Това са парите на софиянци\", подчерта Нинова. \r\n\r\n \"Продължавам с лъжите - Елена Йончева и БСП не са подали нито един сигнал до органите нито за оградата, нито за \"Кумгейт\", нито за строителство на пътища\", каза Нинова и визира редицата сигнали по тези случаи. \r\n\r\n \"Вчера главният прокурор се самосезира. Надявам се, че по същия начин прокуратурата ще се самосезира и ще влезе в Министерството на регионалното развитие, където този проект се одобрява и съгласува\", добави лидерът на БСП. \r\n\r\n Общото за трите кабинета на Борисов е \"Ало, Корупция\", \"Ало, Кражби\" - промяната изисква смелост и колкото по-рано я поискат българите, толкова по-рано ще я почувстват, каза още Корнелия Нинова. По думите й има \"поне пет извода от този случай\". \r\n\r\n Първо, той не е единичен, а е поредният за управлението на всички правителства на Бойко Борисов. Имахме \"Ало, Ваньо\", \"Ало, Кокинов\", сега имаме \"Ало, Банов съм\". Това е модел на управление, на задкулисие, където политическа власт, част от съдебната власт и сенчестият бизнес са заедно в името на личния си интерес и на личния си джоб, а не на обществения. \r\nВторо, това е модел на две различни реалности на паралелната държава. В очите на управляващите всичко цъфти и се развива, никнат заводи като гъби, бълват продукция. Инвеститорите се надпреварват да дойдат, а театрите са препълнени\", заяви Нинова. \r\nТрето, това е ярък опит да се подменят принципите на правовата държава и свободата на мнение с диктатура. \"Всеки, който критикува властта и изнася данни за кражби, независимо дали е разследващ журналист, опозиционна партия, или президент, е наричан от управляващите клеветник, лъжец\", заяви тя.[Опростени ли са пари на фирмата строител на Ларгото] \r\nВиж ощеОпростени ли са пари на фирмата строител на ЛарготоЧетвърто, каква администрация създаде Бойко Борисов по време на своето 10-годишно управление? Партийните калинки, които са послушни и подписват всякакви документи безапелационно са на почит и с бонуси. Истинската, автентичната, професионално подготвената администрация, която не е съгласна с това, от вчера са схемаджии и изнудвачи. \r\nПето, според Лиляна Павлова на откриването на същото това \"Ларго\" са изразходени 53 млн. лв. европейски пари. ГЕРБ - гражданите за европейско развитие се превръщате в граждани за антиевропейско развитие на България\", изтъкна Нинова. \"Ако българският народ е търпелив, европейският данъкоплатец не е\", подчерта лидерът на БСП. По думите й България не е получила тези средства, за да се отклоняват в частни джобове. \"Според ГЕРБ е антиевропейско поведение да отхвърлиш Истанбулската конвенция, джендър идеологията и пакта за миграция. Това според тях е антиевропейско, но е европейско безстопанствено да пилееш европейските пари\", отбеляза Нинова. \r\n\r\n \"Следващите месеци ще говорим коя е истинската и автентична Европа. Тези 5 белега на случая Банов са белези на начина на управление, те не са прецедент. Те са практика. Тази практика не може да се промени със смяната на един министър с друг\", смята Нинова. По нейните думи тази практика изисква дълбока промяна в модела на управлението. Лидерът на БСП изтъкна, че тази промяна изисква смелост от много хора. \"Тя зависи от всеки от вас, уважаеми българи. Колкото по-рано я поискате, толкова по-рано ще я почувствате. Ние вярваме, че тя идва скоро\", обърна се към гражданите от парламентарната трибуна Корнелия Нинова. \r\n \n\t\t\t\t\t\t", "date": "2019.01.31", "title": "Нинова: Борисов оглушително мълчи за Банов, къде са му сините и червените лампи?"}
{"url": "http://www.bnews.bg/article/255987-v_chernomorets_skochiha_sreshtu_ribarskoto_pristanishte", "text": "\n Жители на Черноморец негодуват срещу рибарско пристанище, разширено и обновено за 10 милиона лева, съобщи bTV. \r\n\r\n Пристанището функционира от 3 г. Капацитетът на съоръжението е за 110 лодки, но в момента зимуват не повече от десетина и няколко яхти. \r\n\r\n Според местните хора туристите въобще не са доволни от плаж \"Черноморец\". \r\n\r\n \"Откакто беше завършено пристанището, пясъкът изчезна, за което ние търсим отговорност от проектантите, строителите и изпълнителите\", отбелязва собственик на малки хотели. \r\n\r\n Над 300 души са се подписали в подписка.  \r\n\r\n Има проект за изграждане на буни, но местните не са съгласни и с това предложение. \r\n\r\n Концесионерът на плажа също признава, че проблемът с отнемането на пясъка и затлачването на плажа е голям. \r\n\r\n От областната управа обясняват, че са изпратили писмо до четирите ресорни министерства - на транспорта, туризма, екологията и регионалното развитие, за съставяне на комисия, която да реши проблема с централния плаж на Черноморец. \r\n \n\t\t\t\t\t\t", "date": "2019.01.31", "title": "В Черноморец скочиха срещу рибарското пристанище"}
{"url": "http://www.bnews.bg/article/255991-nad_1_5_mln_leva_e_neustoykata_po_aferata_alo_banov_sam_razkri_bsp", "text": "\n Управляващите се опитват да замажат случая с министър Боил Банов, като изтъкват други суми, които съвпадат със сумата от изнесения от нас случай. Ние говорим за различни неща и това се потвърждава не само от записа, но и от документите, които анализирахме\". Това каза пред Нова ТВ народният представител от ПГ на \"БСП за България\" Димитър Данчев по повод изнесените от депутатите от левицата данни, че Банов е ощетил държавата със 700 000 лв., съобщиха от пресцентъра на НС на БСП. \r\n\r\n \"В записите, изнесени от Елена Йончева, става дума за спестени пари на фирма, с които е била ощетена държавата, а не за тези 753 796 лв., за които е заведено дело и които са по доклад на АДФИ\", посочи Данчев. Той каза, че има издадени пет акта №10, които са за временно спиране на строителните работи за обекта, но то не се брои за закъснение. \"Сумарно в три от тези 10 акта, срокът с който е била спряна поръчката е 33 дни. Освен неустойката, съгласно договора за изпълнение, при незавършване на работата по поръчката в срок, следва да се усвои и гаранцията по изпълнение, която е в размер на 314 081 лв. Това не е направено. Ако бяха потърсени всички неустойки към изпълнителя, искът щеше да е веднъж за 753 000 лв., втори път за 690 000 лв. и трети път за 314 000 лв. Или общо за 1 758 857 лв., по мои изчисления\", категоричен бе народният представител. \r\n\r\n По думите му е имало 5 акта №10, като три от тях са фалшиви. Димитър Данчев попита - ако е вярно твърдението на министъра на културата, че е бил изнудван четири години със записи, защо не е подал сигнал затова? Той добави, че от записите става ясно, че тогава Банов се е опитвал да защитава интересите на фирмата, а не на държавата. \"Как да го тълкуваме това, освен като корупция?\", попита още депутатът.   \r\n  \r\n \n\t\t\t\t\t\t", "date": "2019.01.31", "title": "Над 1,5 млн. лева е неустойката по аферата \"Ало, Банов съм\",  разкри БСП"}
{"url": "http://www.bnews.bg/article/256001-huan_guaydo_bil_na_tayna_sreshta_s_armiyata", "text": "\n Венецуелският опозиционен лидер Хаун Гуайдо, който се провъзгласи за временен президент на страната, се е срещнал тайно с представители на армията. Целта е да спечели подкрепата им за свалянето на държавния глава Николас Мадуро. \r\n\r\n Оттеглянето на военната подкрепа от Мадуро е решаващо за постигането на промяна в страната, написа Гуайдо в статия за вестник \"Ню Йорк таймс\". \r\n\r\n САЩ и някои латиноамерикански страни признаха Гуйадо, докато Русия и Китай поддържат Мадуро. \r\n\r\n Венецуелците вчера за пореден път излязоха на протести с искане Мадуро да се оттегли от властта. Нова голяма демонстрация е планирана през уикенда. \r\n \n\t\t\t\t\t\t", "date": "2019.01.31", "title": "Хуан Гуайдо бил на тайна среща с армията"}
{"url": "http://www.bnews.bg/article/255984-albena_vuleva_ya_ya_e_gey_pod_prikritie", "text": "\n Албена Вулева, вече известна като ислямистката Бейза, пак намери с кого да си подостри езичето. \r\nСега на мушка е Стоян Роянов, с прякор „Я-Я“.  Вулева пусна снимка от къщата на „Биг брадър“, където бяха съквартиранти и написа -  „Я-Я в целия си неадекватизъм“. Фенове на Вулева веднага заявиха, че Я-Я е хомосексуалист. Един от тях го защити – \"Че той си има жена и дъщеря. Какъв гей е ?“. „Под прикритие!“, веднага обяви Вулева, пише \"България Днес\" \r\n \n\t\t\t\t\t\t", "date": "2019.01.31", "title": "Албена Вулева: Я-Я е гей под прикритие!"}
{"url": "http://www.bnews.bg/article/255982-otpadat_kriteriite_za_opredelyane_na_zastrashenite_porodi", "text": "\n Отпадат минималните критерии, на които трябва да отговаря дадена порода, за да бъде определена като застрашена от изчезване.  \r\n\r\n Това решиха депутатите с приети на второ четене на Закона за животновъдството, съобщи БНР. \r\n\r\n Измененията са свързани с промяна на европейските изисквания при определянето на  минимални критерии от компетентен научен орган.    \r\n \n\t\t\t\t\t\t", "date": "2019.01.31", "title": "Отпадат критериите за определяне на застрашените породи "}
{"url": "http://www.bnews.bg/article/255972-stolichna_obshtina_si_glasuva_rekorden_byudzhet", "text": "\n Столичният общински съвет ще гласува рекорден бюджет на София за 2019 година в размер на 1,7 милиарда лева. В сравнение с първоначално обсъждания вариант има увеличение на средствата, посочи заместник-кметът по финанси Дончо Барбалов, цитиран от БНР. \r\n\r\n Приоритети в работата на Столичната община ще бъдат екологията, образованието и транспортът. \r\n\r\n Капиталовата програма за 2019 г. е 632 млн. лв., като по-голямата част от тях са от спечелени европроекти. Строителството на метрото си остава най-големият обект на общината. 307 млн.лв. ще бъдат вложени в изграждането на първите два етапа от третия лъч на подземния транспорт. Над 51 млн. лв. ще се вложат в ремонти на 15 големи обекта. Със 100 млн. лв. ще бъдат закупени нови автобуси, а с 32,8 млн. София ще се сдобие с 13 нови нископодови трамвая. \r\n\r\n \"Имаме увеличение от няколко източника. Едното е така нареченият \"преходен остатък\", който със средства, които общинските структури имат към края на годината и съответно е наличен в началото на следващата. Другата корекция е, че увеличихме бюджета за купуване на нови метровлакове. Третото, което имаме като по-голямо, е социален проект. Другият източник на средства това беше нашата оценка за очакваните приходи през 2019-та година. Вече имаме добра информация за реализираните приходи през 2018-та. Това ни даде основание да сме по-прецизни в оценката за приходите от данъци и такси\", обясни зам.-кметът. \r\n \n\t\t\t\t\t\t", "date": "2019.01.31", "title": "Столична община си гласува рекорден бюджет"}
{"url": "http://www.bnews.bg/article/255988-orlin_pavlov_smenya_pampersi", "text": "\n Певецът Орлин Павлов за първи път проговори за жената до себе си - Диана, която му роди дъщеря Елизабет преди дни. \"Дълго чаках да се появи точно тя. Нещата просто се случиха, без да бързаме. Сега сме много щастливи, че си имаме дете. Смених първия памперс, няма нищо страшно\", разкри певецът пред \"България Днес\" по време на първите награди на БНР за българска поп и рок музика. \r\n\r\n Събитието събра на едно място почти всички известни родни музиканти. Младият татко Орлин Павлов все още се радва на голям интерес сред жените. Макар няколко изгряващи певици да се опитват да го заговорят, той почти през цялото време говори по телефона. \r\n\r\n На наградите се появи и актрисата Лорина Камбурова. Звездата от \"Откраднат живот\" се опитва да пробие и като певица. Това не е нейна нова страст, защото преди години тя се явява на кастинг в предаването \"Х фактор\". \r\n \n\t\t\t\t\t\t", "date": "2019.01.31", "title": "Орлин Павлов сменя памперси"}
{"url": "http://www.bnews.bg/article/255997-prognoza_prespanskoto_sporazumenie_nyama_da_bade_prilozheno_nikoga", "text": "\n Преспанското споразумение няма да бъде приложено никога, заяви лидерът на партията Независими гърци Панос Каменос в интервю по гръцката телевизия Скай, цитирани от БТА. \r\n\r\n Според Каменос Русия ще отнесе въпроса до ООН. Освен това според Каменос подписалите Преспанското споразумение не са взели предвид позицията на България, \"която не приема въпроса с езика\". \"Този език (българите) няма да го отстъпят\", твърди той. \r\n\r\n Каменос потвърди, че той лично е казал на парламентарния представител на Независими гърци Аристидис Фокас да отиде в кафенето и да не участва в гласуването на правителствен законопроект. \"Ципрас ни продаде сто пъти, затова ние ще пием газоза в парламента\", каза Каменос. \r\n\r\n Той отправи посланието, че ако управляващите се опитат да разцепят парламентарната група на Независими гърци с непочтени средства, \"ще последва война\". Каменос директно обвини правителството, че се опира на предателства срещу облаги и заяви, че премиерът Алексис Ципрас е предложил министерски постове на бившите депутати от Независими гърци Елена Кундура и Василис Кокалис. \r\n\r\n Каменос се зарече, че партията му ще има решаващия глас и в следващото правителство. Той се обяви за незабавни избори, след които обеща \"това отвратително споразумение\" (Преспанското - б.р.) да бъде отменено. \r\n\r\n Панос Каменос обеща да изправи бившия външен министър Никос Кодзиас, който подписа Преспанското споразумение, пред съда заради скандала с незаконното издаване на визи на непридружени непълнолетни. Лидерът на Независими гърци отново каза, че зад Кодзиас стои Сорос. \r\n \n\t\t\t\t\t\t", "date": "2019.01.31", "title": "Прогноза: Преспанското споразумение няма да бъде приложено никога"}
{"url": "http://www.bnews.bg/article/255977-uchenite_na_rozhen_bukvalno_bedstvat_ban_sega_shte_otpuska_pari_za_tyah", "text": "\n Ще бъдат отпуснати средства за купуване на генератор за Националната астрономическа обсерватория „Рожен”. Такова уверение е получил от министрите на икономиката и на образованието и лично от премиера директорът на Института по астрономия към БАН проф. Евгени Семков. \r\n\r\n Вече седми ден астрономите от обсерваторията на връх Рожен са без ток и вода. Едва вчера спасителните екипи успяха да пробият 3-метровите преспи, за да стигнат до тях. \r\n\r\n Генератор ще има за следващата зима, каза в предаването „Тази сутрин” по bTV проф. Семков. Той посочи, че цената му е около 100 000 лв. \r\n\r\n Директорът на Института по астрономия отбеляза, че обсерваторията има два генератора, които обаче не са използвани от години и вече са за бракуване. \r\n\r\n „Причината да не се използват е, че преди 10-15 г. бяхме в много тежка криза и нямаше даже пари за гориво. Ако имаме генератор, който да захранва цялата обсерватория, за 7 дни трябва да имаме няколко тона нафта”, заяви проф. Семков. \r\n\r\n „През последните 2 г. почти не сме имали спиране на ток и това може би ни подейства малко успокояващо и може би сме подценили ситуацията”, допусна той. \r\n\r\n По думите му в последните 2 г. получават доста добро финансиране. \r\n\r\n Вчера стана ясно, че 40 години не е правен ремонт на обсерваторията. \r\n \n\t\t\t\t\t\t", "date": "2019.01.31", "title": "Учените на \"Рожен\" буквално бедстват, БАН сега ще отпуска пари за тях"}
{"url": "http://www.bnews.bg/article/255989-posleden_srok_za_5_otstapka_varhu_danaka_za_dovnasyane_po_godishnite_danachni_deklaratsii", "text": "\n \r\nДнес е последният срок, в който физическите лица могат да ползват 5% отстъпка върху данъка за довнасяне по годишната си данъчна декларация, ако подадат декларациите си по електронен път. \r\n\r\n Отстъпката не може да е повече от 500 лв. Допълнително условие е, гражданите да нямат подлежащи на принудително изпълнение публични задължения, както и да внесат целия размер на данъка за довнасяне до днес- 31 януари 2019 г. \r\n\r\n Декларацията се подава по интернет с персонален идентификационен код. Срокът за подаването на декларациите за облагане на доходите e 30 април 2019 г. \r\nДо днес, самоосигуряващите се лица могат да променят вида на осигуряването си, напомнят от НАП. Самоосигуряващите се лица задължително се осигуряват във фонд „Пенсии на държавното обществено осигуряване (ДОО), а по свой избор могат да се осигуряват и във фонд „Общо заболяване и майчинство”. \r\nСамоосигуряващите се лица които изберат да внасят осигурителни вноски и във фонд „Общо заболяване и майчинство”, могат да се ползват от всички осигурени социални рискове (без трудова злополука и професионална болест и безработица) на ДОО. Другият вариант е да внасят осигурителни вноски на по-нисък процент само във фонд „Пенсии“ на ДОО (за инвалидност поради общо заболяване, старост и смърт). В този случай обаче, напомнят от НАП, самоосигуряващите се нямат право на парични обезщетения от ДОО в определени ситуации (например т. нар. „майчински” при бременност и раждане). \r\nВидът на осигуряването на самоосигуряващите се лица може да се променя за всяка календарна година, ако е подадена декларация по утвърден образец от изпълнителният директор на НАП. Срокът за подаване на документа е до 31 януари на съответната година. \r\n \n\t\t\t\t\t\t", "date": "2019.01.31", "title": "Последен срок за 5% отстъпка върху данъка за довнасяне по годишните данъчни декларации"}
{"url": "http://www.bnews.bg/article/255973-politsiya_naprezhenie_i_aresti_v_stolipinovo", "text": "\n Напрежение възникна тази вечер в пловдивския квартал Столипиново след полицейска акция срещу наркодилъри. \r\n\r\n При акцията са арестувани четирима души, иззет е хероин. \r\n\r\n Към 22 ч. стотици разгневени жителите на Столипиново се събраха около заведението, в което са арестувани заподозрените за наркоразпространение. \r\n\r\n За кратко разгневените жители на квартала обградиха и полицейските бусове. \r\n\r\n Към 23.30 ч. акцията на полицията е приключила, а ситуацията в квартала е спокойна, твърди пред агенция \"Фокус\" говорителят на ОДМВР-Пловдив.  \r\n \n\t\t\t\t\t\t", "date": "2019.01.31", "title": "Полиция, напрежение и арести в \"Столипиново\""}
{"url": "http://www.bnews.bg/article/255975-chsi_vlizat_v_kashtata_na_banevi", "text": "\n Частни съдебни изпълнители пристигнаха пред къщата на Николай и Евгения Баневи в столичния кв. \"Бояна\". На мястото има и полиция, а съдебните изпълнители ще влязат в имота с помощта на ключар, съобщи Нова телевизия. \r\n\r\n \"Стандартно изпълнително производство ни води тук. Бих искала да не давам детайли по отношение на взискателя. Не е това начинът. В това производство има няколко кредитора. Тоест имаме кредитор, който иска да бъде удовлетворен от продажбата на недвижимо имущество\", обясни Атанаска Петканова - помощник частен съдебен изпълнител. \r\n\r\n Николай и Евгения Баневи са в ареста, след като Специализираната прокуратура ги обвини за участие в организирана престъпна група за данъчни и длъжностни престъпления и за пране на пари, действала от 2005 година. Според разследващите те са изпрали близо 1 млрд. лева, което двамата нарекоха абсурд. \r\n \n\t\t\t\t\t\t", "date": "2019.01.31", "title": "ЧСИ влизат в къщата на Баневи"}
{"url": "http://www.bnews.bg/article/255974-zakonat_za_gorivata_shte_bade_glasuvan_na_vtoro_chetene", "text": "\n Законът за горивата влиза на второ четене в пленарната зала. \r\n\r\n Очаква се той да бъде гласуван във вида, в който беше одобрен на комисия преди дни. \r\n\r\n Законът вече е в сила от 28 януари, но приемането на наредбата за регистриране на търговците по новите правила се отлага с до 6 месеца, което всъщност дава необходимия гратисен период. \r\n \n\t\t\t\t\t\t", "date": "2019.01.31", "title": "Законът за горивата ще бъде гласуван на второ четене"}
{"url": "http://www.bnews.bg/article/255981-nozhove_svyatkat_v_sveta_troitsa_sasedi_se_biyat", "text": "\n Сигнал за възникнал скандал между двама мъже в жилищен блок в столичния ж.к. „Света троица“ в полицията е получен тази сутрин, малко след 8 часа, съобщи МВР. \r\n\r\n 24-годишен е нанесъл порезни рани на свой 29-годишен съсед. Пристигналите незабавно на място полицейски екипи задържали нападателя. Пострадалият е транспортиран в болнично заведение за оказване на медицинска помощ. \r\n\r\n Продължават процесуално-следствените действия в рамките на образуваното досъдебно производство за установяване на причините довели до инцидента. \r\n \n\t\t\t\t\t\t", "date": "2019.01.31", "title": "Ножове святкат в \"Света Троица\", съседи се бият!"}
{"url": "http://www.bnews.bg/article/255976-meditsi_ot_kozloduy_protestirat_sreshtu_nisko_zaplashtane", "text": "\n Медиците от болницата в Козлодуй излязоха на протест. Те отказват да подпишат новите си трудови договори заради ниското възнаграждение, заложено в тях. \r\n\r\n Съгласно новите договори основното им възнаграждение ще е малко над минималната работна заплата – 580 лв. (от 1 януари 2019 г. минималната заплата е 560 лв.). \r\n\r\n Здравните работници в Козлодуй уточняват, че протестът им не е срещу ръководството на болницата, което е притиснато от лимитите на Здравната каса и няма как да им плаща повече, предаде БТВ. \r\n\r\n Те призовават за национален протест на работещите в общинските болници, за да се реши проблемът на национално ниво. \r\n \n\t\t\t\t\t\t", "date": "2019.01.31", "title": "Медици от Козлодуй протестират срещу ниско заплащане"}
{"url": "http://www.bnews.bg/article/255980-zapochna_deloto_sreshtu_prokopiev_dyankov_i_traykov", "text": "\n \r\nСъстав на специализирания наказателен съд даде ход на делото срещу бившите министри от кабинета \"Борисов“ 2 Симеон Дянков и Трайчо Трайков, както и издателя Иво Прокопиев, обвинени за продажбата на 33% от държавния дял на ЕВН. Според спецмагистрати няма основания за спиране или прекратяване на делото, съобщи \"Труд\". \r\n  \r\nЗащитата поиска обвинението да бъде върнато на прокуратурата заради неясноти и противоречия в обвинителния акт. Подсъдими с Дянков, Трайков и Прокопиев са и още са трима служители на Прокопиев в дружеството \"Булброкърс“ – Петър Василев, Любомир Евстатиев и Радослав Рачев. \r\n  \r\nБившият министър на финансите Симеон Дянков и Иво Прокопиев са обвинени за длъжностно престъпление, от което са настъпили близо 28 милиона лева щети на държавния бюджет. \r\n  \r\nБившият министър на икономиката и енергетиката Трайчо Трайков е обвинен за това, че като длъжностно лице не е положил достатъчно грижи за повереното му имущество, от което са настъпили вреди в особено големи размери. \r\n  \r\nПред спецмагистратите Дянков, Трайков и Прокопиев заявиха, че не разбират обвиненията срещу тях. \"Категорично не разбирам обвинението, защото има противоречия. Излиза, че аз съм обвинен, че съм защитил държавния интерес\", каза Дянков. \r\n  \r\nТрайков също посочи, че не знае в какво е обвинен. \"Преди известно време лице на властови позиции ми даде яснота защо съм в тази зала, но това няма нищо общо с обвинителния акт\", добави бившият енергиен министър.  \r\n  \r\nПрокопиев от своя страна определи делото като поръчка.  \r\nСпор имаше и дали да бъде приет гражданския иск, заведен от Министерството на финансите. Според защитата той щял да затрудни делото, а освен това не може да има солидарен иск, без да има обвинение за съучастие. \r\n   \r\nАдвокатите по делото твърдят и че сумите в обвинителния акт са различни от претендираните от ведомството щети. \r\n  \r\nСпецсъдът обаче прие иска, тъй като отговарял на изискванията на закона и нямало да забави процеса. Следващото заседание по делото ще бъде на 5 март, за когато ще бъдат призовани и разпитани свидетели. \r\n  \r\n \n\t\t\t\t\t\t", "date": "2019.01.31", "title": "Започна делото срещу Прокопиев, Дянков и Трайков"}
{"url": "http://www.bnews.bg/article/255958-i_galena_stana_za_smyah_s_fotoshop_snimki", "text": "\n Феновете останаха разочаровани от Галена, тъй като и тя прибегна до услугите на любимия на звездите Фотошоп. \r\n\r\n Фотосите на пайнерката, които тя качва в Инстаграм и Фейсбук, винаги са издържани на високо ниво и изпипани до последния детайл. На живо, естествено, истината винаги лъсва, най-вече защото фотографите из клубовете не се занимават да редактират несъвършенствата по телата на певиците… И така – за сравнение използваме снимки, които Галка е пуснала от профилите си и такива, които са публикувани из страницата на заведението, в което тя избра да отпразнува 15 години на сцена. Естествено най-натуралните кадри са направени от феновете й…Като теглим чертата се оказва, че и Галена обича да се вталява с Фотошоп, да чисти целулит, да прибавя отблясъци по краката си и да ги прави по-слабички, пише ХотАрена. \r\nПо всичко личи, че певицата не се кефи на солариумния си тен и на фотосите го крие, като ги избелва или просто залага повече на ефекта на светкавицата. В крайна сметка, ако погледнем профила й, ще кажем, че е перфектна, но като хвърлим поглед към суровите кадри, стигаме доста далеч от тази мисъл. От 2014-а година валят сигнали за злоупотребите и гафовете на топ пайнерката с Фотошопа. През 2017-а наблюдателна фенка изригна, че след раждането дълго време е махала коремчето си с програмката, докато на снимки от нейни почитатели си е с него. След това брюнетката не бе хващана в издънки, но до този момент… Снимки вижте \r\n \n\t\t\t\t\t\t", "date": "2019.01.31", "title": "И Галена стана за смях с Фотошоп (Снимки)"}
{"url": "http://www.bnews.bg/article/255970-banov_bil_reketiran_otdavna_no_si_malchal", "text": "\n Премиерът ми каза да не се предавам. Още вчера съм декларирал на премиера, че във всеки един момент мога да подам оставка. Като гледам публикации в медии, това си е като малка организирана престъпна група. Това са схемаджии\". Това коментира министърът на културата Боил Банов в ефира на Нова телевизия по аферата \"Ало, Банов съм\". \r\n\r\n \"Този човек Ангел вероятно притежава огромна колекция от записи, с която рекетира\", заяви Банов. \"При мен той действа през трети хора. Идват хора в министерството и казват, че Иво Костов и Ангел Ангелов \"ще ви унищожат\".  Вежди Рашидов знаеше. Този запис е подправен и е глупост. Прокуратурата ще го гледа и ще каже, но е нагласен.  Елена Йончева сега не знае сега какво да прави. Това е страшна помия. Обяснявам се за нещо, което е подхвърлено от едни престъпници.\", каза още министърът на културата. \r\n\r\n \"Иво Костов се занимава с проекти, той е посредник. Това е най-гадният рекет. Подписът им не стои никъде. Вежди Рашидов имаше съмнения за манипулирани проекти, но те много трудно могат да бъдат доказани. БСП и Елена Йончева взеха от едни изнудвачи една помия и ми я хвърлиха. Защо на мен, защото е идеално. Жална ни майка, ако така ще печелят избори и така ще управляват държавата\", разкри Боил Банов.   \r\n\r\n Той обясни, че не е подал сигнали за рекета срещу него, защото нямал нищо черно на бяло, но пък сега щял да подаде сигнал в прокуратурата, след като се е стигнало до това. \r\n  \r\n \n\t\t\t\t\t\t", "date": "2019.01.31", "title": "Банов бил рекетиран отдавна, но си мълчал"}
{"url": "http://www.bnews.bg/article/255985-vapreki_skandalite_potrebitelite_i_prihodite_na_feysbuk_se_uvelichavat", "text": "\n Потребителите на фейсбук се увеличават въпреки скандала с \"Кеймбридж Аналитика\" за мащабна злоупотреба с лична информация. \r\n\r\n През 2008 година броят на влизалите поне веднъж в социалната мрежа потребители се е увеличил с 9% и е достигнал 2,32 милиарда души, съобщиха от Фейсбук. \r\n\r\n Неоправдани се оказаха и прогнозите, че скандалът ще доведе до отлив на рекламодатели. Тъкмо напротив - приходите от реклама са се увеличили с цели 30 процента. \r\n\r\n Основателят на Фейсбук Марк Зукърбърг обяви, че компанията \"е променила из основи начина си на управление и се е фокусирала върху най-големите проблеми\". \r\n\r\n Акциите на компанията загубиха една-трета от стойността си от юли 2018 досега, но скочиха с 9% часове след отчета за годишните приходи. \r\n\r\n Печалбата на Фейсбук за 2018-а е 22,1 милиарда долара - с 39% повече от 2017-а. \r\n\r\n Най-висок е ръстът на потребителите в Индия, Индонезия и Филипините, а в САЩ и Канада броят им се запазва на старите нива. \r\n \n\t\t\t\t\t\t", "date": "2019.01.31", "title": "Въпреки скандалите потребителите и приходите на Фейсбук се увеличават"}
{"url": "http://www.bnews.bg/article/255979-zatvor_za_britanska_deputatka_za_previshena_skorost", "text": "\n Британски депутат стана първият действащ член на парламента за близо три десетилетия, който е вкаран в затвора. Адвокатът Фиона Онасаня е осъдена заради това, че е излъгала полицията за фиш за превишена скорост, информира Би Би Си. \r\n\r\n Онасаня отрича да е била зад волана, когато нейният автомобил е засечен да се движи със скорост 66 километра в час при ограничение от 50 километра през юли 2017 г. \r\n\r\n Депутатът от Питърбъро е изхвърлен от Лейбъристката партия след издаването на присъдата. Тя е осъдена на три месеца затвор. \r\n\r\n Съдът чу доказателства, според които Онасаня е карала с превишена скорост и се е занимавала с мобилния си телефон, докато е шофирала. \r\n\r\n Тя е първият действащ депутат, вкаран в затвора от Тери Фийлдс, който през 1991 г. беше осъден на 60 дни затвор за неплатени данъци в размер на 373 британски лири. \r\n\r\n Онасаня обяви, че ще обжалва решението. Нейният брат е осъден на 10 месеца затвор по същите обвинения. \r\n\r\n Тя беше избрана за депутат от Лейбъристката партия през юни 2017 г. - шест седмици преди да извърши нарушението. \r\n \n\t\t\t\t\t\t", "date": "2019.01.31", "title": "Затвор за британска депутатка за превишена скорост"}
{"url": "http://www.bnews.bg/article/255969-mokar_dazhdoven_i_mrachen_chetvartak", "text": "\n Облачността ще е значителна и на много места отново ще има превалявания от дъжд, в планинските райони над 1000 метра – от сняг. Поради ниските температури в Северозападна България ще има условия за образуване на поледици. Това съобщи дежурният синоптик Красимир Стоев от Националния институт по метеорология и хидрология (НИМХ). \r\n\r\n След обяд от запад валежите ще спират, а облачността ще се разкъсва и намалява, най-късно, през нощта срещу петък, в Източна България. В източната половина от страната ще духа умерен южен вятър. Максимални температури - от 2°-5° в северозападните райони до 10°-12° в източните. Атмосферното налягане е значително по-ниско от средното за януари - слабо ще се повиши. \r\n\r\n По Черноморието облачността ще е значителна и на места ще има превалявания от дъжд. Ще духа умерен южен вятър. Максималните температури ще са 10°-12°, вълнението на морето ще е 2-3 бала. Температурата на морската вода е 6°-7°. Над планините облачността ще е значителна и на много места ще има валежи от сняг, под 1000 метра – от дъжд. След обяд от запад валежите ще спират, а облачността ще се разкъсва и намалява. Ще духа умерен до силен вятър от юг-югозапад. Максималната температура на височина 1200 метра ще е около 3°, на 2000 метра - около минус 3°. \r\n  \r\n \n\t\t\t\t\t\t", "date": "2019.01.31", "title": "Мокър, дъждовен и мрачен четвъртък"}
{"url": "http://www.bnews.bg/article/255978-kampaniya_za_premahvane_na_tatuirovkite_zapochva_v_holandiya", "text": "\n Собственик на лазерна клиника в Холандия поде кампания за премахване на татуировки. Процедурата ще бъде напълно безплатна, но при условие участниците да бъдат заснети в документален филм, съобщи БНТ. \r\n\r\n Митчъл Сесилия е един от хората, на чиито татуировки повечето работодатели не гледат с добро око. Татуировката на лицето му е причина той да не успява да си намери работа. Митчъл е сред участниците в кампанията за безплатно лазерно премахване. \r\n\r\n Реших да си махна татуировката заради предразсъдъците на работодателите. А и заради дъщеря ми. Не искам тя да се срамува от мен, когато порасне, каза Митчъл Сесилия. \r\n\r\n Собственикът на лазерната клиника и основателят на кампанията \"Сбогом на татуировките, здравей на работата\" Анди Хан споделя, че в клиниката му търсят помощ всякакви хора. С новата си кампания Хан увеличава шансовете им да бъдат наети на работа. \r\n\r\n Музикалните идоли си правят татуировки, атлети и всякакви други известни личности. Но тези хора са финансово независими, а на обикновените и най-вече младите, видимата татуировка им коства работата, отбеляза Анди Хан. \r\n\r\n Досега 100 души са изтрили татуировките си в клиниката. И са станали участници в документален филм, който ще бъде показван в гимназиите. Намерението е младежите да обмислят добре какво им носи и какво им отнема татуирането. \r\n\r\n     \r\n \n\t\t\t\t\t\t", "date": "2019.01.31", "title": "Кампания за премахване на татуировките започва в Холандия"}
{"url": "http://www.bnews.bg/article/255971-sadat_reshava_za_stayko_staykov", "text": "\n Стайко Стайков се изправя пред съда. Наследникът на алкохолния бос Миню Стайков се появи изненадващо, след като от 5 месеца беше издирван с бюлетина на Интерпол. Стайков твърди, че е бил отвлечен и бит и не знаел, че властите го търсят. \r\n\r\n Той е настанен в МВР болница под охрана. Обвинен е в участие в престъпната група на баща си Миню Стайков за пране на пари, данъчни престъпления и търговия с акцизни стоки без бандерол. Стайков-старши е в ареста от септември. \r\n\r\n До момента от полицията нито потвърждават, нито отричат версията за отвличането на Стайко Стайков, отбелязва Нова телевизия. \r\n\r\n Припомняме, че вчера вътрешният министър Младен Маринов призна, че  \r\n \n\t\t\t\t\t\t", "date": "2019.01.31", "title": "Съдът решава за Стайко Стайков"}
