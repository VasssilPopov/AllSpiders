{"url": "http://www.bnews.bg/article/255036-dvama_zaginaha_pri_opit_za_kontrolirano_vzrivyavane_na_prespa_vav_frenskite_alpi", "text": "\n Загинаха двама служители на ски курорт във френските Алпи, докато се опитвали да взривят огромна преспа, за да предотвратят лавина, съобщава thelocal.fr. \r\n\r\n Те по невнимание задействали експлозивите. Инцидентът станал на 1800 метра надморска височина над курорта Морилон. \r\n\r\n Подобни контролирани взривове се извършват като превантивна мярка срещу лавини и се поставят пред големи преспи, заплашващи да свлекат по-голямо количество сняг по склоновете. \r\n\r\n Френското национално метеорологично бюро предупреди за повишен риск от лавини в района на Савоа заради новите снеговалежи от последното денонощие.  \r\n\r\n   \r\n \n\t\t\t\t\t\t", "date": "2019.01.13", "title": "Двама загинаха при опит за контролирано взривяване на преспа във френските Алпи"}
{"url": "http://www.bnews.bg/article/255040-brekzit_pred_proval_no_zapochva_dekzit_za_germaniya_lyo_pen_se_pritseli_v_makron", "text": "\n Крайнодясната германска партия \"Алтернатива за Германия\" (АзГ) реши днес да води кампания за излизане на страната от ЕС, но в краен случай, ако блокът не се реформира из основи. Това е записано в партийна резолюция, приета от делегати на партията, предаде Франс прес, цитирана от БТА. \r\n\r\n С приемането на резолюцията на партийния конгрес в град Риза в Саксония, в която се говори за излизане от ЕС, АзГ разчупи едно следвоенно табу в Германия, отбелязва Франс прес. Досега нито една германска партия не беше стигала до това да обмисля, дори и по едни предпазлив начин, опцията за излизане на Германия от ЕС (така нареченото Декзит, от Дойчланд и екзит). \r\n\r\n Резолюцията, приета днес от мнозинството от делегатите от АзГ - основната опозиционна партия в германския федерален парламент - се обявява в подкрепа на Декзит, ако исканията за дълбоки реформи в ЕС, отправени от страна на АзГ, не бъдат изпълнени в разумен срок. \r\n\r\n В такъв случай ние смятаме за необходимо, като краен вариант, излизане на Германия, или разпускане на ЕС и създаването на негово място на обикновена европейска икономическа общност, се казва в текста на резолюцията. \r\n\r\n Призивът, съдържащ се в резолюцията, трябва да влезе напълно в сила с приемането на програмата на партията, предвидено за тази вечер, отбелязва Франс прес. \r\n\r\n Сред исканията за реформи на ЕС, отправени от АзГ, има такива за премахване на Европейския парламент, на еврото или за края на \"ислямизацията\" на Европа. \r\n\r\n В началото АзГ планираше резолюцията да е още по-твърда като формулировка и да призовава за излизане на Германия от ЕС след края на мандата на следващия ЕП, тоест през 2024 г., ако няма конкретизирани реформи. \r\n\r\n Съпредседателят на АзГ Александър Гауланд обаче предупреди партията си да не настоява за точен срок, в който Германия да напусне ЕС, припомня ДПА. \"Не мисля, че е мъдро да се участва в избори с максимални искания\", каза той пред делегатите в Риза. \r\n\r\n И в крайна сметка партийните делегати се отказаха от намерението да поставят краен и обвързващ срок. Много от лидерите на партията се притесняват да стигнат прекалено далеч, за да не изплашат поддръжниците в навечерието на европейските избори и това да не се отрази на доверието в АзГ, отбелязва Франс прес. \r\n\r\n На форума в Риза, който продължава и утре, 500 делегати се подготвят за европейските избори през май. Ще бъдат избрани кандидати за изборите и ще се определи партийната позиция по ключови въпроси, предаде ДПА. \r\n\r\n Група критично настроени британски депутати от всички партии, включително бивши министри консерватори, планират да лишат правителството на Тереза Мей от способността да управлява, съобщава в днешния си брой в. \"Сънди таймс\". \r\n\r\n Според публикацията те планират \"много британски преврат\" (според определението на високопоставен представител на Камарата на представителите), ако Мей изгуби ключовия вот по нейното споразумение за Брекзит във вторник, предава БТА. \r\n\r\n Най-малко две групи настроени за бунт депутати планират да променят правилника на Камарата, така че резолюциите, предложени от редовите членове, да имат предимство пред правителствените предложения, преобръщайки вековните отношения между изпълнителна и законодателна власт, посочва \"Сънди таймс\". Според \"Даунинг стрийт\" това може да позволи на депутатите да суспендират член 50 и да забавят Брекзита, а това може дори да доведе до преобръщане на резултата от референдума. \r\n\r\n Френската крайнодясна партия Национален сбор на Марин Льо Пен постави днес началото на кампанията си за изборите за Европейски парламент, предадоха Франс прес и сайтът Ер Те Ел. \r\n\r\n Льо Пен заяви, че нейната партия е единствената сила, която може да победи Еманюел Макрон. Тя обвини Макрон, че не се държи като държавник, ако ръководител на някой клан и допълни, че той е неспособен да върне реда в страната. Льо Пен заяви, че след 18 месеца Макрон преживява нещо като край на царуването си, предава БТА. \r\n\r\n Лидерката на Национален сбор похвали бунта на жълтите жилетки и заяви, че правителството обижда протестното движение, с което би трябвало да разговаря. Според нея властите са избрали пътя на конфронтацията, на полицейския отговор, на опасната ескалация. \r\n\r\n Според Льо Пен, която се класира на втория тур на президентските избори през 2017 г. срещу Макрон, решението на кризата минава пред разпускането на френския парламент. \r\n\r\n Марин Льо Пен представи и част от листата на Национален сбор за европейските избори. Начело й е 23-годишния Жордан Бардела. Той от дълго време е активист на партията и привърженик на нейната лидерка. \r\n\r\n С Бардела начело на листата Национален сбор се представя като защитник на идеята за \"Европа на народа\", каза Марин Льо Пен, която определи партийната листа като \"голям съюз на френските патриоти\", противопоставящи се на глобалистите. \r\n\r\n Допитванията до общественото мнение показват, че Национален сбор има подкрепата на 24 процента от французите, пред движението на Макрон. \r\n\r\n Самият Бардела смята, че европейските избори трябва да се превърнат в референдум за политиката на Макрон. \"Европейските предизвикателства ще присъстват силно в този вот, но националният контекст ще предопредели избора\", твърди Бардела. \r\n\r\n В ЕП сега Национален сбор има само 15 депутати. На изборите през 2014 г. бяха избрани 24 души, но след провала на партията на президентските избори през 2017 г., редица избранници се оттеглиха. \r\n\r\n Същевременно днес допитване на института ИФОП за вестник \"Журнал дю Диманш\" показва, че голямо мнозинство от французите не искат появата на съюз между Национален сбор, крайнолявата партия Непокорна Франция и движението на \"жълтите жилетки\". Едва 20 процента от французите смятат, че е вероятно трите движения да се обединят, а 43 процента смятат, че това изобщо не е възможно. На въпрос \"Искате ли подобен съюз да има?\", 82 процента от анкетираните отговарят негативно. \r\n \n\t\t\t\t\t\t", "date": "2019.01.13", "title": "Брекзит пред провал, но започва Декзит за Германия, Льо Пен се прицели в Макрон"}
{"url": "http://www.bnews.bg/article/255033-hvanaha_120_kg_nelegalen_tyutyun_izprashtan_po_kurieri", "text": "\n Екип на митническа мобилна група хвана 120 килограма нарязан тютюн за пушене без документи за платен акциз. Тютюнът се изпращал към получатели с куриерски пратки. \r\n\r\n Митничарите проверили офис на куриерска фирма в Пловдив на 9 януари, сряда. При проверката са открити 39 опаковани пратки, съдържащи тютюн, с общо бруто тегло 120 килограма. \r\n\r\n Пратките от Пловдив били предназначени за получатели в различни населени места в страната, информират от Агенция \"Митници\". \r\n\r\n В хода на действията на митничарите е установено лицето, изпращач на стоката, което не е представило документи за платен или обезпечен акциз по Закона за акцизите и данъчните складове. \r\n\r\n По случая е образувано досъдебно производство под надзора на Районна прокуратура Пловдив. \r\n \n\t\t\t\t\t\t", "date": "2019.01.13", "title": "Хванаха 120 кг нелегален тютюн, изпращан по куриери"}
{"url": "http://www.bnews.bg/article/255032-prirodnite_bedstviya_prez_2018_g_sa_vzeli_nad_10_000_zhertvi", "text": "\n 10 400 души са загубили живота си в природни бедствия през 2018 г. Катаклизмите са нанесли материални щети за 160 млрд. щатски долара. Това показва справка на международната застрахователна компания “Munich RE”, с която NOVA разполага. \r\n\r\n Едва половината от засегнатото имущество и инфраструктура са застраховани, уточняват експертите.  \r\n\r\n Най-много човечеството е загубило при пожара “Camp Fire” в Калифорния, където щетите са за над 16 млрд. долара. В най-опустошителните пламъци в американската история загинаха десетки хора, а огънят изпепели цели градове. \r\n\r\n Най-много жертви през изминалата година остави 7-метровото цунами, което помете град Палу в Индонезия на 28 септември. Там живота си загубиха 2100 души. \r\n\r\n В Европа най-големи загуби бяха регистрирани след дългото засушаване през летните месеци. Преките щети за икономиката на континента възлизат на почти 4 млрд. долара.  \r\n\r\n Въпреки колосалните числа, загубите през 2018 г. от природни катастрофи са далеч по-малки, отколкото през 2017 г., когато те бяха над 350 млрд. долара.  \r\n \n\t\t\t\t\t\t", "date": "2019.01.13", "title": "Природните бедствия през 2018 г. са взели над 10 000 жертви"}
{"url": "http://www.bnews.bg/article/255035-za_10_dni_spirat_protestite_vav_voyvodinovo", "text": "\n Протестите срещу незаконната ромска махала в село Войводиново ще бъдат временно прекратени, съобщава кореспондентът на bTV в региона. \r\n\r\n Местните хора спират всекидневните си шествия до 24 януари. До тогава властите трябва да премахнат незаконните масивни постройки в ромската махала.  Ако това не се случи, протестите ще бъдат подновени. \r\n\r\n Около 150 жители на Войводиново се събраха в неделя по обед на поредния протест пред местната църква и направиха опит да стигнат до полуразрушената ромска махала. Кордон от жандармерията спря множеството. \r\n\r\n Пред тежковъоръжените  полицаи протестиращите дадоха срок на властта да бъде решен проблемът с незаконните ромски къщи. На 23 януари изтича двуседмичният срок, в който избягалите от селото роми могат да обжалват решението за бутане на домовете им. \r\n\r\n До момента в незаконното гето са премахнати бараките и паянтовите постройки. \r\n \n\t\t\t\t\t\t", "date": "2019.01.13", "title": "За 10 дни спират протестите във Войводиново"}
{"url": "http://www.bnews.bg/article/255037-otbelyazvame_141_g_ot_rozhdenieto_na_poeta_peyo_yavorov", "text": "\n Честваме 141 години от рождението на българския поет Пейо Яворов. Той е роден на 13 януари 1898 година. На 21-годишна възраст, също на днешна дата преди 120 години се ражда и стихотворението му \"Арменци\". \r\n\r\n Пейо Тотев Крачолов, по-известен като Пейо Яворов, е български поет символист. Той е войвода на Вътрешната македоно-одринска революционна организация.  \r\nСмятан е за един от най-големите български поети на XX век. Използва псевдоними като Джемо, И. Крачев, Отело, Пейчо. Той е част от творческия кръг на списание \"Мисъл\". \r\n\r\n В същото списание през 1900 г. е публикувана поемата \"Калиопа\", написана в Поморие, чието старо име е Анхиало. \r\n\r\n Иво Милтенов, уредникът на къщата-музей на Яворов в София, представи Яворовата поема \"Калиопа\" като гейзер на таланта му. \r\n\r\n \"В края на века и началото на новия век едно младо момче от Чирпан, за кратко време, няма и година, става един от най-популярните български поети, след като през 1900 публикува поемата \"Калиопа\" в списание \"Мисъл\". Тази поема го прави много известен, защото тя е като гейзер на таланта му\", каза Милтенов. \r\n\r\n Според него Яворов е нощен поет. \"Той иска да стихне всичко в дневната шумотевица и да се изправи сам срещу тишината на небето, на вселената и да се вслушва. Яворов е човек, който слуша и превежда това, което чува. В Париж, до смъртния одър на своята любима Мина Тодорова завършва пиесата \"В полите на Витоша\". \r\n\r\n Тогава в писмо до д-р Кръстю Кръстев, Яворов споделя, че има чувство, че някой му диктува, а той само записва, защото актовете на отделните действия в пиесата излизат почти цялостно и героите му са дадени като \"готови\", без да ги обработва\", заяви Иво Милтенов. \r\n \n\t\t\t\t\t\t", "date": "2019.01.13", "title": "Отбелязваме 141 г. от рождението на поета Пейо Яворов"}
{"url": "http://www.bnews.bg/article/255039-volen_sasipa_dzhambazki_i_karakachanov_che_yahat_tsiganskata_prestapnost", "text": "\n Лидерът на Атака Волен Сидеров направи изключително силен коментар в предаването \"Неделник\" по телевизия \"Алфа\" преди минути. Националисът започна с въпрос: Какъв е този командос, който е пребит от двама непълнолетни цигани? \r\n\r\n А след това заяви: \"Когато ние поставяхме въпроса за циганската престъпност и издавахме брошури, мен ме осъдиха. Да насаждаш омраза при подобен случай е неблагоразумно и аз го възприемам като обяздване на случая. \r\n\r\n Визирам Каракачанов, Симеонов и Джамбазки\". \"Към проблема с циганите трябва да подходим държавнически, като започнем с повишаването на доходите\", посочи Волен Сидеров. \r\n  \r\n \n\t\t\t\t\t\t", "date": "2019.01.13", "title": "Волен съсипа Джамбазки и Каракачанов, че яхат циганската престъпност!"}
{"url": "http://www.bnews.bg/article/255027-koy_i_kak_razdava_zvezdite_mishlen", "text": "\n Преди повече от 120 години братята Андре и Едуар Мишлен поемат на пътешествие, за да популяризират своя нов продукт - пневматични автомобилни гуми. Тогава във Франция се движат около 3000 автомобила, а по улиците доминират файтоните. Но инженерната мисъл на братята явно има успех, а компанията \"Мишлен\" и днес е световен лидер. \r\n\r\n Но като истински французи, които ценят храната, братята Мишлен предизвикват и друга революция - в професионалната кулинария и ресторантьорството. \r\n\r\n Докато пътуват, Андре и Едуар посещават много места за хранене и старателно си водят бележки - от обслужването до вкуса на ястията. Братята измислят \"система за оценяване\" със звездички - максималният брой е 3, но много често те слагат... нула. Една звезда се дава на \"много добър ресторант от своята категория\". Две звезди - на \"отличен ресторант, заслужаващ да се върнеш отново\". А три звезди - за \"изключителна кухня, заслужаваща специално посещение\". Ето така се раждат прочутите звезди \"Мишлен\", голямата мечта на всеки шеф-готвач. \r\n\r\n Кулинарният \"Оскар\" \r\n\r\n Това е най-прочутата и авторитетна рейтингова система на ресторантите по света - същинска институция. Оценителите на \"Мишлен\" са професионалисти, преминали през сериозно обучение. Дипломата по кулинарно майсторство или хотелски мениджмънт за тях е задължителна. Те никога не биха приели безплатна храна, \"комплименти\" от готвача или \"дарове\" от собствениците на ресторантите. Заплатите и сметките им се плащат от корпорацията, която пък печели от автомобилните гуми. Това създава аура на независимост и безпристрастност на критиците със свръхчувствителни небца, които присъждат звездите \"Мишлен\". \r\n\r\n Но... Дали винаги е така? \r\n\r\n Журналист от The New Yorker се среща с инспектор на \"Мишлен\" на обяд в ресторанта \"Jean Georges\", разположен в приземния етаж на прочутата Trump Tower в центъра на Ню Йорк - изискана дама, която не желае да разкрива нищо от личния си живот, дори и истинското си име. Изданието я нарича просто \"М.\" \r\n\r\n Кой и как раздава звездите днес? \r\n\r\n Личността на оценителите не може да бъде разкривана. М. признава, че само съпругът й знае с какво се занимава. Иначе, версията е, че работи в \"издателския бизнес\". Тя оценява ястия - от листи за обяд и вечеря - около 200 дни в годината, като е задължена на изяде абсолютно всичко в чинията и да дегустира всички степени в менюто. В \"Jean Georges\" то е тристепенно плюс десерт. \r\n\r\n М. няма да започне нито със супа, нито със салата - нейната цел е да опита \"тежкия арсенал на кухнята\". Обикновено колегите й поръчват предястие с по-голям брой продукти, а след това преминават към по-сложни основни, изискващи различни техники. Нейният първи избор е брюле от гъши дроб - калорична храна, но М. няма проблеми с теглото и може да си го позволи. \r\n\r\n Поднесено в голяма чиния, предястието изглежда съкрушително - в средата е гъшият дроб, до него стои хапка препечен тост с пастет от патешки дроб и дантела от карамелизирана захар, а отстрани - вишни и шамфъстък в прегръдката на прозрачен сос от желирано бяло вино Порт. \"Отлично!\", възкликва М. Има контраст между текстурата на дроба, мек като масло, и хрупкавия, подобен на микроскопични стъкла карамел. Неговата сладост се компенсира от вишните и пречените ядки. \r\n\r\n \"Това са продукти с много високо качество. Тук нещата не са \"Харесва ли ми\" или \"Не ми харесва\". Това е обективен анализ - дали всеки елемент е приготвен перфектно, технически правилно. Проявена ли е креативност, получило ли се е? Има ли баланс на вкусовете или един от тях надделява? Подправките?\", обяснява М. \r\n\r\n За второто предястие тя моли сервитьора за помощ. Интересува я тостът с морски рак. \"Това е месо от рак Peekytoe, шифонада от естрагон, див лук и семена от бял сусам, запечени на пещ, завършени с мисо горчица, с гарнитура от крушова салата\" - отговаря сервитьорът. М. пита дали ястието е ново, а отговорът е положителен. Оценителите често задават въпроси на сервитьорите, за да разберат дали казват истината. \r\n\r\n В началото бе вкусът, но какво е най-важното сега? \r\n\r\n Първият гид \"Мишлен\" е издаден в Париж през 1900 г. в тираж от 30 000 броя. Замислен от семейство Мишлен като безплатен промоционален материал на тяхното изобретение, каталогът е предназначен към пътуващите с автомобили из Франция. Червените книжки можели да се разменят и дописват, но най-ценната информация в тях се отнасяла за шофьорите - кои пътища са подходящи за автомобили, какво е разстоянието между градовете, къде може да се зареди гориво, да се извърши ремонт на колата или да се пренощува. Хората можели да се ориентират и къде да намерят най-добрата храна и най-хубавото вино. През 1923-а тази информация се помества в отделна секция, справочникът обхваща други държави и става платен. \r\n\r\n Днес каталогът \"Мишлен\" излиза в началото на март, предшестван от \"треска за звезди\" по френските медии. За топ-готвачите това е събитие, което може или да им донесе огромна слава, или огромно поражение. Печално известен е шеф Бернар Лоазо, който се самоуби през 2003-а заради спекулации, че сбъднатата му мечта - третата звезда \"Мишлен\" - ще бъде отнета. Грандиозният му ресторант La Côte d'Or в Бургундия имаше славата, че за маса там се чака около 3 месеца. Лоазо пък беше суперзвездата на френската кухня в продължение на десетилетия, с книги, множество интервюта и телевизионни предавания, но също така и с мания по \"гастрономическата Библия\". \r\n\r\n Как се решава съдбата на ресторанти и хора? \r\n\r\n През 2004-а критикът Паскал Реми нарушава \"кода на мълчанието\" и разказва какво е да работиш за \"Мишлен\" в продължение на 15 години. В книгата си \"Инспекторът сяда на масата\" Реми представя самотен живот, с безкрайни пътувания из френската провинция. Той се храни сам, а след това пише дълги доклади. Всеки продукт, всяка подправка, всяка техника, която разпознае, заедно с качеството, се отбелязва. Не се пропускат времето и нивото на обслужване, виненият лист, чашите, солниците, покривките и подредбата на приборите, атмосферата, дори колко посетители има в салона. Оценка се дава на цялостното изживяване - от момента, в който позвъниш за резервация до тръгването от ресторанта. Всяка подробност е важна. \r\n\r\n Въпреки че \"Мишлен\" не разкрива броя на оценителите си, Реми твърди, че във Франция те са 11 души, които впоследствие намаляват на 5. Това според него означава, че посещения в конкретен ресторант могат да се извършват едва на няколко години, а не няколко пъти в годината, както твърди компанията. Реми разкрива, че някои от инспекторите са пристрастни и поддържат умишлено най-високата категория за западащи ресторанти, само защото там командват \"недосегаеми\" шеф-готвачи. \r\n\r\n М. е предупредена за тежките пътувания, отсъствието от дома и бюрокрацията на \"Мишлен\" още по време на интервюта за работа. Едно от тях е \"изпит\" - дегустация със старши инспектори от Европа. \"Сякаш се опитваха ме откажат. Това не е работа от 9:00 до 17:00, нито просто ядене в изискани ресторанти. Детската ми мечта беше да отида в тризвезден ресторант и когато \"Мишлен\" отвориха позиции в Ню Йорк, това беше моят шанс\", казва тя. Следва обучение в \"кораба-майка\" Франция за подробностите от изкуството да управляваш престижен ресторант. \r\n\r\n Какво е бъдещето? \r\n\r\n Въпреки скандалите, кулинарният гид на \"Мишлен\" остава без конкуренция. Навлизането на технологиите създаде нови рейтингови системи, за да решават не инкогнито критици, а самите клиенти. Колкото повече добри отзиви дават хората, толкова по-висока е оценката на дадения ресторант. И все пак, има гастрономи, които са склонни да се доверят на експертите, особено когато става дума за гурме ресторанти. \r\n\r\n Другата и по-важна тенденция е промяната на вкусовите навици. Популярност набира fusion кухнята, съчетаваща продукти, техники и ястия от различни национални кухни, които само по себе си са много специфични, като азиатската или италианската. Разбира се, \"Мишлен\" се опитва да се адаптира към тези промени. Но каквото и да се случи, \"Червената книга\" ще продължи да се пише. \r\n \n\t\t\t\t\t\t", "date": "2019.01.13", "title": "Кой и как раздава звездите \"Мишлен\""}
{"url": "http://www.bnews.bg/article/255028-eto_zaradi_kogo_vekilska_zaminava_v_bryuksel", "text": "\n С големи обрати започна новата година за Мариана Векилска. След като инцидентно се оттегли от сладкия си пост на водеща на „Тази събота“ и „Тази неделя“ и реши да гони кариера в Брюксел, дългогодишната телевизионерка се хвали и с нова любов, документираха фотографите на в-к „Ретро“. \r\n\r\n Векислка, която от 2 години и половина е разведена със Симеон Колев, на когото изневери с Калин Врачански, очевидно е скъсала с актьора и вече е в обятията на друг мъж. Новият партньор на водещата не е известен в светските среди, но пък вече е познато лице за бившите й колеги в Би Ти Ви. \r\n\r\n „В последните дни от стажа й тук непрекъснато го водеше в студиото. След това си тръгваха двамата ръка за ръка“, доверяват нейни колеги от медията. Новият възлюбен на Мариана бил с няколко години по-млад от нея. Едрият господин можел да мине и за охрана на тв звездата, но близостта им издавала съвсем други и много по-лични отношения. Иначе дискретната Векилска, която успешно прикриваше аферата си с Врачански в продължение на месеци, този път очевидно е хлътнала до уши, щом си позволява да се докосва и прегръща с мускулестия мъжага не по тихите улички в столицата, а пред НДК. Мариана обаче видимо се е състарила, заформила е двойна брадичка и е върнала част от килограмите, които стопи неотдавна с изключително изтощителна диета. \r\n  \r\n \n\t\t\t\t\t\t", "date": "2019.01.13", "title": "Ето заради кого Векилска заминава в Брюксел\r\n\r\n"}
{"url": "http://www.bnews.bg/article/255041-nidal_algafari_plovdiv_evropeyska_stolitsa_na_kulturata_2019_tolkova_li_ne_uspyahte_da_namerite_edin_ne_pet_a_edin_stsenarist_i_rezhisyor_nosesht_v_sartseto_i_dushata_si_balgarskite_traditsii_i_kultura_ta_ostavihte_da_se_sluchi_tazi_stsenichna_nerazboriya", "text": "\n Днес във Фейсбук попаднахме на коментар на Нидал Алгафари по повод откриването на Европейската столица на културата Пловдив 2019. Вижте какво написа той в личният си профил в социалната мрежа. \r\n\r\n \r\n\r\n Приятели, \r\n\r\n преди малко изгледах откриването на Европейска столица на културата Пловдив 2019. \r\n\r\n Започнах да гледам с желанието да похваля усилията на стотиците участници, които трябваше да създадат културната ни визитка пред света. \r\nПървото ми стъписване бе от речите. След първоначалното ми стъписване се успокоих, че участва големият Теодоси Спасов. \r\n\r\n Талантливият и великолепен маестро, геройски свири на студа и успокоението ми приключи с участието му. От там насетне първоначалното ми стъписване се превърна в потрес, а към края ... вече в ужас. Сценаристите и режисьорите успяха да превърнат невероятните хорове на Пловдив в самодейност... извинете самодейците в България и без светлини и лазери се представят къде, къде по-красиво, ...в халтура ... и това не е правилната дума ...превърнаха ги в амбициозно безсмислие.  Интелектуалци на хилядолетния град, към вас се обръщам, как допуснахте това кичозно позорище? \r\n\r\n Толкова ли не успяхте да намерите един, не пет, а един сценарист и режисьор, носещ в сърцето и душата си българските традиции и култура, та оставихте да се случи тази сценична неразбория? Къде са традиционните за Пловдив, Родопите, Тракия, България игри и хора? Къде са поетите и писателите ви? Къде са режисьорите ви? Къде са църковните песнопения? Къде са шевиците и българското пъстроцветие? \r\n\r\n \r\nАко някой си въобразява, че с това позорище ще ахнат някъде, айде да не е по света, а в Пловдив, то дълбоко се е заблудил.  \r\nЗа мен това позорище за пореден път показа, че въпросът не е във финансите, тук видно ги е имало, а в управлението им. Съборите в Рожен, Жеравна, Котел и други, без тази кичозност привлякоха и привличат още, стотици хиляди човеци от България и света и там ахват. Там немеят пред величието на културата ни. В Пловдив това не се случи! \r\n \n\t\t\t\t\t\t", "date": "2019.01.13", "title": "Нидал Алгафари: Пловдив- Европейска столица на културата 2019! Толкова ли не успяхте да намерите един, не пет, а един сценарист и режисьор, носещ в сърцето и душата си българските традиции и култура, та оставихте да се случи тази сценична неразбория? "}
{"url": "http://www.bnews.bg/article/255034-bus_izgorya_na_magistrala_trakiya", "text": "\n Бус изгоря на магистрала „Тракия“, съобщиха от полицията. Инцидентът е станал малко след 11:30 ч. преди разклона за с. Цалапица, в посока Пловдив. \r\n\r\n По първоначална информация лекотоварният автомобил „Фолксваген“ се е възпламенил в движение и е изгорял напълно, съобщава Дарик радио. Шофьорът не е пострадал, тъй като е успял да спре и да излезе от превозното средство. \r\n\r\n От „Пътна полиция“ съобщиха, че движението в района на пожара не е затруднено, тъй като бусът е в аварийната лента. \r\n \n\t\t\t\t\t\t", "date": "2019.01.13", "title": "Бус изгоря на магистрала „Тракия“ "}
{"url": "http://www.bnews.bg/article/255018-21_dushi_zaginaha_pri_srutvane_vav_vagledobivna_mina_v_kitay", "text": "\n 21 миньори загинаха при срутване във въгледобивна мина в северната китайска провинция Шенси, предадоха Асошиейтед прес и ТАСС. \r\n  \r\nПо време на инцидента под земята са работели 87 души, останалите са били евакуирани. \r\nМината Лицзягоу, собственост на компанията Байцзи майнинг, се срутила в 16:30 ч. вчера (8:30 ч. по Гринуич). \r\n  \r\nВоди се разследване за изясняване на причините на аварията. \r\nБроят на смъртните случаи в китайските мини намаля рязко през последното десетилетие, но въгледобивната индустрия в Китай все още е най-опасната в света, отбелязва АП. \r\n \n\t\t\t\t\t\t", "date": "2019.01.13", "title": "21 души загинаха при срутване във въгледобивна мина в Китай"}
{"url": "http://www.bnews.bg/article/255019-otbelyazvame_denya_na_balgarskoto_kino", "text": "\n На 13 януари отбелязваме Деня на българското кино. На тази дата през 1915 г. се провежда първата прожекция на първия български игрален филм „Българан е галант“. \r\n\r\n Датата е утвърдена като професионален празник на българската филмова общност през 2005 г. В чест на този празник Националният филмов център в сътрудничество със Столичната община и Националния дворец на културата организира прожекции на български филми в пет софийски киносалона – „Одеон“, „Дом на киното“, „Люмиер-Лидл“ G8, El, Евросинема, както и във ФКЦ Варна и Lucky Дом на киното - Пловдив. Зрителите ще имат възможност да видят новия филм на Костадин Бонев „Далеч от брега“,семейния „Смарт Коледа“, боксофис хитовете „Възвишение“ и „Дъвка за балончета“, носителя на голямата награда „Златна роза“ за 2017 г. „Вездесъщият“ и много други. Билетите ще са на специалната цена от 5 лв. \r\n\r\n През изминалата година българското кино пожъна големи успехи като спечели множество международни награди и участия в конкурсни програми. Филмът „Ага“ на Милко Лазаров беше селектиран да закрие 68-ото издание на \"Берлинале\" и спечели голямата награда „Златна роза“ във Варна. \r\n\r\n Копродукцията с българско участие „Не ме докосвай“ на Адина Пинтилие получи „Златна мечка“ в Берлин, а копродукцията „Дивата круша“ на Нури Билге Джейлан беше част от конкурсната програма на фестивала в Кан. „Ирина“ на Надежда Косева беше селектиран във Варшава и спечели множество отличия. Новият документален филм на Тонислав Христов „Тайният живот на Вера“ ще се състезава в престижния конкурс на фестивала в Сънданс. \r\n\r\n През 2018 г. Законът за филмовата индустрия беше адаптиран към Европейските изисквания. Възстановено бе финансирането на български филми чрез Национален филмов център и бюджетът за кинопроизводство за 2019 г. беше увеличен за първи път от шест години насам с 2 млн. лева.  \r\n \n\t\t\t\t\t\t", "date": "2019.01.13", "title": "Отбелязваме Деня на българското кино"}
{"url": "http://www.bnews.bg/article/255025-sasht_likvidira_vissh_komandir_na_islyamska_darzhava", "text": "\n Висш командир на \"Ислямска държава\" беше убит в Афганистан, съобщиха вчера силите на САЩ в страната, предаде Ройтерс, цитирани от БТА. \r\n\r\n Кетаб Емир бил убит при операция на 10 януари в източната част на провинция Нангархар, заяви лейтенант Юбон Менди, говорител на силите на САЩ, базирани в Афганистан. \r\n\r\n Емир, който е известен и под много други имена, е организирал зрелищни нападения и е снабдявал бойците от \"Ислямска държава\" с оръжия и материали за направата на експлозиви, уточни говорителят. \r\n\r\n \"Неговото отстраняване помага да се защитят невинни афганистанци от бъдещо насилие от страна на \"Ислямска държава\" и отслабва нейното присъствие в Нангархар\", изтъкна той. \r\n \n\t\t\t\t\t\t", "date": "2019.01.13", "title": "САЩ ликвидира висш командир на \"Ислямска държава\""}
{"url": "http://www.bnews.bg/article/255023-poredna_tsiganska_brutalnost_prebiha_zhestoko_vazrasten_chovek_v_doma_mu", "text": "\n Пребиха жестоко възрастен човек в Павел баня. Това съобщи дъщеря му Катя Тодорова, която публикува снимки в страницата си във Фейсбук. \r\n\r\n Тя твърди, че в около 4-5 часа след полунощ, група мъже са нахлули в дома им и са нанесли множество удари на баща й. Все още не е ясно какви са причините довели до злощастния инцидент, който е станал преди ден. \r\n\r\n   \r\n \n\t\t\t\t\t\t", "date": "2019.01.13", "title": "ПОРЕДНА ЦИГАНСКА БРУТАЛНОСТ? Пребиха жестоко възрастен човек в дома му!"}
{"url": "http://www.bnews.bg/article/255011-kakvo_vreme_ni_ochakva_prez_novata_sedmitsa", "text": "\n Сутринта в неделя ще е студено, с минимални температури от минус 9 до минус 4 градуса. На места в низините и котловините ще има мъгла или ниска слоеста облачност. Постепенно от северозапад облачността ще се увеличава, най-късно привечер - в югоизточните райони. Само на отделни места в Северозападна България след обяд ще превали слаб сняг. Ще духа слаб, в Дунавската равнина - до умерен, вятър от запад-северозапад, който привечер ще се ориентира от югозапад. Максималните температури ще са предимно между 0 и 5 градуса, сочи прогнозата на НИМХ. \r\n  \r\nНад Черноморието в сутрешните часове ще е предимно слънчево, но след обяд облачността ще се увеличава, най-късно привечер - над южното крайбрежие. Преди обяд ще духа слаб северозападен вятър, който по-късно през деня ще се ориентира от югозапад. Максималните температури ще са 1-4 градуса. Температурата на морската вода е около 6 градуса. Вълнението на морето ще бъде 1-2 бала. \r\n\r\n Над планините облачността ще е променлива, по-значителна след обяд, но само на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е около 0 градуса, на 2000 метра - около минус 7 градуса. \r\n  \r\nСлед временно разкъсване и намаление на облачността през нощта срещу понеделник, през деня тя отново бързо ще се увеличи, но само на отделни места, главно в Западна България, ще превали сняг. Вятърът все още ще е югозападен и температурите слабо ще се повишат. По-късно от северозапад с усилване на вятъра отново ще започне да нахлува студен въздух. \r\n\r\n Във вторник ще бъде доста ветровито, сравнително студено, с променлива облачност. На отделни места отново са възможни слаби превалявания от сняг. Минималните температури ще са предимно между минус 6 и минус 1 градус, дневните - между минус 4 и 1 градус. \r\n\r\n   \r\n \n\t\t\t\t\t\t", "date": "2019.01.13", "title": "Какво време ни очаква през новата седмица?"}
{"url": "http://www.bnews.bg/article/255038-alternativa_za_germaniya_e_za_izlizane_na_stranata_ot_es", "text": "\n Крайнодясната германска партия \"Алтернатива за Германия\" (АзГ) реши да води кампания за излизане на страната от ЕС, но в краен случай, ако блокът не се реформира из основи. Това е записано в партийна резолюция, приета от делегати на партията, предаде Франс прес, цитирана от БТА. \r\n\r\n С приемането на резолюцията на партийния конгрес в град Риза в Саксония, в която се говори за излизане от ЕС, АзГ разчупи едно следвоенно табу в Германия, отбелязва Франс прес. Досега нито една германска партия не беше стигала до това да обмисля, дори и по едни предпазлив начин, опцията за излизане на Германия от ЕС (така нареченото Декзит, от Дойчланд и екзит).  \r\n\r\n \r\nРезолюцията, приета днес от мнозинството от делегатите от АзГ - основната опозиционна партия в германския федерален парламент - се обявява в подкрепа на Декзит, ако исканията за дълбоки реформи в ЕС, отправени от страна на АзГ, не бъдат изпълнени в разумен срок. \r\n\r\n \"В такъв случай ние смятаме за необходимо, като краен вариант, излизане на Германия, или разпускане на ЕС и създаването на негово място на обикновена европейска икономическа общност\", се казва в текста на резолюцията. \r\n\r\n Призивът, съдържащ се в резолюцията, трябва да влезе напълно в сила с приемането на програмата на партията, предвидено за тази вечер, отбелязва Франс прес. \r\n\r\n Сред исканията за реформи на ЕС, отправени от АзГ, има такива за премахване на Европейския парламент, на еврото или за края на \"ислямизацията\" на Европа. В началото АзГ планираше резолюцията да е още по-твърда като формулировка и да призовава за излизане на Германия от ЕС след края на мандата на следващия ЕП, тоест през 2024 г., ако няма конкретизирани реформи. \r\n\r\n \r\nСъпредседателят на АзГ Александър Гауланд обаче предупреди партията си да не настоява за точен срок, в който Германия да напусне ЕС, припомня ДПА. \"Не мисля, че е мъдро да се участва в избори с максимални искания\", каза той пред делегатите в Риза. И в крайна сметка партийните делегати се отказаха от намерението да поставят краен и обвързващ срок. Много от лидерите на партията се притесняват да стигнат прекалено далеч, за да не изплашат поддръжниците в навечерието на европейските избори и това да не се отрази на доверието в АзГ, отбелязва Франс прес. \r\n\r\n На форума в Риза, който продължава и утре, 500 делегати се подготвят за европейските избори през май. Ще бъдат избрани кандидати за изборите и ще се определи партийната позиция по ключови въпроси, предаде ДПА. \r\n \n\t\t\t\t\t\t", "date": "2019.01.13", "title": "\"Алтернатива за Германия\" е за излизане на страната от ЕС"}
{"url": "http://www.bnews.bg/article/255026-ochakva_li_se_gripna_epidemiya_v_golemite_gradove", "text": "\n Броят на болните от грип в страната се увеличава. Специалистите прогнозират, че бумът на заболелите ще е в края на януари и началото на февруари. Още в петък пред кабинетите на повечето лични лекари в Бургас се виеха дълги опашки от пациенти със симптоми на грип. \r\n\r\n „Прогнозата ни за следващата седмица е, че Бургас ще остане в предепидемичен период. Данните за прегледани болни през събота и неделя ще получим в понеделник. Специално за града доказаните случаи на свински грип не са толкова много”, заяви в ефира на „Събуди се” епидемиологът Величка Григорова. Тя допълни, че щамовете на грипа се определят в референтната лаборатория в София. \r\n\r\n В Силистра, Смолян, Сливен и Пловдив процентът на болните също е висок. Увеличение на заболелите от грип отчетоха и в Монтана.  \r\n\r\n „В момента регистрираните болни пациенти са в рамките на нормалното за сезона. Има леко повишаване, но то не е драстично. Миналата година грипната епидемия беше обявена след 21 януари”,казаха още от Регионалната здравна инспекция в Монтана. Те допълниха, че по-често боледуват учениците и възрастните хора. \r\n \n\t\t\t\t\t\t", "date": "2019.01.13", "title": "Очаква ли се грипна епидемия в големите градове?"}
{"url": "http://www.bnews.bg/article/255030-skandalno_valeri_simeonov_shtyal_da_podkrepi_sdelkata_za_f_16_ako_pravitelstvoto_vdigne_zabranata_za_dobiv_na_shistov_gaz", "text": "\n От наши източници научихме, че лидерът на НФСБ отново е започнал да лобира за корпоративните интереси по възобновяването на проучванията и добивът на шистов газ. \r\n\r\n Симеонов започнал тази своя акция още през 2014 година, но срещнал отпорът на депутатите Димитър Байрактаров и Велизар Енчев. \r\n\r\n Сега  председателя на НФСБ вече открито лобирал за разработване на находища на шистов газ на българска територия и не му пукало, че изневерява на обещанията си към избирателите. \r\n\r\n Симеонов решил, че създалата се ситуация около самолетите Ф-16, където всеки глас в парламента ще е важен, за да се приеме решението на правителството, му дава възможност за пазарлъци и забраната за проучване и добив на  шистов газ да бъде вдигната. \r\n\r\n Въпреки, че всичко се пази в тайна, депутати от \"Обединени патриоти\" заявиха, че тези действия ще бъдат окончателния край, тъй като позицията на Валери Симеонов ще срещне решителния отпор не само на Добруджа, но и на цялата страна, още повече че и в Европейския съюз надделяват противниците на опасната технология за проучване и добив на шистов газ. \r\n\r\n Дали всичко това ще се случи предстои да разберем съвсем скоро, но според нашите източници, депутатите от НФСБ вече са получили указания \r\nза подкрепа на решението за самолетите Ф-16. \r\n  \r\n \n\t\t\t\t\t\t", "date": "2019.01.13", "title": "СКАНДАЛНО! Валери Симеонов щял да подкрепи сделката за Ф-16, ако правителството вдигне забраната за добив на шистов газ?"}
{"url": "http://www.bnews.bg/article/255017-broyat_na_zhertvite_na_eksploziyata_v_parizh_narasna", "text": "\n Двама пожарникари и испанска туристка станаха жертви на вчерашния взрив в хлебарница в центъра на Париж, предаде ДПА, цитирайки говорителка на френското вътрешно министерство. \r\n  \r\nБроят на жертвите нарасна до три по-късно снощи. Първоначално френският вътрешен министър Кристоф Кастанер съобщи погрешни данни за четири жертви, припомня ДПА. \r\nПри взрива са били ранени 47 души, от които 10 са в тежко състояние, а 37 са пострадали по-леко. \r\n  \r\nЕксплозията стана вчера сутринта на улица \"Тревиз\", недалеч от Парижката опера. По първоначални данни става дума за нещастен случай. Полицията каза, че преди взрива пожарникари са се отзовали на сигнал за изтичане на газ в пекарната. \r\n  \r\nЕксплозията стана в момент, когато Париж беше под засилени мерки за сигурност заради деветата поредна събота от протестите на\"жълтите жилетки\", отбелязва Ройтерс. \r\n \n\t\t\t\t\t\t", "date": "2019.01.13", "title": "Броят на жертвите на експлозията в Париж нарасна"}
{"url": "http://www.bnews.bg/article/255031-danachnite_proveryavat_targuvashtite_s_kriptovaluti", "text": "\n НАП започва проверки на дружества, чийто предмет на дейност е покупко-продажба на криптовалути, съобщиха от приходната агенция. \r\n\r\n Целта е да се установи дали фирмите и техните клиенти спазват данъчното и осигурително законодателство. \r\n\r\n Данъчните ще изследват също принципа на работа на платформите за покупко-продажба на такива активи. Според НАП, тъй като трансакциите, свързани с търговия с виртуални валути, са анонимни, има риск от укриване на приходи и неплащане на данъци. \r\n\r\n От приходната агенция е направено проучване на български дружества, които притежават уебсайтове за покупко-продажби на криптовалути и  вече са възложили контролни действия спрямо 9 дружества. \r\n\r\n След приключване на проверките данъчните ще анализират събраната информация и за клиентите на тези платформи, за да установят дали са декларирали доходите от извършените от тях сделки. \r\n\r\n От НАП напомнят още, че доходите на физически лица от продажба или замяна на виртуална валута се декларират с годишната данъчна декларация и върху тях се дължи данък върху общата годишна данъчна основа (10%).  За целите на данъчното третиране доходите от продажба на валутата се третират като доходи от продажба на финансов актив. \r\n\r\n Печалбите, които фирмите реализират от тази дейност, също подлежат на облагане по реда на Закона за корпоративното подоходно облагане. \r\n\r\n Срокът за подаване на годишните декларации за облагане на доходите на физическите лица, придобити през 2018 г., изтича на 30 април. В същият срок трябва да се плати и дължимия данък за довнасяне. Срокът, в който фирмите подават годишни декларации за облагане с корпоративни данъци е 31 март. \r\n\r\n Повече информация за декларирането и плащането на доходи от криптовалути клиентите на НАП могат да получат от Информационния център на НАП на телефон 0700 18 700. \r\n \n\t\t\t\t\t\t", "date": "2019.01.13", "title": "Данъчните проверяват търгуващите с криптовалути"}
{"url": "http://www.bnews.bg/article/255022-konfiskuvaha_nad_3_tona_hashish_v_arabsko_more", "text": "\n Австралийски военен кораб конфискува над три тона хашиш на стойност около 155 милиона австралийски долара (112 милиона долара) по време на операция в Арабско море, предаде ДПА, цитирайки информация, публикувана вчера от министерството на отбраната на Австралия. \r\n\r\n Фрегата \"Баларат\" е открила 3,1 тона от незаконния наркотик, след като на 8 януари австралийски военни се качили на борда на плаващо в международни води риболовно дау (вид платноходен кораб - бел. ред). Австралийският кораб участвал в операция за гарантиране на сигурността в Близкия изток, в която участваха 33 страни, предава БТА. \r\n\r\n Командир Пол Джонсън, капитан на \"Баларат\", заяви, че австралийските военни са открили наркотика скрит в кухини в дауто. Случаят показва продължаващата търговия с незаконни наркотици, която може да се финансират терористични групи в целия регион, подчерта той. \r\n\r\n Това е шестият голям товар с наркотици, заловен по време на международната операция за последните шест седмици. Фрегатата \"Баларат\" е заловила три товара от ноември. По време на коледните празници фрегатата залови над 900 кг хероин на стойност над 279 милиона долара, след като претърси две даута. Всички наркотици бяха унищожени. \r\n \n\t\t\t\t\t\t", "date": "2019.01.13", "title": "Конфискуваха над 3 тона хашиш в Арабско море"}
{"url": "http://www.bnews.bg/article/255016-tereza_mey_predupredi_za_vazmozhna_katastrofa_ako_sporazumenieto_za_brekzit_bade_othvarleno", "text": "\n Британският премиер Тереза Мей предупреди депутатите, че евентуално отхвърляне на предложения от нея план за напускане на Европейския съюз би имало катастрофални последствия за страната, предаде Ройтерс. \r\n  \r\nМей отправи призива си за подкрепа само два дни преди гласуването в парламента, което се очаква да загуби. През декември правителството отмени насрочено гласуване по договореното с Брюксел споразумение, след като стана ясно, че то няма да получи подкрепата на достатъчен брой депутати. Няма признаци Мей да е много по-близо до спечелването на необходимата й подкрепа. \r\n  \r\nДепутатите не трябва да разочароват хората, които гласуваха за Брекзита, заяви британският премиер в статия във в. \"Сънди експрес\". \r\n  \r\n\"Подобно нещо би накърнило катастрофално и непростимо доверието в нашата демокрация\", посочва тя и допълва: \"Затова моето послание към парламента този уикенд е просто: време е да забравим игрите и да направим това, което е добро за страната\". \r\n  \r\nВ петък външният министър Джереми Хънт заяви, че ако споразумението бъде отхвърлено, може изобщо да не се стигне до Брекзит. Според в. \"Сънди таймс\" недоволни депутати смятат през идната седмица да се опитат да прекъснат или отложат Брекзита. \r\n \n\t\t\t\t\t\t", "date": "2019.01.13", "title": "Тереза Мей предупреди за възможна катастрофа, ако споразумението за Брекзит бъде отхвърлено"}
{"url": "http://www.bnews.bg/article/255015-deteto_postradalo_ot_voltova_daga_pri_opit_za_selfi_oshte_e_v_tezhko_sastoyanie", "text": "\n 14-годишното дете от Стара Загора, което вчера пострада от волтова дъга при опит за селфи, все още е в тежко състояние. Инцидентът стана на жп гарата до село Калитиново. \r\n\r\n За живота на Божидар вчера първо се бориха в болницата в Стара Загора, а след това е транспортиран в Пловдив, каза пред bTV кметът на Калитиново Иван Енев. \r\n\r\n Пострадалото момче е ученик от Музикалното училище в Стара Загора. Живее с баба си, защото родителите му са в чужбина. \r\n\r\n Божидар и още две деца вървели вчера пеш два километра от Стара Загора до гарата специално, за да си направят селфи. \r\n\r\n Първи на един от вагоните се качил Божидар и веднага бил поразен от волтова дъга. Другите две деца започнали да викат за помощ, чули ги хора от селото и подали сигнал на тел.112. \r\n\r\n Това е пореден инцидент с дете при опит за селфи върху вагон, въпреки кампанията на БДЖ срещу тези опити, които завършват фатално или с тежки наранявания. \r\n \n\t\t\t\t\t\t", "date": "2019.01.13", "title": "Детето, пострадало от волтова дъга при опит за селфи, още е в тежко състояние"}
{"url": "http://www.bnews.bg/article/255020-progovori_sadebniyat_izpalnitel_zadarzhal_libiyskiya_korab_nyamam_padnalo_reshenie_v_sada", "text": "\n Съдебният изпълнител, срещу когото беше образувано досъдебно производство по казуса със задържания у нас либийски танкер, говори пред Нова тв. Тотко Колев заяви, че не е превишил правата си и не е извършил нищо незаконно. \r\n\r\n Както е известно, казусът предизвика напрежение между България и Либия, след като корабът БАДР беше задържан от българските власти и предаден във владение на българска фирма, която претендира, че либийската държава й дължи 10 милиона долара. Собственик на танкера е либийска държавна компания. \r\n\r\n Според прокуратурата частният съдебен изпълнител Тотко Колев не се е съобразил с решение на Бургаския районен съд, което изрично спира действията му. \r\n\r\n \"До момента нямам нито едно изпълнително действие, което да е отменено от съда, въпреки многобройните жалби от либийската фирма\", заяви Колев. \r\n\r\n Адвокатът му Димитринка Радева обясни, че Районният съд в Бургас преди близо година е разпоредил спиране на изпълнителните действия, а не прекратяване на производството. \r\n\r\n \"Тепърва ще се води разследване по казуса. Още в петък Икономическа полиция посети офиса на моя клиент\", каза още адвокатът. \r\n\r\n     \r\n \n\t\t\t\t\t\t", "date": "2019.01.13", "title": "Проговори съдебният изпълнител, задържал либийския кораб: Нямам паднало решение в съда"}
{"url": "http://www.bnews.bg/article/255029-potrebitelka_izrigna_dostoyna_li_e_targoviyata_s_imeto_ni_gospoda_akademitsi_choveshko_li_e_predi_vsichki_izbori_da_se_razmahva_tsiganskiya_problem_ta_da_se_balamosvat_glupatsite_i_napompvat_s_ahmatsi_partiite", "text": "\n БиНюз попадна на разтърсващ коментар на филологът Таня Атанасова във Фейсбук, в която същата е осъдила строго академик Васил Гюзелев и Георги Марков, които са се поддали на манипулациите на Красимир Каракачанов. \r\n\r\n Ето пълният текст на посланието на дамата: \r\n\r\n \r\n\r\n АКАД. ВАСИЛ ГЮЗЕЛЕВ И АКАД. ГЕОРГИ МАРКОВ, които доскоро уважавах за трудовете и начина им на мислене, обръщам се към Вас, защото другите не ме интересуват. Точно Вие ли, хората с памет за историчното, с научен инструментариум за анализ на епохите, безпощадни разрези на миналото, се подадохте на тази гавра със защитата на военния министър?  \r\n\r\n Достойна ли е търговията с името ни, господа-академици? Човешко ли е преди всички избори да се размахва циганския проблем, та да се баламосват глупаците и напомпват с ахмаци партиите? \r\n\r\n Родолюбиво ли е да предадеш името Северна Македония и да не ти пука за последиците от тази вселенска глупост? Много ли \"ценни\" ви изглеждат съветите на Месията? Кажете ми, че в тази теория на шарлатани, някой е подправил подписа и имената ви под отблъсващия пасквил! \r\n\r\n Излъжете ме, че високото Ви кръвно е замъглило очите Ви и не сте видели какво подписвате!  \r\n\r\n Академик Гюзелев, върху старинните камъни в града на ЮНЕСКО, Вие ме учихте на родолюбие и аз Ви вярвах! Днес съм потресена от слагачеството, мекушавостта и меркантилизма,защото друго обяснение просто нямам. Знам, че големият творец винаги е и голям човек. А вие...? Вие сте малки! \r\n \n\t\t\t\t\t\t", "date": "2019.01.13", "title": "Потребителка изригна: Достойна ли е търговията с името ни, господа академици? Човешко ли е преди всички избори да се размахва циганския проблем, та да се баламосват глупаците и напомпват с ахмаци партиите?"}
{"url": "http://www.bnews.bg/article/255021-yaponiya_pravi_udarni_samoleti_za_elektronna_voyna", "text": "\n Японското правителство взе решение да разработи собствени ударни самолети за електронна война, способни да неутрализират радарите и средствата за комуникация на предполагаем противник, предаде ТАСС, цитирайки информация на в. \"Йомиури\". \r\n\r\n Според цитирани от вестника официални източници оборудването за електронна война ще се монтира на съществуващи транспортни и патрулни самолети от военновъздушните и военноморските сили. Очаква се първите от тях да постъпят на въоръжение през 2027 финансова година. \r\n\r\n Япония вече разполага със средства за водене на електронна война, съобщава в. \"Йомиури\". Те обаче имат пасивен отбранителен характер, като целта им е да изваждат от строя системите за насочване на вече изстреляни балистични ракети на противника. Сегашният проект предвижда създаването на настъпателни оръжия за електронна война. \r\n\r\n Смята се, че това е преди всичко мярка за противодействие на въоръжените сили на Русия и Китай, отбелязва вестникът. \r\n \n\t\t\t\t\t\t", "date": "2019.01.13", "title": "Япония прави ударни самолети за електронна война"}
{"url": "http://www.bnews.bg/article/255012-sasht_smyanata_na_imeto_na_makedoniya_shte_y_dade_vazmozhnost_da_zaeme_myasto_si_v_nato_i_es", "text": "\n Съединените щати приветстват гласуването в парламента на Македония в подкрепа на смяната на името на страната, което ще й позволи да заеме своето законно място в НАТО и в Европейския съюз. \r\nТова заяви в разпространено комюнике държавният секретар на САЩМайк Помпейо, цитиран от ТАСС. \r\n  \r\n\"Лидерите на Македония показаха далновидност, мъжество и упоритост в стремежа да бъде решен спорът за името на страната, което сега ще позволи на Македония да заеме своето законно място в НАТО и ЕС като Република Северна Македония\", се казва в съобщението. \r\nМакедонският парламент гласува с 81 гласа от общо 120 депутати за внасяне на поправки в конституцията, според които името на страната се променя от Република Македония на Република Северна Македония. \r\n \n\t\t\t\t\t\t", "date": "2019.01.13", "title": "САЩ: Смяната на името на Македония ще й даде възможност да заеме място си в НАТО и ЕС"}
{"url": "http://www.bnews.bg/article/255013-letishtata_v_germaniya_shte_stachkuvat_na_15_yanuari", "text": "\n Нова стачка на летищата в Германия на 15 януари свика един от синдикатите. Ще протестират служителите по сигурността в Лайпциг, Дрезден и Ерфурт, се посочва в изявление на профсъюза. По-рано беше обявен протест и на летището във Франкфурт на Майн. \r\n  \r\n\"След четири безрезултатни кръга преговори, ние сме принудени да покажем на работодателя, че нашите искания не са изпълнени,\" каза профсъюзът. \r\n  \r\nСиндикатът настоява да бъде въведена еднаква заплата в цяла Германия за всички служители - 20 евро на час. Сега заплатата зависи от региона, както и от това какво прави служителят - инспекцията на пътници, багаж или стоки. \r\n  \r\nМиналата седмица стачкуваха в пет германски летища. Повече от 500 полета бяха отменени, а протестът наруши планове за повече от 110 000 пътници. \r\n  \r\nСледващият кръг преговори с работодателите е насрочен за 23 януари. \r\n \n\t\t\t\t\t\t", "date": "2019.01.13", "title": "Летищата в Германия ще стачкуват на 15 януари"}
{"url": "http://www.bnews.bg/article/255014-vse_oshte_ne_e_yasno_koy_e_razoral_dyunite_do_kamping_smokinya", "text": "\n Все още не е установено кой е разорал дюните до къмпинг „Смокиня”. Предполага се, че булдозерите са изорали пясъка през последните дни. \r\n\r\n Вчера екоинспекцията в Бургас извърши проверка на място. \r\n\r\n „Останахме не само изумени, но и възмутени с каква наглост са унищожени природни забележителности”, коментира пред bTV Тонка Атанасова, директор на РИОСВ – Бургас. \r\n\r\n Природните забележителности се намират в защитената територия „Пясъчни дюни Каваци”. Извършителите на деянието обаче все още не са установени. \r\n\r\n Все още не е ясно дали дюните са в концесионната площ на концесионера. Само установихме, че имотът действително е публична държавна собственост – плажна ивица, отбеляза директорът на РИОСВ – Бургас. \r\n\r\n Когато дюните са част от концесионната територия, върху тази част от плажа не могат да се поставят каравани, не може да се строи и да има заведения. \r\n\r\n Още утре с геодезисти ще бъде направена нова проверка. \r\n\r\n Наказанието за унищожени дюни е по Закона за защитените територии е от 1000 до 10 000 лв. „Ще бъдем безкомпромисни към извършителите”, категорична беше Тонка Атанасова. \r\n \n\t\t\t\t\t\t", "date": "2019.01.13", "title": "Все още не е ясно кой е разорал дюните до къмпинг „Смокиня”"}
